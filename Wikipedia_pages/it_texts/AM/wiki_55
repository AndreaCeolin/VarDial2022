{"id": "1697802", "revid": "120867937", "url": "https://it.wikipedia.org/wiki?curid=1697802", "title": "Nicoloso da Recco (cacciatorpediniere)", "text": "Il Nicoloso da Recco \u00e8 stato un esploratore e successivamente un cacciatorpediniere della Regia Marina e della Marina Militare.\nStoria.\nIl nome.\nLa nave venne intitolata al navigatore genovese Nicoloso da Recco che nel 1341, insieme al fiorentino Angiolino del Tegghia de' Corbizzi, comp\u00ec un viaggio alle Canarie per conto di Alfonso IV del Portogallo.\nGli anni trenta.\nDopo la consegna, eseguito un breve periodo di addestramento, rientr\u00f2 in cantiere per modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nInsieme alle unit\u00e0 gemelle \"Alvise da Mosto\", \"Antonio da Noli\", \"Lanzerotto Malocello\", \"Leone Pancaldo\", \"Emanuele Pessagno\", \"Luca Tarigo\" in qualit\u00e0 di ammiraglia della Divisione Esploratori, partecip\u00f2 alla scorta di appoggio agli idrovolanti Savoia-Marchetti S.55A di Italo Balbo durante la celebre trasvolata Italia-Brasile che si svolse dal 17 dicembre 1930 al 15 gennaio 1931. L'unit\u00e0, partita dalla Spezia il 1\u00ba dicembre trascorse lontano dall'Italia oltre cinque mesi, rientrando il 27 maggio 1931.\nAl rientro inizi\u00f2 l'attivit\u00e0 di squadra e nello stesso anno, dopo aver partecipato ai festeggiamenti per il 50\u00ba anniversario dell'Accademia Navale di Livorno, ricevette a Genova, l'8 dicembre, la bandiera di combattimento, offerta dal comune di Recco.\nTra il 1936 ed il 1938 nel corso della guerra civile spagnola prese parte ad azioni di pattugliamento nelle acque del Mar Mediterraneo occidentale, con base a Tangeri e Cadice e area operativa nel bacino occidentale del Mediterraneo.\nDeclassato a cacciatorpediniere il 5 settembre 1938, divenne caposquadriglia della XVI Squadriglia cacciatorpediniere alle dipendenze della II Squadra di base alla Spezia.\nNel marzo 1939 il \"da Recco\" fu inviato a Tripoli, mentre in aprile prese parte alle operazioni per l'occupazione dell'Albania.\nIl \"Da Recco\" fu poi temporaneamente assegnato alla Divisione Scuola Comando.\nSuccessivamente la XVI Squadriglia cacciatorpediniere venne trasferita a Taranto alle dipendenze della VIII Divisione Navale della I Squadra.\nIl 22 ottobre 1939 il \"Da Recco\" lasci\u00f2 Taranto e fu dislocato a Lero, ove rimase, operando in Egeo, sino al 30 aprile 1940.\nNel maggio 1940 fu impiegato in Albania.\nContrariamente alla quasi totalit\u00e0 delle unit\u00e0 gemelle (eccettuato l\u2019\"Usodimare\") non sub\u00ec l'ultimo ciclo di modifiche, per cui mantenne la conformazione originale fino alla fine della propria carriera operativa.\nLa seconda guerra mondiale.\nAll'inizio del secondo conflitto mondiale era caposquadriglia della XVI Squadriglia Cacciatorpediniere, che formava insieme ai gemelli \"Usodimare\", \"Tarigo\" e \"Pessagno\".\nAlle due di notte del 12 giugno 1940 salp\u00f2 da Taranto, insieme al \"Pessagno\", all\u2019\"Usodimare\", alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") per pattugliare il Mar Ionio.\nAlle 14.10 del 7 luglio 1940 salp\u00f2 da Taranto insieme a \"Pessagno\" ed \"Usodimare\" ed alle Divisioni incrociatori IV (\"da Barbiano\", \"Alberto di Giussano\", \"Cadorna\" e \"Diaz\") e VIII (\"Duca degli Abruzzi\" e \"Garibaldi\") in appoggio ad un convoglio per la Libia (trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", scortate dalle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\").\nTale formazione si un\u00ec poi alla I e II Squadra Navale, partecipando alla battaglia di Punta Stilo del 9 luglio, nella quale tuttavia il \"Da Recco\" non ebbe un ruolo di rilievo, pur prendendo parte alla reazione contraerea a contrasto degli attacchi aerei che la squadra italiana sub\u00ec dopo la battaglia.\nIl 1\u00ba agosto lasci\u00f2 Augusta insieme ai gemelli \"Vivaldi\", \"da Noli\", \"Pessagno\" ed \"Usodimare\" per una missione di caccia antisommergibile, che si concluse con l'affondamento del sommergibile britannico \"Oswald\" da parte del \"Vivaldi\".\nIl 28 novembre bombard\u00f2, insieme ai cacciatorpediniere \"Pigafetta\", \"Pessagno\" e \"Riboty\" e alle torpediniere \"Bassini\" e \"Prestinari\", le posizioni greche nei pressi di Corf\u00f9.\nIl 18 dicembre bombard\u00f2 di nuovo con le proprie artiglierie, unitamente agli incrociatori \"Raimondo Montecuccoli\" e \"Eugenio di Savoia\" e ai cacciatorpediniere \"Pigafetta\", \"Pessagno\" e \"Riboty\", le linee greche a Corf\u00f9.\nIl 4 marzo 1941 prese parte ad operazioni di bombardamento della costa albanese.\nAlle nove di sera del 26 marzo 1941 salp\u00f2 da Brindisi con il gemello \"Pessagno\" e con la VIII Divisione incrociatori (\"Duca degli Abruzzi\", \"Garibaldi\"), aggregandosi poi alla squadra navale \u2013 corazzata \"Vittorio Veneto\", Divisioni incrociatori I (\"Zara\", \"Pola\", \"Fiume\") e III (\"Trento\", \"Trieste\", \"Bolzano\"), Squadriglie cacciatorpediniere IX (\"Alfieri\", \"Oriani\", \"Gioberti\", \"Carducci\"), XIII (\"Granatiere\", \"Bersagliere\", \"Fuciliere\", \"Alpino\"), XII (\"Corazziere\", \"Carabiniere\", \"Ascari\") \u2013 destinata a partecipare all'operazione \u00abGaudo\u00bb, poi sfociata nella battaglia di Capo Matapan. \nIl da Recco e il Pessagno, che formavano la scorta dell'VIII Divisione Incrociatori, furono inizialmente destinati all' incursione a nord di Creta ma vennero poi riassegnati all' azione principale nelle acque di Gaudo, dove arrivarono troppo tardi per partecipare allo scontro. Dopo il siluramento della Veneto furono distaccati a nord del gruppo principale per intercettare un possibile attacco di unit\u00e0 siluranti da quella direzione e svolsero questo compito fino alla luce del giorno, quando le navi italiane ripresero la formazione compatta che offre una miglior protezione contro gli attacchi aerei.\nDal 19 al 23 aprile 1941, insieme alla VII Divisione incrociatori (\"Eugenio di Saovia\", \"Duca d\u2019Aosta\", \"Attendolo\" e \"Montecuccoli\") e ai gemelli \"da Mosto\", \"Pessagno\", \"da Verrazzano\", \"Pigafetta\" e \"Zeno\", effettu\u00f2 la posa dei campi minati \u00abS 11\u00bb, \u00abS 12\u00bb ed \u00abS 13\u00bb (con l'impiego in tutto di 321 mine e 492 galleggianti esplosivi) ad est di Capo Bon.\nTra il 23 ed il 24 aprile le unit\u00e0 ripeterono l'operazione posando altre 740 mine.\nIl 1\u00ba maggio pos\u00f2 nuovamente mine a nordest di Tripoli, insieme ai gemelli \"Pigafetta\", \"Da Verrazzano\", \"Da Mosto\", \"Zeno\" e \"Pessagno\" ed agli incrociatori \"Eugenio di Savoia\", \"Duca d'Aosta\" ed \"Attendolo\".\nIl 4-5 maggio forn\u00ec scorta indiretta \u2013 insieme ai gemelli \"Pigafetta\", \"Da Mosto\", \"Zeno\" e \"Da Verrazzano\" ed agli incrociatori leggeri \"Eugenio di Savoia\", \"Attendolo\" e \"Duca d'Aosta\" \u2013 ad un convoglio (formato dal trasporto truppe \"Victoria\" e dai cargo \"Marco Foscarini\", \"Barbarigo\", \"Calitea\", \"Ankara\", \"Andrea Gritti\" e \"Sebastiano Venier\" scortati dai cacciatorpediniere \"Vivaldi\", \"da Noli\" e \"Malocello\" e dalle torpediniere \"Cassiopea\", \"Orione\" e \"Pegaso\") in rotta Napoli-Tripoli: le navi giunsero indenni a destinazione nonostante l'individuazione di un sommergibile, che tuttavia non attacc\u00f2.\nNell'estate 1941 fu dislocato a Palermo.\nIl 3 giugno 1941 effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"da Verrazzano\", \"Usodimare\", \"Gioberti\", \"Scirocco\" e \"da Mosto\" ed alle Divisioni IV (incrociatori leggeri \"Bande Nere\" e \"di Giussano\") e VII (incrociatori leggeri \"Eugenio di Savoia\", \"Duca d'Aosta\" ed \"Attendolo\").\nIl 28 giugno pos\u00f2 il campo minato \u00abS 2\u00bb nel Canale di Sicilia insieme agli incrociatori \"Attendolo\" e \"Duca d'Aosta\" ed ai cacciatorpediniere \"Pigafetta\", \"Da Verrazzano\", \"Da Mosto\" e \"Pessagno\".\nIl 7 luglio, insieme alle Divisioni incrociatori IV (\"Bande Nere\" e \"di Giussano\") e VII (\"Attendolo\" e \"Duca d'Aosta\") ed ai cacciatorpediniere \"Pigafetta\", \"da Mosto\", \"Pessagno\", \"da Verrazzano\", \"Maestrale\", \"Grecale\" e \"Scirocco\", effettu\u00f2 una missione di posa mine nel Canale di Sicilia.\nIl 19 agosto appartenne, insieme ai cacciatorpediniere \"Gioberti\", \"Vivaldi\", \"Oriani\" ed alla torpediniera \"Dezza\", cui poi si aggreg\u00f2 anche la X Squadriglia (\"Maestrale\", \"Grecale\", \"Libeccio\", \"Scirocco\"), alla scorta di un convoglio in navigazione da Napoli a Tripoli (trasporti truppe \"Marco Polo\", \"Esperia\", \"Neptunia\" ed \"Oceania\"); il 20 agosto, quando ormai i trasporti avevano imboccato la rotta di sicurezza per Tripoli (scampando anche ad un attacco da parte del sommergibile HMS \"Unbeaten\") il sommergibile britannico \"Unique\" silur\u00f2 l\u2019\"Esperia\", che affond\u00f2 in posizione 33\u00b003' N e 13\u00b003' E; fu possibile trarre in salvo ben 1139 uomini, mentre le vittime furono 31.\nIl 1\u00ba settembre salp\u00f2 da Napoli per scortare, insieme ai cacciatorpediniere \"Folgore\", \"Dardo\" e \"Strale\", le motonavi \"Andrea Gritti\", \"Rialto\", \"Vettor Pisani\", \"Sebastiano Venier\" e \"Francesco Barbaro\"; il 3 il convoglio fu attaccato da aerei e l\u2019\"Andrea Gritti\", incendiata da aerei, salt\u00f2 in aria con la morte di 347 uomini, mentre la \"Francesco Barbaro\", danneggiata, dovette essere rimorchiata a Messina dal \"Dardo\" con l'assistenza dei cacciatorpediniere \"Ascari\" e \"Lanciere\"; il resto del convoglio giunse a Tripoli l'indomani.\nIl 5 settembre salp\u00f2 da Tripoli per scortare a Napoli, insieme ai cacciatorpediniere \"Folgore\", \"Freccia\" e \"Strale\" cui si aggiunsero la torpediniera \"Circe\", il piroscafo \"Ernesto\", la motonave \"Col di Lana\" e la nave cisterna \"Pozarica\"; il 7 settembre l\u2019\"Ernesto\" fu silurato e danneggiato dal sommergibile olandese \"O 21\" al largo di Pantelleria fu condotto a Trapani da \"Strale\" e \"Circe\" (arrivandovi l'8), mentre il resto del convoglio proseguiva per Napoli (ove giunse l'indomani).\nNelle prime ore della sera del 16 settembre part\u00ec da Taranto per scortare il convoglio \u00abVulcania\u00bb, diretto a Tripoli: formavano il convoglio i trasporti truppe \"Neptunia\" ed \"Oceania\", scortati, oltre che dal \"Da Recco\" \u2013 che, al comando del capitano di vascello Stanislao Esposito, era il caposcorta \u2013, dai cacciatorpediniere \"Antoniotto Usodimare\", \"Antonio Da Noli\", \"Vincenzo Gioberti\" ed \"Emanuele Pessagno\". Il convoglio incapp\u00f2 per\u00f2 in uno sbarramento formato al largo delle coste libiche dai sommergibili britannici \"Upholder\", \"Unbeaten\", \"Upright\" ed \"Ursula\": alle 4.15 del 18 settembre, i siluri lanciati dall\u2019\"Upholder\" centrarono il \"Neptunia\" e l\u2019\"Oceania\", che s'immobilizzarono ed iniziarono ad imbarcare acqua. Contemporaneamente all'impatto delle armi contro le due navi giunse a bordo del \"Da Recco\" il tardivo avvertimento da parte di Supermarina \u2013 che aveva intercettato e decifrato un messaggio dell\u2019\"Unbeaten\" \u2013 della possibilit\u00e0 di un attacco subacqueo. Il comandante Esposito ordin\u00f2 che il \"Vulcania\", indenne, proseguisse con la scorta dell\u2019\"Usodimare\" (entrambe le navi giunsero indenni a Tripoli nonostante un attacco dell\u2019\"Ursula\"), mentre gli altri cacciatorpediniere diedero infruttuosamente la caccia al sommergibile attaccante, fornirono assistenza all\u2019\"Oceania\" e recuperarono i naufraghi della \"Neptunia\", ormai in via di affondamento (la nave s'inabiss\u00f2, di poppa, alle 6.50). Alle 8.50 l\u2019\"Oceania\", che era in corso di evacuazione mentre se ne preparava il rimorchio da parte del \"Pessagno\", fu nuovamente silurata dall\u2019\"Upholder\" ed affond\u00f2 rapidamente; ai cacciatorpediniere non rimase che recuperare i naufraghi. Dei 5818 uomini imbarcati sulle due navi fu possibile trarne in salvo 5434; il \"Da Recco\" contribu\u00ec all'operazione di soccorso recuperando il notevole numero di 1302 superstiti.\nIl 12 ottobre 1941 lasci\u00f2 Trapani di scorta, insieme al cacciatorpediniere \"Sebenico\" ed alla vecchia torpediniera \"Cascino\", ai piroscafi \"Nirvo\" e \"Bainsizza\" ed al rimorchiatore \"Max Barendt\", diretti in Libia; il 14 ottobre il \"Bainsizza\" fu danneggiato da aerosiluranti in posizione 34\u00b015' N e 12\u00b012' E, affondando l'indomani mentre era in corso il tentativo di rimorchio da parte del rimorchiatore \"Ciclope\".\nDal 16 al 19 ottobre fece parte della scorta (cacciatorpediniere \"Folgore\", \"Fulmine\", \"Gioberti\", \"Usodimare\", \"Sebenico\") di un convoglio in navigazione da Napoli a Tripoli (trasporti \"Beppe\", \"Marin Sanudo\", \"Probitas\", \"Paolina\" e \"Caterina\"), cui si aggregarono poi il motopeschereccio \"Amba Aradam\" e la torpediniera \"Cascino\"; il \"Beppe\" fu silurato il 18 dal sommergibile HMS \"Ursula\", dovendo essere preso a rimorchio dal rimorchiatore \"Max Barendt\", cui fornirono assistenza lo stesso \"Da Recco\" e la torpediniera \"Calliope\", giungendo a Tripoli il 21, mentre il \"Caterina\" affond\u00f2 nel punto a 62 miglia per 350\u00b0 da Tripoli in seguito ai danni riportati in un attacco aereo; il resto del convoglio arriv\u00f2 a Tripoli il 19.\nAlle 5.30 del 21 novembre salp\u00f2 da Napoli per scortare in Libia insieme alla torpediniera \"Cosenz\", nell'ambito di un'operazione di traffico, la moderna motonave \"Monginevro\" e la grossa nave cisterna \"Iridio Mantovani\"; l'operazione tuttavia fall\u00ec in seguito al siluramento e grave danneggiamento degli incrociatori \"Trieste\" e \"Duca degli Abruzzi\" (parte della scorta indiretta).\nAlle 10.30 del 12 dicembre salp\u00f2 da Messina per scortare a Taranto \u2013 da dove le navi sarebbero proseguite per Tripoli \u2013 insieme all\u2019\"Usodimare\", nell'ambito dell'operazione \u00abM 41\u00bb, il convoglio \u00abA\u00bb, formato dalle moderne motonavi \"Fabio Filzi\" e \"Carlo Del Greco\"; alle 2.30 del 13, mentre le navi transitavano 15 miglia a sud di Capo San Vito, ad una decina di miglia da Taranto, furono attaccate dal sommergibile HMS \"Upright\" che silur\u00f2 i mercantili: il \"Filzi\" si capovolse ed affond\u00f2 in sette minuti, il \"Del Greco\", mentre se ne tentava rimorchio, affond\u00f2 per i danni; perirono 214 dei 649 uomini imbarcati sulle due navi.\nDal 16 al 18 dicembre, nell'ambito dell'operazione di traffico \u00abM 42\u00bb, scort\u00f2 da Taranto a Tripoli, unitamente ai gemelli \"Da Noli\", \"Malocello\", \"Vivaldi\", \"Zeno\" e \"Pessagno\", il convoglio \u00abL\u00bb, composto dalle moderne motonavi \"Napoli\", \"Monginevro\" e \"Vettor Pisani\" (inizialmente le navi viaggiarono insieme ad un altro convoglio, l'\u00abN\u00bb \u2013 motonave \"Ankara\", cacciatorpediniere \"Saetta\", torpediniera \"Pegaso\" \u2013 separandosi poi al largo di Misurata). Alle 21.40 del 18 dicembre la \"Napoli\" fu colpita da bombardieri ed aerosiluranti al largo di Tagiura riportando seri danni, ma il \"Da Noli\" la prese a rimorchio trainandola a Tripoli (ove arriv\u00f2 l'indomani).\nIl 19 dicembre, alle 19.45, accidentalmente speron\u00f2 ed affond\u00f2, all'imboccatura del porto di Tripoli, il dragamine ausiliario (ex rimorchiatore) \"G 32 Ferruccio\".\nAlle 10.15 del 3 gennaio 1942 salp\u00f2 da Messina unitamente ai cacciatorpediniere \"Bersagliere\", \"Fuciliere\", \"Vivaldi\" ed \"Usodimare\" per scortare a Tripoli, nell'ambito dell'operazione \u00abM 43\u00bb (tre convogli per la Libia con in mare complessivamente 6 mercantili, 6 cacciatorpediniere e 5 torpediniere), un convoglio composto dalle moderne motonavi \"Nino Bixio\", \"Lerici\" e \"Monginevro\": tutti i mercantili giunsero a destinazione il 5 gennaio.\nIl 18 gennaio stava scortando insieme all\u2019\"Usodimare\" la grande motonave cisterna \"Giulio Giordani\" quando il convoglio venne attaccato da aerosiluranti Fairey Swordfish dell'830\u00b0 Squadron, uscendone tuttavia senza danni.\nNel marzo 1942 ne assunse il comando il capitano di vascello Aldo Cocchia. In quel momento il \"Da Recco\" era ai grandi lavori a La Spezia, lavori che si protrassero sino ad inizio maggio, comportando, oltre alla manutenzione delle macchine, l'eliminazione di gran parte dei materiali infiammabili e l'imbarco di un ecogoniometro. Il 9 maggio la nave, terminati i lavori ed effettuati collaudi ed esercitazioni, lasci\u00f2 La Spezia.\nNel pomeriggio dell'11 maggio part\u00ec da Napoli per Tripoli di scorta\u00a0\u2013 insieme al cacciatorpediniere \"Premuda\" ed alle torpediniere \"Castore\", \"Polluce\", \"Pallade\" e \"Climene\" \u2013 ad un convoglio composto dalle moderne motonavi da carico \"Gino Allegri\", \"Reginaldo Giuliani\", \"Ravello\", \"Agostino Bertani\" e \"Unione\" e dal grosso piroscafo tedesco \"Reichenfels\": si trattava dell'operazione di traffico \u00abMira\u00bb, che prevedeva l'invio in Libia di 58 carri armati, 713 veicoli, 3086 tonnellate di combustibili ed olii lubrificanti, 513 uomini e 17.505\u00a0t di munizioni ed altri rifornimenti. La \"Giuliani\" fu colta da un'avaria alle pompe e dovette ripiegare su Palermo; per scortarla fu distaccato il \"Premuda\". Il resto del convoglio giunse indenne a destinazione.\nL'unit\u00e0 lasci\u00f2 poi Tripoli scortando la grossa motonave \"Gino Allegri\", che scort\u00f2 a Brindisi (durante la navigazione fu necessario avvertire l\u2019\"Allegri\" che stava per finire su un campo minato italiano).\nIl 30 maggio lasci\u00f2 Brindisi con l\u2019\"Allegri\" unendosi poi al cacciatorpediniere \"Euro\" ed alla motonave \"Rosolino Pilo\"; dopo aver gettato alcune bombe di profondit\u00e0 contro un sommergibile di dubbia nazionalit\u00e0, il \"Da Recco\" si separ\u00f2 da \"Euro\" ed \"Allegri\" (quest'ultima fu poco dopo affondata da un attacco aereo) e scort\u00f2 la \"Pilo\" a Bengasi.\nNella seconda settimana di giugno il \"da Recco\" fu sottoposto a brevi lavori ai motori, ed a met\u00e0 mese fu temporaneamente dislocato a Messina con funzioni di soccorso ad eventuali navi danneggiate nella battaglia di mezzo giugno.\nIl 20 giugno, alle due di notte, salp\u00f2 da Napoli di scorta, insieme al cacciatorpediniere \"Strale\" ed alla torpediniera \"Centauro\", alle motonavi \"Rosolino Pilo\" e \"Reichenfels\" dirette a Tripoli con un carico di 4 carri armati, 376 automezzi, 290 militari, 638 tonnellate di combustibili ed olii lubrificanti e 7117 di altri rifornimenti. Nella notte successiva lo \"Strale\" s'incagli\u00f2 sulle coste della Tunisia e la \"Centauro\" fu inviata ad assisterlo, quindi rimase solo il \"Da Recco\" a scortare il convoglio, che a mezzogiorno del 21 giugno fu assalito da 9 aerosiluranti Bristol Beaufort scortati da 6 caccia Bristol Beaufighter: la forte reazione del \"Da Recco\" abbatt\u00e9 tre velivoli, compreso il caposquadriglia (da bordo dell'unit\u00e0 si ritenne di averne abbattuti il doppio), disperdendo gli altri, ma uno dei siluri and\u00f2 ugualmente a segno colpendo a prua il \"Reichenfels\", che, nonostante il tentativo, da parte del \"Da Recco\", di avvicinarsi per trasbordarvi del personale o quanto meno prenderlo a rimorchio, s'inabiss\u00f2 in un quarto d'ora. Al \"Da Recco\" non rimase che recuperare equipaggio e truppe del \"Reichenfels\" \u2013 circa 300 uomini, senza vittime \u2013, nonch\u00e9 6 aviatori \u2013 un canadese ed uno neozelandese degli aerei attaccanti e 4 tedeschi di uno Junkers Ju 88 della scorta indiretta abbattuto dagli aerei inglesi nello scontro \u2013 e scortare l'illesa \"Pilo\" a Tripoli.\nAncora in giugno scort\u00f2 in Libia, unitamente al cacciatorpediniere \"Saetta\", le motonavi \"Monviso\" (italiana) ed \"Ankara\" (tedesca); durante la notte il convoglio fu infruttuosamente attaccato da aerosiluranti, uno dei quali fu colpito dal \"Da Recco\" e finito dal \"Saetta\".\nAd inizio agosto effettu\u00f2, insieme al gemello \"da Verrazzano\", una missione di trasporto verso Navarino, ove sbarc\u00f2 viveri, e Tobruch, ove trasport\u00f2 truppe (il \"da Verrazzano\" effettu\u00f2 analoga missione verso Bengasi). Al largo delle coste libiche il \"Da Recco\" (frattanto riunitosi al \"Da Verrazzano\") urt\u00f2 con un'elica un oggetto sommerso, mentre, durante il viaggio di ritorno, l'evaporatore della macchina prodiera esplose causa il malfunzionamento di una valvola di sicurezza.\nPer riparare tali avarie l'unit\u00e0 trascorse un mese ai lavori nell'arsenale di Taranto\nIl 15 agosto stava scortando da Brindisi a Bengasi, insieme alle torpediniere \"Castore\", \"Polluce\" e \"Calliope\", le grosse motonavi \"Lerici\" e \"Ravello\", quando, alle 18.30, in posizione 34\u00b050' N e 21\u00b030' E, la \"Lerici\" fu silurata ed incendiata dal sommergibile HMS \"Porpoise\": il \"Da Recco\" prosegu\u00ec per Bengasi con \"Castore\" e \"Ravello\", mentre la \"Lerici\", dopo inutili tentativi di salvataggio da parte della \"Calliope\", affond\u00f2 di poppa.\nIl 17 agosto salp\u00f2 da Bengasi per scortare a Brindisi, unitamente al cacciatorpediniere \"Saetta\" ed alle torpediniere \"Castore\" ed \"Orione\", le motonavi \"Sestriere\" e \"Nino Bixio\": alle 15.35 dello stesso giorno, tuttavia, la \"Bixio\" fu centrata e gravemente danneggiata da due siluri del sommergibile \"Turbulent\", che uccisero 434 uomini. Mentre la \"Bixio\" veniva trainata a Navarino dal \"Saetta\", il \"Da Recco\" prosegu\u00ec per la destinazione insieme a \"Sestriere\" e \"Castore\".\nIl 24 agosto lasci\u00f2 Brindisi diretto al Pireo di scorta alla motonave \"Manfredo Camperio\"; una volta giunto nel porto greco, al convoglio si aggiunsero il piroscafo \"Tergestea\" e le torpediniere \"Polluce\" e \"Climene\". Ripartito il convoglio per Bengasi, alle 7.49 del 27 agosto la \"Camperio\" fu silurata dal sommergibile HMS \"Umbra\" e s'incendi\u00f2: mentre la \"Polluce\" tentava di salvare la nave incendiata (ma il tentativo fu vano ed alle 12.28 fu la stessa \"Polluce\" a dover finire a cannonate la \"Camperio\", che s'inabiss\u00f2 in posizione 35\u00b039' N e 23\u00b007' E), il \"Da Recco\" individu\u00f2 il sommergibile attaccante e lo sottopose al lancio di quattro scariche di bombe di profondit\u00e0: vennero a galla bolle d'aria, rottami, chiazze di nafta e fu infine vista affiorare per qualche secondo un'unit\u00e0 subacquea capovolta, che affond\u00f2 subito dopo: tutto ci\u00f2 fece pensare di aver affondato l'unit\u00e0 nemica, ma la Royal Navy non ha mai confermato alcuna perdita (l\u2019\"Umbra\" sopravvisse alla guerra venendo demolito nel 1946). Il \"Da Recco\" si riun\u00ec poi alla \"Climene\" nello scortare il \"Tergestea\" a Bengasi; durante la navigazione furono avvistati e recuperati quattro naufraghi (due dal \"Da Recco\" e due dalla \"Climene\") unici superstiti di un gruppo di un centinaio di uomini finiti in mare una settimana prima in seguito al siluramento della \"Bixio\".\nIn settembre il \"Da Recco\" fu impiegato principalmente nelle scorte sulle rotte del Mar Egeo.\nUna di queste missioni fu la scorta dal Pireo a Salonicco della piccola nave cisterna tedesca \"Ossag\".\nDa Salonicco il \"da Recco\" salp\u00f2 insieme al dragamine ausiliario tedesco \"Bulgaria\", scortando sino ai Dardanelli la nave cisterna \"Albaro\", diretta a Costanza.\nIn un'altra occasione scort\u00f2 da Candia al Pireo i due piccoli piroscafi \"Minerva\" e \"Ginetto\" insieme a due motozattere armate tedesche.\nIn seguito scort\u00f2 dal Pireo a Tobuk l'incrociatore ausiliario \"Barletta\" carico di munizioni, eludendo un attacco aereo notturno.\nIl 24 settembre lasci\u00f2 il Pireo per scortare a Tobruk, insieme alle torpediniere \"Lupo\", \"Sirio\" e \"Castore\", i piroscafi \"Menes\" (tedesco) ed \"Anna Maria Gualdi\" (italiano), cui poi si aggiunsero la nave cisterna \"Proserpina\" e le torpediniere \"Libra\" e \"Lira\". Il convoglio giunse a destinazione indenne dopo aver respinto un attacco aereo.\nAlle otto di sera del 12 ottobre salp\u00f2 da Brindisi di scorta, insieme al cacciatorpediniere \"Folgore\" ed alle torpediniere \"Ardito\" e \"Clio\", alla moderna motonave \"D'Annunzio\"; il convoglio si congiunse poi con un altro proveniente da Corf\u00f9 (torpediniera \"Partenope\" e cacciatorpediniere \"Lampo\" di scorta alla motonave \"Foscolo\"); e giunse indenne in porto il 14, nonostante continui attacchi aerei che vennero respinti con il fuoco delle armi di bordo. Il \"Da Recco\" e le altre unit\u00e0 della scorta ripartirono in giornata e scortarono poi le motonavi \"Sestriere\" e \"Ruhr\" in rotta di rientro, senza venire attaccati.\nIl 31 ottobre part\u00ec insieme ai pi\u00f9 moderni cacciatorpediniere \"Bersagliere\" e \"Corazziere\" per trasportare a Tobruch un carico di 250 tonnellate di munizioni (ripartite tra tutte e tre le navi): percorrendo la rotta del Mediterraneo orientale, le tre navi giunsero a destinazione il 2 novembre nonostante un violento attacco aereo (protrattosi per due ore e mezzo) effettuato nella notte tra il 1\u00b0 ed il 2 novembre, durante il quale il \"Da Recco\", all'1.40, fu colpito da un siluro che cadde inesploso sul ponte di prua, provoc\u00f2 vari danni di modesta entit\u00e0 e quindi rotol\u00f2 in acqua, mentre l'aereo attaccante veniva colpito ed abbattuto dal \"Da Recco\".\nTerminati i lavori di riparazione del danno subito, il \"Da Recco\" effettu\u00f2 una prima missione di scorta a Patrasso e quindi una seconda (ad un trasporto italiano e ad uno tedesco) da Patrasso a Taranto.\nIl 28 novembre salp\u00f2 da Taranto per scortare a Palermo, insieme al cacciatorpediniere \"Lampo\", il piroscafo \"Gualdi\" e la nave cisterna \"Giorgio\": il \"Gualdi\" dovette riparare a Messina causa una grave avaria alle macchine, mentre le altre tre unit\u00e0 giunsero a Palermo il mattino seguente.\nAlla mezzanotte del 2 dicembre salp\u00f2 da Palermo al comando del capitano di vascello Aldo Cocchia per scortare a Palermo, insieme ai cacciatorpediniere \"Folgore\" e \"Camicia Nera\" ed alle torpediniere \"Procione\" e \"Clio\", il convoglio \u00abH\u00bb (trasporti truppe \"Aventino\" e \"Puccini\", trasporto militare tedesco \"KT 1\", traghetto \"Aspromonte\", con a bordo in tutto 1766 militari, 698\u00a0t di materiali, soprattutto munizioni, 32 automezzi, 4 carri armati, 12 pezzi d\u2019artiglieria). Mediante l'organizzazione Ultra la Royal Navy venne a sapere del convoglio e invi\u00f2 contro di esso la Forza Q (incrociatori leggeri , e , cacciatorpediniere e ). Alle 00.37 le navi britanniche intercettarono il convoglio \u00abH\u00bb e lo attaccarono presso il banco di Skerki (costa tunisina): nel violento scontro, che si protrasse per un'ora, furono affondati tutti i trasporti (tranne il \"Puccini\", irrimediabilmente danneggiato ed autoaffondato in un secondo tempo) ed il \"Folgore\" e gravemente danneggiata la \"Procione\". Il \"Da Recco\", che si trovava in testa al convoglio, ed aveva ricevuto il messaggio con cui Supermarina lo informava della presenza della Forza Q a mezzanotte, alle 00.05 ordin\u00f2 un'accostata ad un tempo di 90\u00b0 sulla sinistra ed alle 00.17 un'accostata ad un tempo sulla dritta per tornare sulla rotta precedente, ordine che, causa il malfunzionamento degli apparati radio dei mercantili, provoc\u00f2 una collisione tra \"Aspromonte\" e \"Puccini\" e la perdita di contatto del \"KT 1\" con le altre navi. Alle 00.38, un minuto dopo l'apertura del fuoco da parte della Forza Q contro il \"KT 1\", il comandante Cocchia ordin\u00f2 alle altre unit\u00e0 di portarsi al contrattacco e quindi diresse a sua volta verso la formazione inglese, facendo fuoco con i pezzi da 120\u00a0mm con tiro sia battente (per colpire le navi britanniche) che illuminante (per renderle meglio visibili alle altre navi italiane); dopo qualche minuto accost\u00f2 e torn\u00f2 all'attacco alle 00.55, continuando a sparare sino a che, alle 00.57, la Forza Q non rimase a poppa del \"Da Recco\". Il cacciatorpediniere diresse quindi verso est per riavvicinarsi alla formazione nemica: la trov\u00f2 verso l'1.30, a circa 4000 metri di distanza, e manovr\u00f2 per avvicinarsi senza farsi vedere (dunque senza riaprire il fuoco), nell'intento di portarsi a breve distanza e quindi attaccare con i siluri; ma quando ormai la nave era pronta al lancio, a meno di 2000 metri dalle navi inglesi, della nafta accumulatasi nel fumogeno del fumaiolo prodiero prese fuoco eruttando una colonna di scintille, che rivel\u00f2 la posizione del \"Da Recco\" alle unit\u00e0 avversarie. Mentre la nave accostava per lanciare i siluri ed allontanarsi una prima salva di quattro colpi cadde a poca distanza; subito dopo una seconda and\u00f2 invece a segno: due proiettili distrussero il complesso binato di prua ed altri due centrarono il relativo deposito munizioni, provocando una devastante deflagrazione che avvolse l'intera zona prodiera ed invest\u00ec la sovrastruttura della plancia uccidendo od ustionando gravemente tutti quelli che vi si trovavano: in tutto mor\u00ec od ebbe gravi ustioni la met\u00e0 dell'equipaggio tra cui lo stesso comandante Cocchia, che tuttavia mantenne a lungo il comando. Mentre la Forza Q, ultimata la distruzione del convoglio, si allontanava senza impartire il colpo di grazia al \"Da Recco\", a bordo della nave in fiamme, che si era frattanto fermata (il direttore di macchina, capitano del Genio Navale Cesare Petroncelli, aveva ritenuto opportuno, in tale situazione, fermare i motori) l'equipaggio rimasto abile (non pi\u00f9 di un quarto, dato che, oltre ai morti ed ai feriti, molti uomini erano caduti in mare o vi si erano gettati), sotto la direzione del comandante in seconda, capitano di corvetta Pietro Riva, cerc\u00f2 di circoscrivere e domare il furioso incendio, mentre l'ufficiale alle comunicazioni, tenente di vascello Alfredo Zambrini, ed il sergente radiotelegrafista Mario Sforzi, entrambi ustionati, rimisero in funzione un radiosegnalatore informando le altre navi della critica situazione del \"Da Recco\" e richiedendo assistenza. Verso le otto del mattino gli incendi poterono essere domati e le macchine rimesse in moto; i feriti gravi e gli ustionati, una sessantina, furono trasbordati sul gemello \"Da Noli\", mentre il \"Pigafetta\" prese a rimorchio la malridotta unit\u00e0 (che si era peraltro notevolmente appruata) trainandola a Trapani.\nNel combattimento erano rimasti uccisi 118 uomini del \"Da Recco\": 5 ufficiali, 15 sottufficiali e 98 tra sottocapi e marinai.\nAlla memoria del tenente di vascello Zambrini, deceduto in ospedale a Trapani per le ustioni riportate, fu conferita la Medaglia d'oro al valor militare; analoga decorazione, a vivente, ricevette il comandante Cocchia.\nI lavori di riparazione furono molto lunghi: dopo venti giorni passati a Trapani per essere rimesso in condizioni di navigare, il \"Da Recco\" fu trasferito all'Arsenale di Taranto dove rimase dal 9 gennaio al 26 giugno 1943, tornando poi in servizio nel luglio 1943; oltre alla riparazione dei danni furono effettuati lavori di modifica, quali la sostituzione del complesso lanciasiluri di poppa e delle mitragliere da 13,2\u00a0mm rispettivamente con 2 mitragliere da 37\u00a0mm e 9 da 20\u00a0mm. Fu inoltre imbarcato un radar Ec3/ter \u00abGufo\u00bb.\nTra luglio e settembre la nave oper\u00f2 in missioni di scorta alle unit\u00e0 incaricate di posare sbarramenti di mine nel Mar Ionio.\nAlle 17 del 9 settembre 1943, in seguito alla proclamazione dell'armistizio, il \"Da Recco\" salp\u00f2 da Taranto insieme alle corazzate \"Duilio\" ed \"Andrea Doria\" ed agli incrociatori leggeri \"Luigi Cadorna\" e \"Pompeo Magno\" per consegnarsi agli Alleati a Malta, ove giunse il giorno seguente alle 17.50, ormeggiandosi al largo di Madliena Tower.\nIl 12 settembre si riforn\u00ec di carburante alla Valletta ed il 14 settembre lasci\u00f2 l'isola, insieme a parte della squadra italiana frattanto ivi consegnatasi (corazzate \"Italia\" e \"Vittorio Veneto\", incrociatori \"Eugenio di Savoia\", \"Duca d'Aosta\", \"Montecuccoli\" e \"Cadorna\", cacciatorpediniere \"Artigliere\", \"Grecale\", \"Velite\") e si trasfer\u00ec ad Alessandria d'Egitto, ove giunse il 16.\nFino all'armistizio il \"Da Recco\" aveva svolto 176 missioni di guerra (tra cui 70 di scorta), percorrendo complessivamente 68.318 miglia.\nNel corso della cobelligeranza fu impiegato in missioni di scorta ai convogli Alleati e di rifornimento delle corazzate \"Italia\" e \"Vittorio Veneto\" internate ai Laghi amari.\nDal 5 febbraio al 26 ottobre 1944 fu sottoposto a lavori nell'Arsenale di Taranto.\nProsegu\u00ec l'attivit\u00e0 di rifornimento ai Laghi Amari (con partenza da Taranto) fino all'8 maggio 1945.\nNell'immediato dopoguerra fu impiegato per trasportare personale e materiali dapprima sulla rotta Taranto-Napoli e successivamente, dal 25 settembre 1945 al 7 febbraio 1946, sulla rotta Catania-Malta.\nRidislocato a Taranto, non fu pi\u00f9 impiegato in mare aperto. Negli ultimi anni della sua vita assunse i ruoli di Comando Dragaggio (dal 1\u00ba marzo 1948 al 30 novembre 1950) e poi di ammiraglia della I Divisione Navale (siluranti), dal 1\u00ba gennaio 1951 alla sua radiazione.\nDisarmato il 15 luglio 1954 e radiato due settimane pi\u00f9 tardi, si pens\u00f2 di farne una nave museo, ma il progetto fu abbandonato e l'unico superstite della classe Navigatori fu avviato alla demolizione.\nComandanti.\nCapitano di Vascello Ugo Salvadori \"(nato a Casale Marittimo il 23 ottobre 1897)\" (1939 - 14 aprile 1941)\nCapitano di vascello Antonio Muffone \"(nato il 7 luglio 1892)\" (15 aprile 1941 - maggio 1941)\nCapitano di vascello Stanislao Esposito \"(nato ad Avellino il 15 ottobre 1898)\" (26 maggio 1941 - 19 marzo 1942)\nCapitano di vascello Aldo Cocchia \"(nato a Napoli il 30 agosto 1900)\" (20 marzo 1942 - 2 dicembre 1942)\nCapitano di vascello Rodolfo Del Minio \"(nato a Pisa il 5 novembre 1900)\" (giugno - dicembre 1943)"}
{"id": "1697810", "revid": "43530", "url": "https://it.wikipedia.org/wiki?curid=1697810", "title": "Incidente d'auto", "text": ""}
{"id": "1697815", "revid": "177744", "url": "https://it.wikipedia.org/wiki?curid=1697815", "title": "Ngardok", "text": "Il lago Ngardok \u00e8 il pi\u00f9 grande lago della Micronesia. Si trova nella maggiore delle isole di Palau, Babeldaob, nello Stato di Melekeok.\nIl lago \u00e8 abitato da una piccola popolazione di \"Crocodylus porosus\", un coccodrillo marino. Il fiume Ngerdorch funge da strada verso il mare per i coccodrilli del lago. Questo importante specchio di acqua, grande circa 493 ettari, crea un importante ecosistema per piante e uccelli, alcuni dei quali, endemici, si trovano solo sulle isole Palau. Tra questi lo \"Ptilinopus pelewensis\", della famiglia dei Columbidae, il \"Rhipidura lepida\", della famiglia dei \"Rhipiduridae\", il piccione imperiale micronesiano, una specie di anatra grigia, il \"Myiagra erythrops\", della famiglia dei \"Monarchidae\" e una specie di pipistrello della famiglia degli \"Pteropodidae\".\nIl Capo del Consiglio di Stato di Melekeok ha istituito la Ngardok Nature Reserve per proteggerne il particolare ecosistema e per l'importanza della foresta attorno ad esso, e per garantire la qualit\u00e0 delle acque del lago."}
{"id": "1697816", "revid": "709565", "url": "https://it.wikipedia.org/wiki?curid=1697816", "title": "He Wasn't Man Enough", "text": "He Wasn't Man Enough \u00e8 un brano R&amp;B della cantante statunitense Toni Braxton, prodotto da Rodney \"Darkchild\" Jerkins e scritto dal produttore con Harvey Mason, Jr. e i collaboratori di sempre LaShawn Daniels e Fred Jerkins III. Il brano \u00e8 uscito nella primavera del 2000 come singolo d'apertura del terzo album dell'artista, \"The Heat\", ed ha avuto un enorme successo in tutto il mondo, arrivando alla prima posizione in classifica in Canada e nella classifica giapponese Tokio Hot 100, diventando cos\u00ec una delle hit pi\u00f9 famose della cantante. In USA ha raggiunto la prima posizione della Billboard Hot R&amp;B/Hip-Hop Songs e la seconda della Billboard Hot 100, diventando disco d'oro. La canzone ha conquistato un Grammy nel 2001 come Best Female R&amp;B Vocal Performance.\nVideo musicale.\nIl video musicale \u00e8 stato diretto da Bille Woodruff, gi\u00e0 regista di \"Un-Break My Heart\". Il video inizia con delle immagini di un cartoon, in cui una versione animata della cantante nei panni di una sorta di supereroe apre la zip della propria tuta, attirando l'attenzione di un manipolo di nemici, che vengono prontamente annientati con una pistola laser dall'eroina. Il video \u00e8 ambientato quasi interamente in un club, dove la cantante si sta sivertendo con i suoi amici. Ad un certo punto entra il suo ex con l'attuale compagna, interpretata dall'attrice Robin Givens, la quale lancia un'occhiataccia a Braxton mostrandole un vistoso anello di fidanzamento. La cantante reagisce con noncuranza e scherno, conoscendo bene il suo ex fidanzato. Durante il video le due donne si guardano a distanza, l'una (Givens) mostrando insofferenza e l'altra (Braxton) indifferenza, finch\u00e9 non si incontrano nelle toilettes, davanti allo specchio. Nel frattempo l'ex ragazzo della cantante le ammiccava a insaputa della sua attuale compagna, e Toni accontenta i desideri dell'uomo appartandosi con lui in una stanza. La cantante, distesa su un divano, chiede all'uomo di togliersi i pantaloni, ma quando questi inizia a spogliarsi, lei gli mostra una telecamera in alto che sta riprendendo tutta la scena e la sta proiettano contemporaneamente sugli schermi presenti nel locale, dove la sua ragazza e tutti gli altri la stanno guardando con sdegno e disgusto. Alla fine Robin Givens irrompe nella scena e getta addosso all'uomo l'anello di fidanzamento; a questo punto Toni si alza e batte un cinque con l'altra ragazza, e le due se ne vanno insieme, dimostrando come si fossero messe d'accordo durante l'incontro in bagno per smascherare l'infedelt\u00e0 del ragazzo.\nIl look della cantante \u00e8 molto cambiato rispetto all'ultimo videoclip, uscito tre anni prima. Oltre a sfoggiare un abbigliamento sexy e casual, ha anche una capigliatura molto lunga e perfettamente liscia. Durante tutto il video vengono mostrate scene in cui l'artista canta la canzone. Nella prima scena mostrata Toni si trova in una stanza cilindrica rossa e indossa jeans sfumati, tacchi a spillo rossi, e un top molto succinto, rosso e costellato di paillettes. Dalla seconda strofa la cantante appare in una seconda stanza cilindrica, stavolta bianca, con pantaloni e top senza spalline bianchi e giubbetto nero; questa \u00e8 l'unica scena in cui l'artista abbia i capelli ricci. Con il secondo ritornello la cantante appare in una stanza rettangolare, di nuovo con i capelli lisci, tacchi a spillo alti, e un vestito celeste aperto sul davanti, che lascia intravedere gli slip. Dopo la fine del ponte, viene mostrata la sequenza di una coreografia, eseguita una folta schiera di ballerine in un set irradiato di viola da un enorme neon circolare; qui la Braxton indossa tacchi vertiginosi e un vestito corto e argentato.\nPremi e riconoscimenti.\nGrazie a questo brano, la cantante ha portato a casa il suo sesto Grammy Award, il quarto della sua carriera nella categoria Best Female R&amp;B Vocal Performance. Il video del singolo \u00e8 stato nominato agli MTV Video Music Awards del 2000 in due categorie: Best R&amp;B Video e Best Female Video, vinti rispettivamente da \"Say My Name\" delle Destiny's Child e da \"Try Again\" di Aaliyah. Con il successo ottenuto dal singolo, la cantante \u00e8 stata premiata agli American Music Awards come Favorite Female Soul/R&amp;B Artist.\nSuccesso commerciale.\nIl singolo \u00e8 il secondo della cantante, dopo \"You're Makin' Me High\", ad essere arrivato al numero 1 delle classifiche R&amp;B di Billboard, dove \u00e8 rimasto per 4 settimane consecutive. Nella Hot 100, il singolo \u00e8 arrivato al numero 2, diventando la sua sesta hit in top10 e diventando perfino disco d'oro. Nel Regno Unito \u00e8 stato il suo quinto singolo ad entrare in top10, arrivando al numero 5. Anche in Nuova Zelanda ha raggiunto la quinta posizione (la stessa raggiunta da \"You're Makin' Me High\" 4 anni prima): entrato al numero 36, il singolo ha raggiunto la posizione numero 5 durante la sua ottava settimana di permanenza, passando ben 11 settimane in top10; con 22 settimane spese in totale in classifica, questo \u00e8 diventato il singolo della cantante con la maggiore permanenza nella classifica neozelandese dopo \"Un-Break My Heart\". In Australia il singolo ha debuttato al numero 6, raggiungendo la sua posizione pi\u00f9 alta, anche qui la numero 5, durante la sesta settimana di presenza in classifica, passando 10 settimane in top10. In Canada \u00e8 stato il primo singolo della cantante a raggiungere il numero 1.\nSar\u00e0 stato il numero fortunato della canzone, ma destino ha voluto che raggiungesse la posizione numero 5 anche nei Paesi Bassi. In Svizzera invece il singolo ha raggiunto il numero 7 (dove \u00e8 rimasto per 2 settimane non consecutive), passando 15 settimane nella top20; questa \u00e8 stata la seconda canzone della Braxton ad entrare nelle classifiche svizzere. In Svezia il brano \u00e8 arrivato al numero 10, diventando la sua seconda hit in top10. In Norvegia invece \u00e8 stato il terzo singolo della cantante ad entrare in top20, arrivando al numero 13. Nel Belgio francese, dopo essere entrato alla posizione numero 37, ha raggiunto durante la quinta settimana la sua posizione pi\u00f9 alta al numero 8, dove \u00e8 rimasto per 4 settimane consecutive, e ha speso 20 settimane in classifica, di cui 14 passate in top20. In Francia si \u00e8 fermato alla posizione numero 14, spendendo 24 settimane in classifica.\nIl successo della canzone ha incentivato le vendite dell'album \"The Heat\", che ha venduto pi\u00f9 di due milioni di copie negli USA e pi\u00f9 di quattro nel mondo; rimane infatti l'unico singolo di grande successo tratto dall'album. \"He Wasn't Man Enough\" \u00e8 l'ultima grande hit della cantante prima del declino avvenuto con i successivi dischi.\nTracce.\nCD 01\nCD 02\nCD 03\nCD MAXI 01\nCD MAXI 02"}
{"id": "1697824", "revid": "767487", "url": "https://it.wikipedia.org/wiki?curid=1697824", "title": "Guilty Pleasures (Wednesday Night Heroes)", "text": "Guilty Pleasures \u00e8 il terzo album studio della band canadese Wednesday Night Heroes. Il disco ha ricevuto diverse critiche favorevoli ed elogi, tanto che \u00e8 stato inserito al primo posto nella classifica sui 10 migliori album punk rock del 2007."}
{"id": "1697827", "revid": "2213085", "url": "https://it.wikipedia.org/wiki?curid=1697827", "title": "Portovecchio", "text": "Portovecchio \u00e8 un centro abitato, frazione del comune di Portogruaro, in provincia di Venezia.\nStoria.\nLungo uno delle direttrici della centuriazione romana, e precisamente sull'asse Concordia-Morsano-Codroipo, sorse probabilmente il villaggio di Portovecchio, anche se il primo documento scritto che ne riporta il nome risale al 1186. Si tratta della bolla di Urbano III con cui il pontefice accoglie sotto la sua protezione il vescovo di Concordia Gionata con tutti i suoi possessi e chiese, tra cui sono ricordate la \"villam et plebem de Portuveteri\". In quell'anno quindi Portovecchio ha gi\u00e0 una sua configurazione civile ed ecclesiastica ben strutturate. Nei secoli XIV e XV il nome di Portovecchio ritorna pi\u00f9 volte nei documenti; nel 1299 viene ricordato anche il molino di Nugarolo, posto sul Lemene fra Portovecchio e Cintello.\nDopo un periodo in cui era stata unita alla pieve di Teglio Veneto, nel 1583 la parrocchia di Portovecchio ritorn\u00f2 autonoma. E a quel secolo risale il bel ciclo di affreschi, di scuola probabilmente amalteiana, che decora la semplice chiesa parrocchiale, dedicata alla Purificazione di Maria.\nVilla Bombarda.\nUno dei luoghi pi\u00f9 suggestivi di Portovecchio \u00e8 la villa Bombarda, ora Furlanis. Tipico esempio di villa di campagna veneta, su due piani sormontati da un ampio timpano, la costruzione \u00e8 gi\u00e0 documentata nel 1661 come propriet\u00e0 dei nobili veneti Giulio Giustinian e fratelli e fu acquistata verso il 1840 dalla famiglia Bombarda. Accanto alla villa sorge un piccolo oratorio pubblico, dedicato alla Beata Vergine Addolorata.\nLa villa \u00e8 situata lungo le rive del Lemene, all'interno di un vasto parco\nAmbiente.\nLa frazione di Portovecchio presenta interessanti caratteristiche sul piano ambientale e naturalistico.\nIn particolare il toponimo Le Crede, collocato a est della frazione, presenta alcuni vincoli ambientali e archeologici importanti; \u00e8 in prevalenza a destinazione rurale, con fondi originariamente condotti a vigneto, oggi anche a seminativo e arboreo. In alcune aree circoscritte all'interno del toponimo si riscontra una presenza interessante di essenze arboree autoctone e un significativo livello di biodiversit\u00e0.\nIl toponimo d\u00e0 il nome anche all'omonima via che lo attraversa; l'etimologia del termine riporta alla composizione argillosa del suolo. \nE' caratterizzato dalla presenza della linea ferroviaria Casarsa-Portogruaro, attiva dal 1888, e di un tratto dell'autostrada A4 Torino-Trieste, costruita negli anni Settanta."}
{"id": "1697831", "revid": "1318658", "url": "https://it.wikipedia.org/wiki?curid=1697831", "title": "Levane", "text": "L\u00e8vane \u00e8 una frazione divisa tra il comune di Bucine e quello di Montevarchi, in provincia di Arezzo. Da sempre piccola unit\u00e0 abitativa rurale sorta lungo la strada reale, poi regia postale aretina e infine strada statale 69 di Val d'Arno, e poche altre case sparse, negli ultimi decenni si \u00e8 trasformata in una realt\u00e0 urbana di una certa consistenza con la continua edificazione di nuovi quartieri residenziali e la conseguente sempre maggiore facilit\u00e0 di accesso a servizi pubblici e privati. Tant'\u00e8 che dagli 85 abitanti che risultavano al catasto fiorentino nel 1427, si \u00e8 passati ai 1300-1600 di met\u00e0 ottocento per raggiungere i circa 5000-6000 residenti attuali suddivisi in due comuni, Montevarchi (la parte pi\u00f9 popolosa) e Bucine.\nUno sviluppo demografico che \u00e8 andato di pari passo col crescere e il differenziarsi dell'economia cittadina. Da terra di fattorie signoriali, come quelle di Levanella dei Pitti e degli Strozzi, e di mezzadria, soprattutto in et\u00e0 medicea e granducale, a partire dagli inizi del XX secolo fu protagonista di un fiorire graduale di piccole imprese e attivit\u00e0 industriali. Cos\u00ec da attivit\u00e0 di mero artigianato, come la quattrocentesca produzione di terrecotte o le attivit\u00e0 di trattamento della lana, e di commercio legate all'agricoltura, come l'altrettanto antica fiera annuale vaccina del primo marted\u00ec di agosto, e al passaggio di diligenze e convogli, come la stazione di posta o l'osteria o la locanda, si apr\u00ec alla produzione manifatturiera su scala industriale. La prima fu, nel 1906, la filanda di seta che occup\u00f2 fino a settanta dipendenti e chiuse solo dopo la fine della Seconda guerra mondiale. In seguito ne arrivarono altre.\nOggi, a differenza di altri centri del Valdarno che hanno preferito puntare sulla specializzazione monoproduttiva, Levane presenta una variegata gamma di attivit\u00e0 imprenditoriali che spaziano in settori anche molto distanti tra loro come il tessile, il metalmeccanico, la logistica, il commercio, le forniture all'ingrosso, il turismo, il mobiliere, il florovivaistico e gli allevamenti.\nStoria.\nIl toponimo \"Levane\" deriva dal tardo latino \"Ad Venanum\" che stava ad indicare, in periodo longobardo, una zona boscosa riserva signoriale di caccia. Il termine, poi volgarizzato in \"Avane\", per successiva contrazione con l'articolo divent\u00f2 \"Lavane\" e infine l'odierno Levane. E infatti il borgo di Levane sorse proprio nella riserva dell'adiacente Castello di Leona.\nL'insediamento originario si componeva del castello e del borgo annesso che stava per\u00f2 su un altro colle e che pass\u00f2 a essere chiamato \"Levane Alta\" quando, tra il 1278 e il 1279, cominci\u00f2 a sorgere sul fondovalle, sulla riva destra del torrente Ambra, la Levane vera e propria. Sia il castello che dominava la piana, sia le due comunit\u00e0 cittadine erano possedimenti della consorteria degli Ubertini almeno fino a quando, il 26 giugno 1385, Azzo degli Ubertini cedette direttamente alla Repubblica fiorentina il castello di Leona, il borgo di Levane e Levane Alta pi\u00f9 il territorio circostante insieme ad altri suoi feudi e castelli in Valdarno superiore e in Casentino. La Levane moderna sorge sulle rive del torrente Ambra, tra il colle dove oggi \u00e8 Levane Alta e il colle dove oggi \u00e8 ben conservata la Chiesa di Santa Maria della Ginestra. Levane fu rasa completamente al suolo dopo essere stata minata dai tedeschi in ritirata nel 1944, rimase in piedi solo la chiesa con il suo campanile. Nel 1966 sub\u00ec un'alluvione per l'esondazione del torrente Ambra, per fortuna senza morti, ma solo danni materiali. A 2\u00a0km di distanza dal centro cittadino, nella valle dell'Inferno sul fiume Arno, sorge una centrale idroelettrica dell'Enel detta \"diga di Levane\" che nello stesso anno non riusc\u00ec a trattenere acqua a sufficienza per evitare l'inondazione di Firenze. Levane a partire dagli anni sessanta \u00e8 diventato un popoloso centro industriale.\nTrovandosi su un'importante arteria viaria, da Levane passarono un po' tutti coloro che andavano e venivano da Roma ma, per la drammaticit\u00e0 dell'evento, il passaggio pi\u00f9 ricordato dalle cronache \u00e8 sicuramente quello dei Lanzichenecchi del 1527, descritto anche da Benedetto Varchi: \u00ab\"li capi di detta gente de' Lanzi [...], com'egli avevano passato l'Alpi senza alcuna contradizione, [...] lor n'andavano cantando a quel glorioso sacco di Firenze [...]. Vennono queste genti con questa intenzione insino al ponte a Levane, dove mutaro consiglio: dicono alcuni, per non aver mai potuto volgere i carriaggi verso Firenze: il che se \u00e8 vero o no, io non l'affermo, et anco per essere stato accertato da qualche uomo degno di fede, io non lo niego. Presono la via di Roma per la val d'Ambra, e quello che, presa e saccheggiata tal citt\u00e0, e' facessino, \u00e8 noto a tutto il mondo\"\u00bb.\nIn tempi pi\u00f9 recenti, nel 1844, pass\u00f2 da Levane anche il poeta statunitense Bayard Taylor che, nella sua relazione di viaggio, racconta: \"\"ma Levane ci ha fatto dimenticare tutti i disagi della giornata. Era notte, nevicava, e davanti a un grosso fal\u00f2, sedevano due o pi\u00f9 contadini. \u00c8 stato divertente perch\u00e9 quando uno di loro ha chiesto ad un altro di scambiare con noi qualche parola quello gli ha risposto \"perch\u00e9 dovrei dirgli qualcosa? Loro non fanno il nostro lavoro. Noialtri siamo solo dei maialai e non gli interesser\u00e0 di certo parlare con noi\". Poi per\u00f2 la sua curiosit\u00e0 ha prevalso ed ha attaccato bottone: ne \u00e8 nata una lunga chiacchierata. La cosa pi\u00f9 buffa di tutte \u00e8 che a loro rimaneva difficile da capire com' \u00e8 che ci fosse da attraversare tanta acqua, senza nessuna terra in mezzo, per arrivare nel nostro paese\" [gli USA]\". Quando hanno saputo che andavamo a Roma hanno subito pensato che fossimo dei pellegrini e la voce deve aver fatto il giro del paese perch\u00e9 quando passavamo lungo la strada i beninformati spiegavano agli altri \"stanno facendo un viaggio di penitenza\". Ma c'\u00e8 da capirli visto che al giorno d'oggi \u00e8 sempre pi\u00f9 raro incontrare viaggiatori che attraversano l'Italia a piedi. Tuttavia devo dire che questi contadini si esprimono anche troppo bene per gente della loro condizione, anche se \u00e8 vero che ignorano tutto quello che va al di l\u00e0 dei loro oliveti e delle loro vigne\"\".\nMeno entusiasta di lui, ma oltre cinquant'anni prima, era stata invece Miss Mary Barry che, nel suo diario di viaggio, annotava al giorno 25 maggio 1784: \u00ab\"Arrived at Levane; inn very bad\"\u00bb. Insomma la locanda faceva schifo.\nCultura.\nEventi.\nIl Carnevale si svolge nel borgo di Levane Alta, aperto per l'occasione solo ai pedoni, ed \u00e8, generalmente, ispirato a favole e racconti. Infatti le scenografie, la merenda offerta ai ragazzi, le maschere, si ispirano al tema scelto.\nNegli anni si sono celebrati \"Pinocchio nel paese dei balocchi\", \"Alice nel paese delle meraviglie\", \"Piccolo Borgo Antico\", \"La terra di mezzo\" ispirata al Signore degli anelli, \"il giro del mondo in... un carnevale\", \"Carnevale sull'olimpo\" ispirato alla mitologia greca, \"Carnevalot\" ispirato a re Art\u00f9 e alla leggenda della spada nella roccia, \"Preistoric Carneval\", ispirato al cartoon dei Flinstoons, \"Il mondo sommerso\" ispirato al mondo sottomarino, \"L'isola che non c'\u00e8\" ispirato alla favola di Peter Pan, \"Le cirque al soleil... di Levane Alta\" ispirato al mondo circense.\nIl vignettista Sergio Staino cura la realizzazione della vignetta fin dalla prima edizione (2002) e con la quale viene ideato il manifesto e la cartolina filatelica a ricordo della manifestazione.\nL'evento coinvolge tutta la cittadinanza e molte associazioni del territorio locale.\nL'ultima domenica di luglio \u00e8 la festa del perdono, mentre dalla seconda domenica di luglio fino al venerd\u00ec prima dell'inizio dei festeggiamenti religiosi, Levane Alta, Acquaborra, La Querce e Santa Maria si affrontano nel classico \"torneo dei rioni\" in svariate gare sportive.\nIl Patrono della citt\u00e0 \u00e8 San Martino. Festeggiato l'11 novembre con fuochi artificiali in Piazza del Secco.\nInfrastrutture e trasporti.\nDal 1914 al 1934 Levane era collegata agli altri distretti industriali circostanti per mezzo della tranvia San Giovanni Valdarno-Montevarchi-Terranuova Bracciolini/Levane, una linea a trazione elettrica gestita dalla Societ\u00e0 per la trazione elettrica del Valdarno superiore (STV). Tale infrastruttura svolse un ruolo essenziale nello sviluppo industriale della zona, arrivando a trasportare pi\u00f9 di 1.300.000 viaggiatori l'anno.\nSport.\nCalcio.\nNel comune aveva sede la squadra USD Calcio Levane, fondata nel 1969 e rimasta attiva fino al 2012, sostituita dalla societ\u00e0 Virtus Leona, militante in prima categoria, e dall'Atletico Levane, che disputava il campionato di terza categoria. Queste ultime si sono poi fuse, nel 2015, nell\u2019\"ASD Atletico Levane Leona\", militante in Seconda Categoria."}
{"id": "1697839", "revid": "339392", "url": "https://it.wikipedia.org/wiki?curid=1697839", "title": "Hellmaster Phibrizzo", "text": ""}
{"id": "1697840", "revid": "709565", "url": "https://it.wikipedia.org/wiki?curid=1697840", "title": "Pedeo", "text": "Nella mitologia greca, Pedeo era il nome di uno dei personaggi presenti nella guerra di Troia, scaturita a causa del rapimento di Elena, moglie di Menelao un re acheo, per mano di Paride figlio di Priamo re di Troia. La guerra fra i due regni viene raccontata da Omero nell\"'Iliade\".\nIl mito.\nLe origini.\nFiglio di Antenore, sua madre era invece ignota: con ogni probabilit\u00e0 era una schiava. Teano, la moglie legittima, crebbe Pedeo come fosse uno dei suoi figli.\nLa morte.\nPedeo fu assalito in combattimento da Megete, che lo uccise con un colpo di lancia alla nuca.\nInterpretazione e realt\u00e0 storica.\nOltre al nome del personaggio sotto il termine Pedeo ritroviamo anche una citt\u00e0 dove viveva Imbrio che poi fu ucciso da Teucro. Molti studi sono stati fatti nel tentativo di identificare tale citt\u00e0, che poteva situarsi in Caria o presso il monte Ida; forse \u00e8 da identificare con un'altra citt\u00e0, Pedaso."}
{"id": "1697841", "revid": "406204", "url": "https://it.wikipedia.org/wiki?curid=1697841", "title": "Accademia delle scienze di Parigi", "text": ""}
{"id": "1697842", "revid": "124420142", "url": "https://it.wikipedia.org/wiki?curid=1697842", "title": "Pedaso (mitologia)", "text": "Pedaso () \u00e8 un personaggio della mitologia greca. Fu il cavallo mortale di Achille.\nMitologia.\nFu conquistato al nemico Eezione ed aveva la stessa velocit\u00e0 degli altri cavalli a discapito della sua mortalit\u00e0 che lo rendeva inferiore rispetto agli altri cavalli immortali legati al carro di Achille.\nFu abbattuto con una lancia da Sarpedonte mentre combatteva contro Patroclo."}
{"id": "1697843", "revid": "339392", "url": "https://it.wikipedia.org/wiki?curid=1697843", "title": "Rezo", "text": ""}
{"id": "1697844", "revid": "28592", "url": "https://it.wikipedia.org/wiki?curid=1697844", "title": "Pavlovsk (Oblast' di Leningrado)", "text": ""}
{"id": "1697847", "revid": "22475", "url": "https://it.wikipedia.org/wiki?curid=1697847", "title": "Il sogno di mia madre", "text": "Il sogno di mia madre \u00e8 una raccolta di racconti di Alice Munro pubblicati in Italia nel 2000 da Einaudi. La prima edizione in lingua inglese \u00e8 stata pubblicata da McClelland and Stewart nel 1998."}
{"id": "1697849", "revid": "3732", "url": "https://it.wikipedia.org/wiki?curid=1697849", "title": "Umberto Notari", "text": "Biografia.\nDotato sin dagli anni giovanili di una vivace capacit\u00e0 letteraria, si trasferisce a Milano dove pubblica alcuni articoli che denunciano episodi di corruzione e di malgoverno che attirano l'attenzione di Filippo Tommaso Marinetti, che lo invita a collaborare alla sua rivista \u201cPoesia\u201d. Il Notari condivider\u00e0 col Marinetti fin dai primi tempi la militanza nel Movimento Futurista, e lo stesso Marinetti firmer\u00e0 la sua biografia, uscita nel 1936 con il titolo \"Notari, scrittore nuovo\".\nNel 1905 pubblica il romanzo \"Quelle Signore\", che suscit\u00f2 scalpore e scandalo in quanto trattava apertamente dello scabroso argomento della prostituzione, e per questo venne accusato di \u201coffesa al pudore\u201d e processato (in primo grado a Parma ed in appello a Milano). I processi terminarono entrambi con sentenza assolutoria per l'autore.\nL'eco di questa vicenda giudiziaria si rivel\u00f2 un potente veicolo pubblicitario per il romanzo, la cui nuova edizione del 1906 riporta in appendice il resoconto del processo di Parma e la nuovissima quelli di entrambi i processi, e anche per il suo seguito \"Femmina\", pubblicato nel 1907 (e poi ristampato con il nuovo titolo \"Treno di lusso\"), nonch\u00e9 per un'altra opera di Notari dal tono fortemente anticlericale, intitolata \"Dio contro Dio\". Grazie a queste polemiche \"Quelle Signore\" divenne in poco tempo un \u201cbest seller\u201d \"ante litteram\", raggiungendo con numerose edizioni le 580.000 copie e continuando a venire ristampato fino ai giorni nostri. Dal romanzo il letterato calabrese Filippo Leonetti trasse nel 1908 un libretto d'opera, che venne successivamente musicato da Stanislao Giacomantonio.\nNel frattempo Notari continuava la sua proficua attivit\u00e0 di giornalista ed editore, fondando nel 1903 il settimanale satirico \u00abVerde e azzurro\u00bb, dalla veste grafica di grandi dimensioni ed illustrato da Enrico Sacchetti, che per\u00f2 cesser\u00e0 le pubblicazioni l'anno seguente.\nReinvestendo gli enormi proventi del romanzo, fonda e dirige la casa editrice \"Societ\u00e0 Anonima Notari\" (dapprima denominata \"Amministrazione Notari\"), con sede a La Santa (dal 1929 Villasanta), e nel 1911 l\u2032\"Istituto Editoriale Italiano\", con sede a Milano.\nLo spirito imprenditoriale di Notari fu anche alla base della fondazione dell'agenzia \u201cLe Tre I\u201d, una delle prime societ\u00e0 italiane di pubblicit\u00e0, che commission\u00f2 manifesti pubblicitari a noti pittori futuristi tra cui Mario Sironi e Fortunato Depero.\nL'attivit\u00e0 di Notari al fianco del futurismo continu\u00f2 a concretizzarsi con la nascita, nel gennaio del 1909, della rivista \u00abLa Giovane Italia\u00bb, dapprima mensile poi settimanale (dal N. 11 di domenica 28 novembre 1909), che per\u00f2 cess\u00f2 nel 1911. Nel 1910 fu tra i fondatori della \u201cAssociazione Italiana di Avanguardia\u201d, per la quale scrisse il saggio \"Noi\".\nIl 21 gennaio 1911 fu iniziato in massoneria nella loggia \"Rienzi\" di Roma, il 15 maggio 1915 divenne maestro massone.\nL'adesione al Fascismo, nel quale confluirono gli avanguardisti, fu la naturale conseguenza ed evoluzione del pensiero politico di Notari, che vi contribu\u00ec con la sua attivit\u00e0 di editore fondando il quotidiano \u00abL'Ambrosiano\u00bb.\nNotari pubblic\u00f2 anche saggi di teoria economica e sociale, nella collana \u00abIdee, costumi, passioni del XX Secolo\u00bb, tra i quali si distingue \"La donna \u201ctipo tre\u201d\", uscito nel 1929, in cui egli osserva acutamente l'emergere di una nuova categoria di personaggio femminile diversa dalle figure tradizionali della moglie/madre e della seduttrice/maliarda, che con l'emancipazione e la maggiore consapevolezza della sua condizione contende all'uomo le sue tradizionali prerogative sociali.\nUn'altra iniziativa editoriale di successo, suggerita a Notari dalla moglie Delia, fu la pubblicazione della rivista \u00abLa Cucina Italiana\u00bb, il cui primo numero usc\u00ec nelle edicole il 15 dicembre del 1929. Scopo della rivista era non solo quello di divulgare le ricette tradizionali dell'arte culinaria del nostro Paese, ma altres\u00ec di incoraggiare cambiamenti dietetici nell'alimentazione popolare proponendo soluzioni gastronomiche molto innovative ma anche economiche, in linea con il regime del tempo. In ogni numero vi erano decine di ricette, proposte per la tavola, regole di galateo vecchie e nuove, nonch\u00e9 ricette personali di scrittori ed artisti intercalate da racconti ed anche poesie. La rivista interruppe le pubblicazioni nel 1943, riprendendole nel 1952 ed \u00e8 tuttora una delle pi\u00f9 autorevoli e diffuse del settore.\nNel 1939 Notari fu tra i firmatari del \"Manifesto della razza\", preludio all'emanazione delle leggi razziali, e nello stesso anno scrive un saggio intitolato \"Panegirico della razza italiana\".\nSopravvissuto alla II guerra mondiale, fu sottoposto a procedimento di epurazione e si spense nel 1950 nella sua abitazione di Perledo.\nNel 1954 dal suo racconto omonimo venne tratto il film \"I tre ladri\", interpretato da Tot\u00f2 e Gino Bramieri e diretto da Lionello De Felice."}
{"id": "1697851", "revid": "112294445", "url": "https://it.wikipedia.org/wiki?curid=1697851", "title": "Fedelt\u00e0 del suono", "text": "La rivista si occupa di alta fedelt\u00e0 privilegiando fin dall'inizio il mercato del due canali (stereo).\nStoria.\nLa rivista Fedelt\u00e0 del Suono nasce nel 1991 ad opera del suo fondatore e direttore, Gianfranco Binari.\nNegli anni vi hanno collaborato Bartolomeo Aloia, Andio Morotti, Bruno Fazzini e Andrea Della Sala.\nNel 2003 la testata viene rilevata dalla casa editrice Blu press, insieme alla sua \"cugina\" Costruire HI-FI.\nNel 2005 c'\u00e8 un cambio al vertice: direttore responsabile viene nominato Andrea Bassanelli mentre a dirigerla arriva Andrea Della Sala. Contestualmente si assiste al ritorno del giornalista Bebo Moroni.\nDa allora il team di lavoro ha dato vita a nuovi prodotti editoriali, quali Le Guide di Fedelt\u00e0 del Suono e la prima guida italiana all'hi-fi usato, Le Guide di Fedelt\u00e0 del Suono - Usato, e a nuovi eventi nel settore quali la cerimonia annuale degli Hi-Fi Awards e la manifestazione Percorsi Sonori.\nNel 2016 diventa Direttore Andrea Bassanelli.\nPremio.\nLa rivista ha dato vita nel 1994 ad un premio nazionale, gli Hi-Fi Awards, destinato a premiare i migliori operatori e prodotti del settore hi-fi distribuiti in Italia."}
{"id": "1697852", "revid": "922800", "url": "https://it.wikipedia.org/wiki?curid=1697852", "title": "Coppa di Lega greca", "text": "La Coppa di Lega greca \u00e8 una competizione calcistica greca che si gioc\u00f2 soltanto una volta il 2 giugno 1990 allo Stadio Olimpico di Atene; i partecipanti furono l', 2\u00b0 nel Campionato greco 1989-1990 e l'Olympiakos, vincente della Coppa di Grecia 1989-1990; la coppa si disput\u00f2 in sostituzione della Supercoppa di Grecia 1990 che avrebbe dovuto disputarsi tra il Panathinaikos Atene, vincente del Campionato greco 1989-1990 e l'Olympiakos, vincente della Coppa di Grecia 1989-1990.\nFinale\n2 giugno 1990 - Stadio Olimpico di Atene Grecia"}
{"id": "1697853", "revid": "1573940", "url": "https://it.wikipedia.org/wiki?curid=1697853", "title": "Chiesa di San Salvatore (Lugano)", "text": "La chiesa di San Salvatore \u00e8 un edificio religioso che si trova sulla vetta del Monte San Salvatore, nel territorio di Carona, quartiere di Lugano.\nStoria.\nLa costruzione viene citata per la prima volta in documenti storici risalenti al XIII secolo. Nel 1680 entra a far parte dei possedimenti della Confraternita di Santa Marta (poi Arciconfraternita della Buona Morte). Nel 1718 venne ricostruita e nel 1820 sub\u00ec una ristrutturazione. Nel 1938 venne rifatta la facciata costruendola in granito.\nDescrizione.\nLa chiesa \u00e8 costituita da un'unica navata, dotata di un coro con volta a botte."}
{"id": "1697863", "revid": "33277", "url": "https://it.wikipedia.org/wiki?curid=1697863", "title": "Filippo III l'Ardito", "text": ""}
{"id": "1697869", "revid": "149485", "url": "https://it.wikipedia.org/wiki?curid=1697869", "title": "Dimitri Sautin", "text": ""}
{"id": "1697883", "revid": "400694", "url": "https://it.wikipedia.org/wiki?curid=1697883", "title": "Dracma Records", "text": "La Dracma Records \u00e8 una casa discografica italiana attiva dalla seconda met\u00e0 degli anni '80.\nStoria della Dracma Records.\nLa Dracma Records nasce a Torino (la sede si trova in via Banfo) su iniziativa degli omonimi studi di registrazione torinesi (i Dracma Studios), per produrre, almeno inizialmente, album di gruppi hard rock ed heavy metal; il responsabile dell'etichetta \u00e8 Valerio Gualandi e Carlo Ortolano come produttore esecutivo.\nPresto, per\u00f2, amplia le proprie iniziative musicali, lanciando esponenti del rock demenziale come Marco Carena o il gruppo dei Camaleunti (entrambi vincitori del Festival di Sanscemo), o musicisti come Mao.\nTra i gruppi pi\u00f9 noti scoperti e lanciati dall'etichetta sono da ricordare i Linea 77 e I Medusa.\nHanno inoltre registrato con la Dracma Records: BrokenGlazz, Elektradrive, Noinfo, Marco Carena, Braindamage, Detestor, Necromass, Gavroche, Losbastardos, Fly's Battle, Nino Fugado, Youngang, Nad\u00e0r Solo, M.j.u.r. (uno dei gruppi di Emma precedente all'attivit\u00e0 da solista), May Day e molti altri ancora..\nHa inoltre una sottoetichetta, la Dracma Underground, dedicata al lancio di nuovi gruppi di genere \"hardcore\" che ha pubblicato un album degli Headquakes.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nAlbum.\nDR-07\nMEDUSA\nI musicisti hanno facce tristi\nDR 010\nBRAINDAMAGE\nThe impostor"}
{"id": "1697884", "revid": "339392", "url": "https://it.wikipedia.org/wiki?curid=1697884", "title": "Presidenti della Repubblica", "text": ""}
{"id": "1697885", "revid": "2194416", "url": "https://it.wikipedia.org/wiki?curid=1697885", "title": "Corrispondente", "text": "Il corrispondente \u00e8 un giornalista che lavora stabilmente in una citt\u00e0 diversa da quella in cui ha sede la redazione centrale (o le redazioni decentrate) di una testata giornalistica.\nSpesso il corrispondente viene confuso con l'inviato: entrambi, infatti, trasmettono notizie da citt\u00e0 diverse da quelle in cui ha sede il giornale, ma il secondo riceve l'incarico, nominalmente temporaneo, dal direttore responsabile. L'inviato, inoltre, \u00e8 un redattore, mentre il corrispondente non lo \u00e8 con le dovute eccezioni stabilite dal Contratto dei giornalisti (vedi \"infra\").\nGli uffici di corrispondenza.\nIl corrispondente lavora in genere in una sede chiamata ufficio di corrispondenza. Secondo il contratto nazionale dei giornalisti FNSI-FIEG, gli uffici di corrispondenza sono le sedi - istituite in una citt\u00e0 diversa da quella che ospita la redazione centrale della testata - nelle quali si raccolgono e vengono coordinati gli elementi forniti da corrispondenti e informatori, che poi vengono trasmessi alla redazione stessa. A differenza delle redazioni decentrate, a loro volta presenti in citt\u00e0 diverse da quella che ospita la sede centrale, gli uffici di corrispondenza non prendono parte al lavoro di impaginazione delle notizie, che comprende anche la titolazione e, nel caso di quotidiani e periodici, la preparazione del menab\u00f2. Uffici di corrispondenza e redazioni decentrate, resi pi\u00f9 importanti nella struttura interna degli organi d'informazione dalla nascita, avvenuta in particolare negli ultimi decenni del XX secolo, di numerose testate locali e di diversi dorsi locali di quotidiani nazionali, sono per\u00f2 comunque sottoposti all'autorit\u00e0 del direttore responsabile, all'organizzazione del lavoro da questi definita e alla linea editoriale.\nIl corrispondente in Italia.\nLa figura professionale del corrispondente non redattore viene definita in Italia dall'articolo 12 del contratto nazionale dei giornalisti FNSI-FIEG, che individua retribuzioni diverse in funzione della popolazione della citt\u00e0 dalla quale vengono trasmesse le notizie e a seconda che queste siano o meno capoluoghi di provincia o di Regione. Il contratto nazionale dei giornalisti FNSI-FIEG, inoltre, prevede retribuzioni maggiorate per i corrispondenti da Milano, Napoli e Palermo.\nIl redattore corrispondente.\nNon bisogna, in proposito, confondere il corrispondente semplice di cui all'art. 12 del contratto, il quale non \u00e8 legato in modo organico al datore di lavoro, con il corrispondente da capitali estere e da New York e cos\u00ec pure con il corrispondente da capoluoghi di provincia, ai quali invece compete la qualifica di redattore come stabilisce l'art. 5 del contratto di categoria.\nIn proposito perch\u00e9 il corrispondente da capoluogo sia un redattore occorrono alcune condizioni. In primo luogo deve essere un giornalista professionista e non un pubblicista e questa \u00e8 una condizione assoluta. Inoltre il corrispondente da capoluogo di provincia sfornito di redazione decentrata ha diritto alla qualifica di redattore se \u00e8 tenuto a fornire in modo continuativo, oltre a notizie di cronaca locale, notizie di rilievo nazionale o estero da lui elaborate. Anche la giurisprudenza della Suprema Corte di Cassazione ha chiarito tali caratteri distintivi del redattore corrispondente.\nLa retribuzione.\nPi\u00f9 nel dettaglio, il contratto nazionale dei giornalisti FNSI-FIEG prevede quattro fasce di retribuzione per i corrispondenti non redattori:\nPer le citt\u00e0 con pi\u00f9 di 50\u00a0000 abitanti, inoltre, \u00e8 prevista una retribuzione maggiore del 25% rispetto a quelle previste per la quarta fascia. I corrispondenti da citt\u00e0 con meno di 30\u00a0000 abitanti, invece, vengono pagati in funzione del numero di articoli o servizi televisivi o radiofonici realizzati.\nLa retribuzione dei redattori corrispondenti.\nDiverso \u00e8 ovviamente il criterio di calcolo della retribuzione dei corrispondenti di cui all'art. 5 del contratto dei giornalisti, i quali, come si \u00e8 visto, hanno diritto a pieno titolo alla qualifica di redattori e alla corrispondente retribuzione che differisce pertanto in modo sostanziale da quella dei corrispondenti semplici di cui all'art. 12 del contratto. La misura dei minimi di stipendio dei redattori \u00e8 stabilita dall'Allegato A del contratto dei giornalisti.\nI corrispondenti dall'estero.\nCompletamente diversa \u00e8 la fattispecie dei corrispondenti dall'estero, definita dall'articolo 11 del contratto nazionale dei giornalisti FNSI-FIEG. Al corrispondente dall'estero la testata affida, oltre alla trasmissione di notizie da un determinato Paese, anche l'interpretazione delle vicende politiche internazionali. Il contratto nazionale dei giornalisti FNSI-FIEG attribuisce ai corrispondenti da Berlino, Bonn, Bruxelles, Ginevra, Londra, Mosca, New York, Parigi, Pechino, Tokyo e Washington la qualifica di capo servizio. L'incarico di corrispondente dall'estero - e in particolare, durante la Guerra fredda, da citt\u00e0 come Mosca o Washington - \u00e8 spesso stato visto come un punto di partenza verso la nomina a direttore responsabile."}
{"id": "1697896", "revid": "1149807", "url": "https://it.wikipedia.org/wiki?curid=1697896", "title": "Yuki Nagato", "text": " \u00e8 uno dei personaggi della serie di light novel \"La malinconia di Haruhi Suzumiya\" di Nagaru Tanigawa e del manga e dell'anime da essa tratti. \u00c8 doppiata in originale da Minori Chihara, mentre la voce italiana \u00e8 di Perla Liberatori.\nBiografia e carattere.\nYuki Nagato \u00e8 una studentessa silenziosa nonch\u00e9 l'unico membro delle \"Brigata SOS\" ad essersi unito al gruppo spontaneamente e non per coercizione di Haruhi Suzumiya. Era rimasto l'unico membro del club di letteratura dopo che i suoi compagni si sono diplomati, e la stanza di quel club diventa quella della \"Brigata SOS\". Vive da sola in un appartamento, indossa sempre l'uniforme scolastica e spesso porta gli occhiali da vista. In realt\u00e0 Yuki \u00e8 un'\"interfaccia umanoide\" creata da forme di vita incorporee dette \"entit\u00e0 integrate di dati\" (una sola \"entit\u00e0 integrata\" nella versione italiana del manga) con lo scopo di studiare gli eventi sulla Terra, e specificatamente Haruhi, in grado di creare enormi quantit\u00e0 di dati dal nulla.\nEssendo un umano artificiale, Yuki ha numerose abilit\u00e0 paranormali, come la capacit\u00e0 di manipolare le propriet\u00e0 degli ambienti e dei materiali (per esempio in un episodio ha fatto in modo che una mazza di baseball colpisse solo per degli home run). Inoltre \u00e8 in grado di cambiare i dati intorno a lei per coprire o giustificare determinate azioni (quando Ryoko Asakura viene eliminata, fa in modo che tutti pensino sia andata in Canada), o per ricostruire ambienti e oggetti distrutti. In pi\u00f9 lei stessa \u00e8 in possesso di una forza, un'agilit\u00e0 e una resistenza sovrumana, al punto che anche ferita, Yuki \u00e8 in grado di rigenerarsi da sola.\nIl suo essere artificiale le conferisce anche un altissimo livello di intelligenza: \u00e8 in grado di imparare le regole ed il concetto di qualsiasi gioco all'istante, cos\u00ec come istantaneamente \u00e8 in grado di creare strategie di vittoria infallibili; allo stesso modo \u00e8 in grado di riuscire a suonare uno strumento musicale, non appena lo ha ricevuto, e di programmare a velocit\u00e0 impressionante con il computer. D'altro canto Yuki non \u00e8 infallibile, ed ha un'innocente difficolt\u00e0 a comprendere a fondo i normali comportamenti sociali e le pi\u00f9 semplici tecnologie terrestri, come il mouse.\nYuki ha una personalit\u00e0 introversa, e il pi\u00f9 delle volte preferisce esprimersi con i pi\u00f9 semplici linguaggi del corpo anzich\u00e9 parlare. Quando \u00e8 costretta ad esprimersi a voce lo fa in maniera molto concisa ed in maniera monotona e inespressiva. Pensa in maniera molto razionale, e per tale ragione spesso ha difficolt\u00e0 a comprendere il comportamento altrui. Il suo unico divertimento \u00e8 la lettura, ed infatti \u00e8 la cosa che fa per la maggior parte del tempo in cui il suo personaggio viene mostrato. Con il procedere della serie sviluppa anche un certo interesse per i computer, e a modo suo persino un certo senso dell'umorismo, anche se per via della sua inespressivit\u00e0 \u00e8 quasi impossibile capire quando sta scherzando e quando no. Nelle ultime light novel inoltre il suo comportamento comincia ad assomigliare sempre pi\u00f9 a quello umano. Rifiuta di dar spiegazioni sul suo operato, rimane delusa da una dichiarazione e si arrabbia quasi in modo tangibile durante un colloquio con il presidente del consiglio studentesco. Nonostante la sua freddezza, Yuki sembra essere genuinamente affezionata ai suoi compagni delle \"Brigata SOS\" ed in particolar modo a Kyon.\nAccoglienza.\nYuki Nagato ha ricevuto il premio Anime Grand Prix della rivista \"Animage\" come miglior personaggio femminile del 2006 e 2009, classificandosi rispettivamente al sesto e al terzo posto."}
{"id": "1697897", "revid": "93556", "url": "https://it.wikipedia.org/wiki?curid=1697897", "title": "Marina Kiehl", "text": "Biografia.\nStagioni 1982-1984.\nSciatrice polivalente in attivit\u00e0 negli anni 1980, Marina Kiehl ottenne il suo primo risultato di rilievo in Coppa del Mondo il 18 dicembre 1981 sulle nevi di Piancavallo giungendo 15\u00aa in combinata. Nella stagione successiva ai Mondiali juniores di Sestriere 1983 conquist\u00f2 la medaglia d'oro nella discesa libera.\nL'8 gennaio 1984 a Puy-Saint-Vincent sal\u00ec per la prima volta sul podio in Coppa del Mondo, classificandosi al 3\u00ba posto nella combinata vinta dalla canadese Gerry Sorensen e davanti alla tedesca occidentale Irene Epple. Nella stessa stagione partecip\u00f2 ai XIV Giochi olimpici invernali di , sua prima presenza olimpica, concludendo 6\u00aa nella discesa libera e 5\u00aa nello slalom gigante; il 4 marzo consegu\u00ec poi il primo successo in Coppa del Mondo, nel supergigante disputato a Mont-Sainte-Anne.\nStagioni 1985-1988.\nNel 1985 fu convocata per i Mondiali dei Bormio, dove si piazz\u00f2 11\u00aa nella discesa libera, 5\u00aa nello slalom gigante e 10\u00aa nella combinata. Sempre nel 1985 si aggiudic\u00f2 la Coppa del Mondo di slalom gigante e raggiunse il 4\u00ba posto nella classifica generale, suo miglior piazzamento in carriera, con otto podi e tre vittorie. Nel 1985-1986 aggiunse al palmar\u00e8s un altro trofeo: la Coppa del Mondo di supergigante, vinta con 19 punti di vantaggio sulla canadese Liisa Savijarvi.\nFu al cancelletto di partenza anche per i Mondiali di Crans-Montana 1987, dove giunse 4\u00aa nella discesa libera e 6\u00aa nello slalom gigante. Nel 1987 conquist\u00f2 anche l'ultimo successo in Coppa del Mondo, nel supergigante di Vail del 15 marzo, e l'ultimo podio, piazzandosi 2\u00aa a Val-d'Is\u00e8re in discesa libera dietro all'elvetica Chantal Bournissen per 13 centesimi di secondo. Nella stessa stagione raggiunse l'apice della carriera vincendo la medaglia d'oro nella discesa libera ai XV Giochi olimpici invernali di , sua ultima presenza olimpica, davanti alla svizzera Brigitte Oertli e alla canadese Karen Percy; si classific\u00f2 inoltre 13\u00aa nel supergigante e non complet\u00f2 lo slalom gigante. L'ultimo piazzamento della sua attivit\u00e0 agonistica fu il 12\u00ba posto ottenuto nello slalom gigante di Coppa del Mondo disputato il 23 marzo 1988 a Saalbach-Hinterglemm.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1697898", "revid": "104485", "url": "https://it.wikipedia.org/wiki?curid=1697898", "title": "Locuzione", "text": "Una locuzione, nella grammatica e nel dizionario tradizionale, indica un gruppo di parole in relazione grammaticale tra loro, costituente un'unit\u00e0 autonoma del lessico .\nDefinizione.\nSecondo l'opera del filosofo del linguaggio inglese John Langshaw Austin, per locuzione si intende l'atto locutorio, che (insieme a perlocuzioni e illocuzioni) costituisce uno degli aspetti dell'atto linguistico. In particolare, secondo Austin la locuzione \u00e8 la produzione di enunciati grammaticali (cio\u00e8 corretti secondo le regole di una lingua).\nCaratteristiche.\nSe non altrimenti specificato, il termine \u00e8 di norma inteso come sinonimo di espressione idiomatica. In altri casi, in base alla funzione che svolge, la locuzione pu\u00f2 essere cos\u00ec definita :"}
{"id": "1697900", "revid": "121826577", "url": "https://it.wikipedia.org/wiki?curid=1697900", "title": "Comprex", "text": "Il Comprex, o \"dispositivo ad onda di pressione\" \u00e8 un sistema di sovralimentazione che si differenzia dal turbocompressore e dal compressore volumetrico.\nDescrizione/funzionamento.\nIl Comprex consiste in una girante cilindrica con svariati condotti interni dritti di diverso diametro, azionata direttamente dal motore, in cui da un lato entra l'aria utilizzata poi per la combustione e dall'altro i gas di scarico. I flussi dei due gas entrano nei tubi della girante da lati opposti, e collidono tra loro, mentre la girante ruota aprendo e chiudendo le \"luci\" attraverso cui i gas affluiscono, dopodich\u00e9 i gas di scarico fuoriescono dallo scarico mentre l'aria di aspirazione, compressa dalla pressione dei gas di scarico, viene convogliata nella camera da scoppio, a una pressione molto pi\u00f9 alta di quella atmosferica.\nVantaggi.\nI vantaggi principali di questa soluzione rispetto ai motori turbocompressi sono:\nSvantaggi.\nGli svantaggi rispetto ad un motore turbocompresso sono:\nUso sportivo.\nIl dispositivo fu sperimentato dalla Ferrari in Formula 1. Oltre che durante le sessioni di collaudo, esso venne impiegato nelle prove della prima gara della stagione 1981, a Long Beach.\nFu installato sulla Ferrari 126 C sovralimentata, che assunse denominazione \"126 CX\", e posto in comparazione con il classico turbocompressore (vettura denominata \"126 CK\"). Tali prove proseguirono per tutto l'inverno e per la primavera prima dell'inizio del campionato, ma dopo le prime due gare del Mondiale la scelta cadde definitivamente sul pi\u00f9 affidabile turbocompressore, in quanto la forte inerzia del pesante tamburo del Comprex (concepito per uso stradale), sottoposto alle repentine accelerazioni del propulsore da competizione, tendeva a spezzare la cinghia di gomma che lo metteva in movimento e il ridotto budget della Ferrari non permetteva di coprire anche i costi di sviluppo del sistema in chiave agonistica."}
{"id": "1697902", "revid": "400694", "url": "https://it.wikipedia.org/wiki?curid=1697902", "title": "Daladala", "text": "I daladala, dala-dala o dalla-dalla sono la principale forma di trasporto pubblico di Dar es Salaam e della Tanzania in generale. \nDescrizione.\nSono minivan (solitamente Toyota) o altri veicoli adattatti per il trasporto passeggeri, e gestiti da privati. Sono un esempio di taxi collettivo: le fermate, e talvolta anche il percorso, non sono prefissati ma vengono stabiliti al momento in funzione delle richieste dei passeggeri.\nSu ogni daladala c'\u00e8 una persona incaricata di incassare il pedaggio. Viene chiamato \"mpigadebe\", ovvero \"colui che batte su un debe\" (cio\u00e8 una tanica di latta, di quelle usate per la benzina o l'acqua) perch\u00e9 spesso segnala al guidatore quando fermarsi e quando ripartire battendo sul soffitto o sulle pareti del veicolo. Gli operatori del daladala (conducente e mpigadebe) sono costantemente impegnati a richiamare l'attenzione dei passanti offrendosi di caricarli a bordo; non c'\u00e8 un limite preciso al numero di persone che possono essere trasportate in una singola corsa, ed \u00e8 anche comune che animali (per esempio capre o galline) viaggino insieme ai passeggeri.\nTerminologia.\nEsistono diverse spiegazioni dell'origine del nome: probabilmente deriva dallo swahili \"dala\", che indica una moneta da 5 scellini, che un tempo corrispondeva al costo del servizio. Poich\u00e9 questa somma \u00e8 pari a un dollaro, potrebbe aver contribuito al nome anche una deformazione dell'inglese \"dollar\".\nA seconda delle zone, i daladala sono noti anche come gobole, vipanya e hiace (ad Arusha); quest'ultimo nome deriva da quello del minivan pi\u00f9 usato, il Toyota Hiace.\nA Zanzibar si trovano due varianti di taxi collettivo; i dala-dala propriamente detti sono minivan o pick-up adattati al trasporto passeggeri e operano su tratte brevi, mentre i \"mabasi\" (swahili per \"autobus\", singolare \"basi\", dall'inglese \"bus\") sono grandi camion con le fiancate in legno che percorrono tratte pi\u00f9 lunghe, in genere giornaliere.\nStoria.\nI daladala iniziarono a circolare intorno agli anni sessanta, ma si diffusero nei primi ottanta, in seguito alla crisi del trasporto pubblico, che non riusciva a sostenere l'aumento di richiesta dovuta alla rapida crescita di citt\u00e0 come Dar es Salaam. Il servizio era inizialmente illegale; nel 1986, nel contesto di una serie di privatizzazioni, il governo cre\u00f2 un catalogo di daladala autorizzati (inizialmente circa 300). In seguito a ulteriori liberalizzazioni, attualmente a qualsiasi privato \u00e8 permesso usare il proprio veicolo come mezzo di trasporto pubblico a pagamento previo ottenimento di una concessione dall'autorit\u00e0 dei trasporti pubblici. Nonostante la legalizzazione, molti daladala a Dar es Salaam e in altre citt\u00e0 della Tanzania circolano senza autorizzazione.\nForme di trasporto privato e informale come i daladala sono diffusi in gran parte dell'Africa; l'equivalente keniota si chiama \"matatu\"."}
{"id": "1697909", "revid": "73843", "url": "https://it.wikipedia.org/wiki?curid=1697909", "title": "Lago Rudolf", "text": ""}
{"id": "1697910", "revid": "33921", "url": "https://it.wikipedia.org/wiki?curid=1697910", "title": "Competizioni di rugby a 15", "text": "La seguente \u00e8 una lista delle competizioni per club pi\u00f9 importanti di \"rugby a 15\" (anche detto \"rugby union\") attualmente esistenti. "}
{"id": "1697920", "revid": "28592", "url": "https://it.wikipedia.org/wiki?curid=1697920", "title": "Sciatore", "text": ""}
{"id": "1697921", "revid": "21880", "url": "https://it.wikipedia.org/wiki?curid=1697921", "title": "Litofita", "text": "Le litofite sono piante che crescono e si sviluppano utilizzando come supporto le rocce. Questo tipo di piante si nutre prevalentemente di muschio, di nutrienti presenti nell'acqua piovana, strame, e perfino dei propri tessuti morti.\nEsempi di litofite sono le \"Laelie\" rupicole, numerose specie di felci e epatiche, alcune specie del genere \"Tillandsia\" (Bromeliaceae), alcune orchidee dei generi \"Dendrobium\" (es. \"Dendrobium kingianum\"), \"Paphiopedilum\" e \"Angraecum\", molte specie di piante carnivore (\"Nepenthes\" spp., \"Heliamphora\" spp., \"Pinguicula\" spp. e \"Utricularia\" spp.)"}
{"id": "1697925", "revid": "28592", "url": "https://it.wikipedia.org/wiki?curid=1697925", "title": "Regioni alpine", "text": ""}
{"id": "1697926", "revid": "599013", "url": "https://it.wikipedia.org/wiki?curid=1697926", "title": "Hrvoje \u0106usti\u0107", "text": "La morte.\n\u00c8 deceduto a causa di un colpo alla testa subito durante una partita tra la sua squadra, il , e il il 29 marzo 2008. Nei primi minuti della partita, tentando di disputarsi la palla, Hrvoje cadde in prossimit\u00e0 della linea delimitante il terreno di gioco, finendo per sbattere violentemente la testa contro il muretto posizionato in prossimit\u00e0. Fu immediatamente trasportato al locale ospedale, dove fu operato il giorno successivo e posto in coma indotto.\nLe sue condizioni rimasero stabili fino al 2 aprile 2008, quando un'infezione provoc\u00f2 un innalzamento della temperatura corporea. Il giorno seguente fu dichiarata dai medici la morte cerebrale, e in segno di lutto, le partite del campionato croato previste per quel fine settimana furono rimandate."}
{"id": "1697929", "revid": "36426", "url": "https://it.wikipedia.org/wiki?curid=1697929", "title": "Chiesa del Santissimo Nome di Ges\u00f9 ai Bassi", "text": "La chiesa del Santissimo Nome di Ges\u00f9 ai Bassi \u00e8 un luogo di culto cattolico che si trova in via dell'Argingrosso 99, nella periferia sud-ovest di Firenze (Quartiere 4). La chiesa sorge sull\u2019antico podere dei Bassi, cos\u00ec come lo denominava una notificazione granducale del 21 luglio 1849.\nStoria e descrizione.\nNel 1967 i Padri gesuiti fondarono la parrocchia ai Bassi e la condussero sino al 1993. La parrocchia inizi\u00f2 le sue attivit\u00e0 utilizzando una chiesa provvisoria prefabbricata: \u201cLa Baracca\u201c. Definito nel 1977 il progetto per la costruzione della nuova Chiesa, essa fu realizzata dall'ingegner Giancarlo Spadoni, con la collaborazione del geometra Angelo Bertolini. La chiesa fu consacrata nel giugno del 1982.\nL\u2019esterno s\u2019inserisce bene con il quartiere circostante, infatti \u00e8 stato privilegiato l\u2019uso del cemento armato con profilature in pietra, mentre il cotto dell\u2019Impruneta decora il tetto. Gli esterni della chiesa sono stati abbelliti negli anni. \u00c8 stato realizzato un contro-ingresso che filtra l\u2019accesso alla chiesa proteggendo dal caldo e dal freddo. Il piazzale antistante \u00e8 stato abbellito con motivi in cotto che riprendono i materiali della costruzione. Alla destra dell\u2019ingresso nel \u201cGiardinetto della Madonna\u201d una statua raffigurante Maria \u00e8 diventata un angolo di meditazione e di preghiera. Lungo il lato della Sagrestia, adornano la parete esterna un Cristo con corona di spine, una Madonna con bambino in terracotta, varie conchiglie del Cammino di Santiago, una piccola statua di San Giacomo e una tavola in legno raffigurante il Cristo, opera di Giovanna Ducci. Una piccola fontana in pietra con orcio in terracotta ricorda il potere salvifico e purificante dell\u2019acqua.\nL\u2019interno a navata unica \u00e8 privo di colonne ed offre ai fedeli la possibilit\u00e0 di seguire da ogni punto le celebrazioni liturgiche. Allo scopo di dare pi\u00f9 calore all\u2019ambiente \u00e8 stato inserito un rivestimento in legno con pannelli in noce, tre portali di accesso dello stesso materiale e perlinature sulle due ali del soffitto. Lungo i pannelli in noce sfilano le stazioni della via crucis donate dalla parrocchiana Zelia Pennacchioli ed eseguite dall\u2019artista carrarese Alessandro Maggiani.\nAl centro dell\u2019aula una colomba in gesso, simbolo dello Spirito Santo, sembra guidare i fedeli riuniti verso la parte alta del Campanile, riproducendo in piccolo la forma della chiesa: un uccello che si libra in volo.\nL\u2019Altare, composto da lastroni di pietra serena con mensa dello stesso materiale, disegnato dall\u2019architetto Alessio Giunti, \u00e8 stato dedicato alla chiesa del SS. Nome di Ges\u00f9 ai Bassi dal cardinale Ennio Antonelli in data 8 giugno 2001.\nLe bellissime vetrate decorate sono state disegnate da Vincenza Poneti e realizzate da Mellini nel 1998. Esse circondano tutto il perimetro alto della chiesa, donando alla luce che filtra un piacevole effetto policromo che varia durante le ore del giorno. Vi sono raffigurati in forma stilizzata i quattro elementi e i simboli dei quattro evangelisti. I molti occhi fanno riferimento ai viventi dell\u2019Apocalisse davanti al Trono di Dio, mentre lo squillo di tromba e il fuoco purificatore sopra l\u2019ingresso ci richiamano al Giudizio universale.\nSulla destra del presbiterio si trova la cappella del Santissimo, con una vetrata decorata con una bianca colomba che ricorda la presenza della Trinita ed \u00e8 opera di Vitruarte (2002). La cappella \u00e8 divisa dal resto della chiesa da un pannello in ferro forgiato con i simboli eucaristici, opera dell\u2019artigiano-artista fiorentino Giancarlo Giachetti detto \u201cPuccio\u201d, nel 1981. Alla realizzazione degli animali presenti nell\u2019opera e delle foglie in rame, partecip\u00f2 anche il giovane allievo di Giachetti, il maestro Alberto Coppini. Sulla destra un pellicano simboleggia il Cristo, mentre i tre gabbiani che si librano in volo, oggi isolati sulla colonna a destra della cappella, facevano inizialmente parte integrante del pannello in ferro battuto.\nLa grande pala d\u2019altare spostata sulla parete sinistra risale al 1982 ed \u00e8 opera del pittore Nino Tirinnanzi (Greve in Chianti, 1923-2002). L\u2019opera prende ispirazione dal Vangelo di Giovanni 1, 35-37. Giovanni il Battista, riconoscibile solo dalle miseri pelli che indossa, indica il Maestro ad altri due discepoli aprendo le braccia in un chiaro segno di croce. Al centro un pane, un grappolo d'uva, una cipolla e dei peperoncini appoggiati sul terreno e in primo piano un teschio, un serpente ed una bianca colomba richiamano l'eucaristia, il senso della caducit\u00e0 della vita, il peccato, la purezza. Il paesaggio desertico rivela la conoscenza dei luoghi che circondano il mar Morto, dove Tirinnanzi ha lungamente soggiornato. Una massiccia montagna si erge dietro al Cristo ed oscura la visuale. Un chiarore inonda il cielo mentre Ges\u00f9, decentrato, con la sua imponente presenza, irradia di luce il terreno circostante. L\u2019artista fu un allievo di Ottone Rosai e dimostra tutta la sua originalit\u00e0 e capacit\u00e0 nell\u2019esaltare forme e colori.\nUn grande Crocifisso ligneo (1996) opera di Luca Lucherelli, occupa la posizione centrale sopra l\u2019altare. Interpretazione moderna ed estremamente possente dell\u2019antico \"Christus Triumphans\" (Cristo che trionfa sulla morte) che ci guarda con gli occhi spalancati che superano la condizione di dolore e di morte con la Resurrezione.\nSulla destra, sopra la cappella del Santissimo, trova posto la tela raffigurante una \"Madonna con Bambino\" (1992) realizzata da Silvestro Pistolesi (Firenze 1943). "}
{"id": "1697933", "revid": "1793900", "url": "https://it.wikipedia.org/wiki?curid=1697933", "title": "Thunder Bay", "text": "Thunder Bay \u00e8 una citt\u00e0 del Canada, nella provincia dell'Ontario. Contava 109.140 abitanti al censimento della popolazione del 2006, il che la rende la pi\u00f9 popolosa dell'Ontario occidentale, e la seconda pi\u00f9 popolosa del Nord Ontario dopo Greater Sudbury.\nStoria.\nL'insediamento europeo nella regione inizi\u00f2 nel tardo 1600, con un avamposto commerciale francese sulle rive del fiume Kaministiquia. La citt\u00e0 venne formata nel 1970 dalla fusione delle citt\u00e0 di Fort William, Port Arthur e dai paesi di Neebing e McIntyre.\nLa citt\u00e0 prende il nome dalla grande baia del Lago Superiore sulla quale si affaccia, conosciuta nel XVIII secolo come \"Baie du Tonnerre\" (\"Baia del tuono\").\nEconomia.\nIl punto in cui si trova la rende un nodo commerciale di una certa importanza, soprattutto per quanto riguarda il grano e altri prodotti provenienti dal Canada occidentale attraverso i Grandi Laghi. La silvicoltura e stata elemento fondante dell'economia della citt\u00e0 anche se in declino negli ultimi anni. All'economia tradizionale si sta sostituendo un'economia della conoscenza basato sulla ricerca medica e l'istruzione.\nSport.\nIn passato la citt\u00e0 \u00e8 stata una stazione sciistica specializzata nello sci nordico, attrezzata con il trampolino Big Thunder, ora smantellato; ha ospitato i Mondiali della disciplina nel 1995."}
{"id": "1697935", "revid": "28592", "url": "https://it.wikipedia.org/wiki?curid=1697935", "title": "Villaggio rurale", "text": ""}
{"id": "1697938", "revid": "110157", "url": "https://it.wikipedia.org/wiki?curid=1697938", "title": "Chiesa di Santa Maria a Quarto (Firenze)", "text": "La chiesa di Santa Maria a Quarto \u00e8 un luogo di culto cattolico che si trova in via dell'Osservatorio a Firenze, nella frazione di Quarto (che deve il nome al quarto miglio romano sulla via Cassia dalla citt\u00e0).\nLa chiesa ha un cimitero parrocchiale a poca distanza, in via del Gioiello 5.\nStoria.\nDocumentata gi\u00e0 dal XIII secolo, fu costruita in posizione elevata nel borgo al quarto miglio da Firenze sull'antica via Cassia in direzione di Prato. Era in origine dipendente dalla chiesa di Santo Stefano in Pane come cappellania; nel 1797 fu riconsacrata e divenne prioria. \u00c8 stata oggetto di un restauro nel 1931.\nDescrizione.\nL'edificio conserva poche tracce della sua struttura originaria essendo stato restaurato pi\u00f9 volte nel corso dei secoli.\nLa facciata della chiesa \u00e8 a capanna ed \u00e8 stretta fra due corpi di fabbrica. Presenta una divisione in tre fasce orizzontali tramite cornicioni: la fascia inferiore corrisponde al portico, di tre campate, coperto con volte a crociera ed aperto sulla parte anteriore con tre archi a tutto sesto poggianti su colonne tuscaniche; la fascia mediana presenta, al centro, un rosone circolare, affiancato da due finestre rettangolare; la fascia superiore \u00e8 costituita dal frontone triangolare, con tracce di affreschi monocromi.\nL'interno della chiesa, frutto dei restauri del 1931, ospita una grande vetrata policroma e una \"Madonna col Bambino\", scultura lignea del XIV secolo."}
{"id": "1697947", "revid": "1987129", "url": "https://it.wikipedia.org/wiki?curid=1697947", "title": "Servair", "text": "Servair \u00e8 una societ\u00e0 affiliata della linea aerea francese Air France, specializzata in catering per linee aeree.\nServair \u00e8 una compagnia francese con circa 8.000 dipendenti; fornisce servizio ristorante, di equipaggiamento e di pulizie. Essa ha 130 clienti. Servair e le sue associate hanno un volume di affari di pi\u00f9 di 489 milioni di euro.\nIl network Servair, composto da Servair, i suoi partner e il supporto tecnico, hanno pi\u00f9 di 100 unit\u00e0 in tutto il mondo.\nAttivit\u00e0.\nServair ha 4 attivit\u00e0 principali:"}
{"id": "1697950", "revid": "399", "url": "https://it.wikipedia.org/wiki?curid=1697950", "title": "Mutatio libelli", "text": "Mutatio libelli (alla lettera: \"cambiamento del titolo dell'accusa\") \u00e8 una espressione latina molto usata sia nel diritto penale che nel diritto civile. \nDifferenza.\nIn molti ordinamenti giuridici si distingue una \"emendatio libelli\" che \u00e8 una precisazione del titolo dell'accusa o del fondamento della domanda di azione civile, che in genere \u00e8 ammessa, da una \"mutatio libelli\", cio\u00e8 un totale cambiamento.\nDiritto processuale civile.\nNel diritto civile italiano era da sempre esistito il divieto della \"mutatio libelli\" in appello.. Ora \u00e8 stato introdotto con pi\u00f9 rigore anche in primo grado il divieto di proporre domande nuove.\nIl Tribunale di Catania con ordinanza del 5 aprile 2002, edita, ha chiarito che nel processo civile:\n\"\u00abLa parte pi\u00f9 autorevole della letteratura giuridica fonda la distinzione tra le due fattispecie (mutatio ed emendatio) sulla variazione o meno del fatto costitutivo posto a base della domanda, fermi restando i soggetti del rapporto processuale. Invero, si sono affermate nel panorama dottrinale due impostazioni al riguardo. La prima, detta della \"individuazione\", allo scopo identificativo, richiede \"la sola indicazione del fondamento e della ragione dell'azione\", ossia l'indicazione del rapporto giuridico affermato dall'attore, con la conseguenza che il mutare dei fatti non comporta mutamento della causa petendi.\"\n\"La seconda, definita della \"sostanziazione\", richiede \"l'indicazione del fatto costitutivo del diritto che si fa valere\". Ci\u00f2 che rileva, in questo caso, \u00e8 quindi la \"allegazione dei fatti costitutivi, con la conseguenza che il mutare del rapporto giuridico non comporta mutamento della domanda\". \"\n\"La dottrina pi\u00f9 avvertita, tuttavia, ha correlato la possibilit\u00e0 di mutatio alla azionabilit\u00e0 di diritti cosiddetti \"eterodeterminati\" e, d'altro canto, la possibilit\u00e0 di emendatio alla tutela di diritti cosiddetti \"autodeterminati\".\"\n\"Questi ultimi si caratterizzano, come gi\u00e0 accennato sopra, per l'incentrarsi della causa petendi non gi\u00e0 sul fatto costitutivo, bens\u00ec sul fatto lesivo, e per il polarizzarsi dell'azione sostanzialmente nel petitum. Cos\u00ec, l'azione di rivendica del diritto di propriet\u00e0 su di un bene immobile non muter\u00e0 le sue caratteristiche in dipendenza del titolo di propriet\u00e0 dedotto dalla parte, ad esempio usucapione o accessione, essendo il diritto fatto valere, per natura unico e irripetibile (concetto efficacemente cristallizzato nel brocardo latino \"res amplius quam semel mea esse non potest\") .\"\n\"Per i diritti eterodeterminati il collegamento col fatto costitutivo rappresenta l'elemento indispensabile per l'identificazione dell'azione: una parte potrebbe, in tesi, essere titolare di diversi rapporti di credito nei confronti della controparte e ciascuno di essi dovrebbe essere individuato in base al titolo, ad esempio mutuo o corrispettivo di forniture e cos\u00ec via. In presenza di diritti autodeterminati, dove quindi il fatto costitutivo \u00e8 collocato al di fuori del processo identificativo dell'azione, e dove, di conseguenza, la situazione sostanziale dedotta si prospetta come unica e irripetibile, indipendentemente dai fatti storici allegati, l'allegazione di un fatto costitutivo diverso da quello prospettato all'origine della causa, non rappresenta un elemento di novit\u00e0, ma si attesta nell'ambito della mera modifica della domanda (si pensi alla deduzione successiva di diversi titoli di propriet\u00e0, o, come nel caso di specie, di diversi titoli, derivativo - per contratto - e, successivamente, originario - per usucapione - del diritto di servit\u00f9).\"\n\"Che, poi, nell'ambito di un medesimo grado di giudizio, la modifica del titolo di diritti autodeterminati implichi una emendatio lo si comprende ove si tenga presente quanto affermato da autorevole dottrina a proposito del significato dei verbi \"precisare\" o \"modificare\" di cui all'ultimo comma dell'art. 183 c.p.c. Si insegna, infatti, che emendare vuol dire non allargare l'oggetto del giudizio e, quindi, non introdurre elementi di novit\u00e0, ma lasciare invariati gli elementi identificativi dell'azione, ossia petitum e causa petendi, rettificandone solo alcuni aspetti. \u00c8 proprio ci\u00f2 che accade per i diritti autodeterminati, per i quali l'allegazione di fatti costitutivi nuovi conduce ad una mera rettifica della causa petendi. Si specifica, infatti, in dottrina, che \"la precisazione o modificazione, in quanto resta nell'ambito della emendatio, non implica di regola l'allegazione di fatti nuovi (v. Cass. 4/11/93 n. 10930), ma non senza eccezioni, come nei casi - appunto - di domande cosiddetto autodeterminate\".\"\n\"Essendo, quindi, pacifico in giurisprudenza ritenere che l'allegazione di un fatto costitutivo nuovo di diritti autodeterminati costituisce una mera emendatio della domanda, con la riforma del nuovo codice questa mera modifica della domanda resta sottoposta alle barriere preclusive dall'art. 183 c.p.c., nuovo testo.\u00bb\"\nPer la sentenza n\u00b07524/2005 della Corte di Cassazione:\n\"\u00abSi ha \"mutatio libelli\" quando si avanzi una pretesa obiettivamente diversa da quella originaria, introducendo nel processo un \"petitum\" diverso e pi\u00f9 ampio oppure una \"causa petendi\" fondata su situazioni giuridiche non prospettate prima e particolarmente su un fatto costitutivo radicalmente differente, di modo che si ponga un nuovo tema d'indagine e si spostino i termini della controversia, con l'effetto di disorientare la difesa della controparte ed alterare il regolare svolgimento del processo; si ha, invece, semplice \"emendatio\" quando si incida sulla \"causa petendi\", sicch\u00e9 risulti modificata soltanto l'interpretazione o qualificazione giuridica del fatto costitutivo del diritto, oppure sul \"petitum\", nel senso di ampliarlo o limitarlo per renderlo pi\u00f9 idoneo al concreto ed effettivo soddisfacimento della pretesa fatta valere. \u00bb\"\nDiritto processuale penale.\nNei primi anni di vigenza del codice di procedura penale del 1988, \"sul presupposto che non fossero prospettabili alternative a queste due opzioni, il giudice per le indagini preliminari presso il tribunale di Verbania aveva sollevato questione di legittimit\u00e0 costituzionale dell'art. 424 c.p.p., appunto nella parte in cui non prevedeva che il giudice potesse all'esito dell'udienza preliminare trasmettere gli atti al pubblico ministero per descrivere il fatto diversamente da come ipotizzato nella richiesta di rinvio a giudizio. La questione \u00e8 stata dichiarata non fondata da C. cost., 15 marzo 1994, n. 88 (...) in ragione dell'erroneo presupposto su cui si basava\".."}
{"id": "1697966", "revid": "287204", "url": "https://it.wikipedia.org/wiki?curid=1697966", "title": "Ospizio di Orbatello", "text": "L'ex-ospizio di Orbatello \u00e8 un edificio storico di Firenze, situato in via della Pergola 56. Oggi ospita la Biblioteca di storia dell'arte dell'Universit\u00e0 di Firenze.\nStoria.\nLe origini.\nL'antico ospedale detto d'Orbatello dava il nome al tratto dell'attuale via della Pergola fra via degli Alfani e via della Colonna. Venne fondato nel 1372 da Niccol\u00f2 degli Alberti su disegno, pare, di Agnolo Gaddi. La costruzione, completata nel 1378, era enormemente pi\u00f9 grande del tipico ospedale medievale fiorentino: aveva ben cento quartierini separati, in ciascuno dei quali potevano vivere due donne, ciascuna con la propria camera e una cucina in comune, mentre la struttura assistenziale tipica raramente superava i venti letti. La struttura era dedicata all'ospitalit\u00e0 delle donne derelitte, prive (\"orbate\") dell'assistenza dei congiunti. Altri fanno risalire noem comune dell'ospedale alla parola \"erbeta\", in riferimento ai prati che contraddistinguevano questa zona cittadina. \nA questo complesso di stanze, organizzate lungo tre corsie per due piani, corrisponde l'immobile dell'Universit\u00e0 al n. 60, fino quasi via della Colonna; oltre un cortile a orti si trovava la chiesa, dedicata all'Annunziata, che corrisponde all'attuale biblioteca, compresa la corte d'accesso e il lungo androne laterale tuttora esistenti, che introducevano, sul retro dell'oratorio, all'abitazione del priore. \nLa sopravvivenza dell'ambiziosa istituzione era stata assicurata da una cospicua rendita di propriet\u00e0 terriere e immobiliari che Niccol\u00f2 devolse, come ricordano le oculate disposizioni testamentarie del 1376 e l'iscrizione sul portale meridionale della chiesa. Dal 1401 fu gestito dai Capitani di Parte Guelfa, il cui stemma si vede pure sul portale lungo la strada.\nLe partorienti occulte.\nAl tempo di Cosimo III, dal 1704, accolse anche le \"malmaritate\", ossia le \"donne gravide occulte\", che fino ad allora erano state tenute nascoste dai padri filippini all'ospizio della Quarconia affinch\u00e9 potessero partorire senza intaccare l'onore proprio e delle loro famiglie (solo in seguito passarono all'ospizio di Maternit\u00e0 in via degli Alfani). L'arrivo delle \"gravide occulte\" rese necessari degli adattamenti agli ambienti che le separassero dalle donne vedove e le anziane. Per esse venivano infatti prese tutte le precauzioni, come quella di entrare di notte attraverso una porta segreta, come anche al momento della dimissione, o quella di assistere alla messa da un soppalco nascosto. Esse in genere entravano al settimo mese di gravidanza, e se ne andavano un mese dopo il parto, con i costi interamente a carico della pia organizzazione, a meno che le donne non fossero di buona famiglia, caso in cui corrispondevano un contributo mensile. I figli venivano quasi sembre lasciati all'ospedale degli Innocenti, a cui si poteva accede tramite un passaggio sotterraneo sotto via della Pergola, che sbucava negli orti del brefotrofio. Si calcola che ogni anni tra gli ottanta e i duecento nati dalle malamaritate finissero tra gli orfanelli degli Innocenti. \nRiforme.\nNel 1774 Pietro Leopoldo sottopose l'ospizio allo Scrittoio delle Regie Fabbriche, da cui dipendevano gli immobili pubblici. \nDal 1811, come ricorda una targa su un portale settecentesco, l'ospizio venne definitivamente diviso in due sezioni indipendenti: al piano superiore, con accesso dal cortile della chisa, le \"gravide vergognose\"; al 64 le anziane lungodegenti, come ricorda una lapide sul portone :\nLa traduzione: \"Gli incaricati della pubblica beneficenza, per ospitare donne oneste e povere, nell'anno del Signore 1811, mentre occupava la carica di sindaco Emilio Pucci, conte imperiale cavaliere della Legion d'Onore\".\nNel 1775 il granduca affid\u00f2 la direzione delle due strutture al Commissario pro tempore del brefotrofio degli Innocenti, col quale esisteva una lunga storia di cooperazione. La struttura venne beneficiata anche dalle rendite dello smantellamento dello spedale del Melani. \nNel 1836 venne deliberato di non accogliere pi\u00f9 le anziane, ma fino al 1861 restarono le ospiti residue. Quell'anno vi venne istituito il Sifilocomio, per i controllo delle prostitute e della malattie veneree, e dal 1888 la Clinica Dermosifilopatica diertta da Celso Pellizzari. \nLe due unit\u00e0 della struttura ormai si avviavano a storie diverse: la parte della chiesa pass\u00f2 all'Universit\u00e0, che vi mise l'Istituto di Storia dell'arte, mentre l'ospedale entr\u00f2 nell'orbita di Santa Maria Nuova, come Cinica dermatologica e Istituto Fotoradioterapico, all'avanguardia nei settori della radiologia e fotobiologia. Nel 2012 tuttavia le cliniche vennero trasferite altrove, e si inizi\u00f2 un lungo cantiere, concluso nel 2018, per ospitare due dipartimenti dell'Universit\u00e0: \"Lettere e Filosofia\" e \"Formazione, Lingue, Intercultura, Letterature e Psicologia\".\nDescrizione.\nL'oratorio dell'ospedale, dedicato a Santa Maria di Orbatello, ha una semplice facciata a spiventi, con un coronamento costituito da una doppia fila di mattoni a dente di sega. Una cornice a forte sporgenza sovrasta il portale, dotato di lunetta in cui si trova un\"Annunciazione\" attribuita a Sebastiano Mainardi (1485), e coperto da una tettoria lignea. Pi\u00f9 avanti, in asse con via della Pergola, si apre un ingresso composto da un ampio portale in bugnato rustico, coronato da un architrave moderno e una ghiera antica a conci lisci disposti a raggiera sormontato dallo stemma dei capitani di Parte Guelfa, collocato su un'aggiunta in laterizi successiva. Ai lati si trovano due stemmi degli Alberti di Catenaia. Questo ingresso non \u00e8 registrato nel disegno sul Codice Rustici (1425 circa), quando invece si accedeva da via Alfani sul lato meridionale, e sono ricordati a nord gli ambienti per le assistite, accessibili da due arconi a pieno centro nel lato ovest del cortile. Sulla mappa del Buonsignori (1594) invece si vede gi\u00e0 l'ingresso sul lato occidentale.\nEra composta da un'unica navata a forte sviluppo verticale, con presbiterio leggermente rialzato dal quale si accedeva alla scomparsa sagrestia sul fianco meridionale. L'illuminazione era garantita da altre finestre monofore trilobate (parzialmente esistenti e ripristinate nei recenti restauri) e la copertura \u00e8 a capriate lignee, in gran parte decorate da pitture originali (fiori dipinti sulla sottocatena, girali d'acanto sulle mensole, triangolo bicromi e frecce spuntate in tricromia sulla catena e sul monaco), pienamente compatibili con illustri esempi coevi come le capriate della Badia Fiorentina, di Santa Croce, di San Barnaba e di San Marco.\nUn coro sopraelevato in controfacciata dovrebbe risalire ai lavori del primo Settecento connessi a un maggior bisogno di riservatezza delle \"gravide occulte\".\nNella pianta pubblicata dal Richa nel 1754 si vede un ambiente perpendicolare alla chiesa dalla parete settentrionale della chiesa, oggi non pi\u00f9 esistente, destinato alla distribuzione della Comunione alle gravide, che vivevano in un locale attiguo ma separato, e dal quale con una scala potevano accedere al \"sopracoro\" per assistere alla messa. Tale sistemazione fu all'origine di una certa asimmetria degli altari della chiesa, come registra la pianta stessa.\nNel cortiletto tra l'ingresso e l'oratorio si trova un tabernacolo ottocentesco contenente una \"Madonna col Bambino\" che \u00e8 stata recentemente restaurata e riferita a un modello, di cui si conoscono alcune repliche, del Maestro del San Pietro di Orsanmichele, per alcuni il giovane Filippo Brunelleschi."}
{"id": "1697974", "revid": "228587", "url": "https://it.wikipedia.org/wiki?curid=1697974", "title": "Kihaya", "text": ""}
{"id": "1697984", "revid": "54354", "url": "https://it.wikipedia.org/wiki?curid=1697984", "title": "Haya (popolo)", "text": "Gli Haya (etnonimo: Bahaya), sono un gruppo etnico di ceppo bantu della Tanzania. Sono circa 4.000.000, distribuiti in un'area di quasi 40.000 km\u00b2 nella Regione del Kagera, nel nordovest del paese, sulle sponde del Lago Vittoria. Sono cacciatori-raccoglitori, ma coltivano anche banane e caff\u00e8. Tradizionalmente vivevano in caratteristiche abitazioni ad alveare con tetto in paglia, dette \"msonge\". Sono noti anche per l'artigianato, e in particolare per la costruzione di tamburi e oggetti di erba intrecciata. La loro lingua viene chiamata Kihaya.\nPopolazioni confinanti sono i Baganda, i Banyankore, i Bakiga (sul confine fra Tanzania e Uganda) e le trib\u00f9 del Ruanda a ovest."}
{"id": "1697987", "revid": "599013", "url": "https://it.wikipedia.org/wiki?curid=1697987", "title": "Christian Hemmi", "text": ", a sua volta sciatore alpino di alto livello.\nBiografia.\nHemmi si mise in luce in campo internazionale durante la stagione 1975-1976 di Coppa Europa, nella quale si classific\u00f2 al 3\u00ba posto sia nella classifica generale, sia in quella di slalom gigante. Nella stagione successiva in Coppa del Mondo fu uno dei punti di riferimento della squadra svizzera di slalom gigante. Quell'anno infatti, dopo aver colto il suo primo piazzamento nel circuito il 10 dicembre a Val-d'Is\u00e8re (9\u00ba), ottenne tutti i tre podi della sua carriera: 2\u00ba il 2 gennaio a Ebnat-Kappel (dietro al di Heini), 2\u00ba il 6 marzo a Sun Valley e 3\u00ba il 25 marzo a Sierra Nevada. Chiuse la stagione al 6\u00ba posto nella classifica di specialit\u00e0.\nL'ultimo piazzamento della sua carriera agonistica fu il 5\u00ba posto ottenuto nello slalom gigante di Coppa del Mondo disputato a Stratton Mountain il 3 marzo 1978; in carriera non prese parte n\u00e9 a rassegne olimpiche n\u00e9 iridate."}
{"id": "1697994", "revid": "228587", "url": "https://it.wikipedia.org/wiki?curid=1697994", "title": "Bahaya", "text": ""}
{"id": "1698006", "revid": "1522738", "url": "https://it.wikipedia.org/wiki?curid=1698006", "title": "National Museum of Tanzania", "text": "Il National Museum of Tanzania (Museo nazionale della Tanzania) \u00e8 un consorzio di musei della Tanzania che ha lo scopo generale di raccogliere, conservare ed esporre documenti relativi alla storia e all'ambiente naturale della Tanzania. Il consorzio si svilupp\u00f2 a partire dal National Museum di Dar es Salaam, istituito nel 1934 dal governatore del Tanganica Harold Mac Michael. In seguito sono diventati parte del National Museum il Village Museum (Dar es Salaam), il National History Museum (Arusha), l'Arusha Declaration Museum (Arusha) e il Mwalimu Julius K. Nyerere Memorial Museum (Butiama).\nDar es Salaam National Museum.\nIl Dar es Salaam National Museum si trova a Dar es Salaam, in Shabban Robert Street, accanto ai giardini botanici di Dar. Fu aperto nel 1940, sotto l'amministrazione britannica, inizialmente come museo commemorativo di re Giorgio V d'Inghilterra (nel museo si trova ancora un'automobile originale appartenuta al re); un secondo edificio \u00e8 stato aggiunto nel 1963. Oggi \u00e8 gestito dal Dipartimento delle Antichit\u00e0 della Tanzania, ed espone documenti e reperti relativi alla storia, all'ambiente e all'etnografia del paese.\nLa collezione pi\u00f9 nota \u00e8 quella di reperti relativi alla storia naturale dell'uomo; sono esposti nel museo, tra l'altro, alcuni dei resti di \"Australopithecus boisei\" ritrovati da Louis Leakey a Olduvai. Un'altra sezione molto ampia \u00e8 dedicata alla civilt\u00e0 \"shirazi\" di Kilwa, fiorita sulla costa della Tanzania tra il IX e il XV secolo. Altri reperti storici riguardano il periodo coloniale sia tedesco che britannico e la lotta per l'indipendenza. In particolare \u00e8 conservata la divisa utilizzata dal colonnello Paul Emil von Lettow-Vorbeck durante la campagna dell'Africa Orientale Tedesca (1914-1918) e altri reperti bellicci dello stesso periodo.\nLe esposizioni etnografiche comprendono reperti relativi alle diverse culture native della Tanzania. Vi sono poi esposizioni minori su temi eterogenei, inclusa una raccolta di porcellane cinesi e un'esposizione di monete di rame.\nVillage Museum.\nIl Makumbusho Village Museum, fondato nel 1996, si trova a Dar es Salaam, pochi chilometri a nord del centro della citt\u00e0 in direzione di Bagamoyo. \u00c8 un museo all'aperto costituito dalla ricostruzione di 16 abitazioni tradizionali di diverse etnie della Tanzania. La terra intorno alle capanne \u00e8 coltivata con prodotti agricoli tipici, e vengono fatte quotidianamente rappresentazioni delle cerimonie e danze tradizionali.\nNational History Museum.\nIl National History Museum di Arusha, aperto nel 1987, si trova in Boma Road. Ci sono due esposizioni permanenti, sull'evoluzione umana e sull'entomologia. Il museo \u00e8 una attrazione turistica di un certo rilievo nel circuito turistico della Tanzania settentrionale.\nArusha Declaration Museum.\nL'Arusha Declaration Museum, aperto nel 1977, si trova ad Arusha, in Kaloleni Road. Ospita documenti e materiali relativi alla storia della Tanzania coloniale, alla lotta per l'indipendenza, e alla storica Dichiarazione di Arusha, in cui venne formulata la dottrina del socialismo africano di Julius Nyerere.\nNyerere Museum.\nIl Mwalimu Julius K. Nyerere Memorial Museum, inaugurato nel 1999, si trova a Butiama, citt\u00e0 natale e luogo di sepoltura del primo presidente della Tanzania Julius Nyerere. Il museo espone documenti e materiali relativi alla vita di Nyerere."}
{"id": "1698007", "revid": "14691", "url": "https://it.wikipedia.org/wiki?curid=1698007", "title": "Dar es Salaam Museum", "text": ""}
{"id": "1698009", "revid": "767487", "url": "https://it.wikipedia.org/wiki?curid=1698009", "title": "Chris Douglas-Roberts", "text": "Carriera.\nNCAA.\nHa giocato nella Lega Universitaria americana (la NCAA) per i Memphis Tigers. Fin dal suo primo anno, ha sempre avuto un minutaggio importante (22 minuti il primo anno, 26 il secondo, 28 il terzo) in NCAA, dimostrando buone qualit\u00e0. Al suo ultimo anno ha collezionato ben 17 punti di media con circa 4 rimbalzi.\nNBA.\nAl draft 2008 \u00e8 stato scelto dai New Jersey Nets molto tardi, al numero 40 ().\nItalia.\nNell'estate 2011, approfittando del lockout NBA 2011-2012 Douglas-Roberts viene ingaggiato dalla Virtus Bologna con un contratto da 400.000 dollari fino al termine della stagione.\nIl ritorno in NBA.\nIl 1\u00ba ottobre 2012, i Los Angeles Lakers ufficializzano l'ingaggio di Douglas-Roberts. Il giocatore non riesce per\u00f2 ad entrare nei 15 del roster definitivo: i Lakers lo tagliano in data 22 ottobre. Il 27 ottobre firma un contratto con i Dallas Mavericks, che lo tagliano gi\u00e0 il giorno successivo. L'approdo in Texas \u00e8 per\u00f2 solo rimandato: prima trova un contratto in D-League con i Texas Legends, poi viene firmato dai Mavericks stessi in data 23 dicembre 2012."}
{"id": "1698012", "revid": "1305772", "url": "https://it.wikipedia.org/wiki?curid=1698012", "title": "Contea di Bath", "text": "Contea di Bath o Bath County \u00e8 la denominazione delle seguenti contee degli Stati Uniti:"}
{"id": "1698015", "revid": "1305772", "url": "https://it.wikipedia.org/wiki?curid=1698015", "title": "Contea di Bell", "text": "Contea di Bell o Bell County \u00e8 la denominazione delle seguenti contee degli Stati Uniti:"}
{"id": "1698018", "revid": "309289", "url": "https://it.wikipedia.org/wiki?curid=1698018", "title": "Jug (fiume)", "text": "Lo Jug ( che significa \"sud\", anche traslitterato come \"Yug\") \u00e8 un fiume della Russia europea centrale, braccio sorgentifero di destra della Dvina Settentrionale. La sua lunghezza \u00e8 di 574\u00a0km e il suo bacino idrico \u00e8 di 35\u00a0600\u00a0km\u00b2.\nGeografia.\nNasce dai bassi rilievi dei monti Uvali, nella parte sudorientale dell'oblast' di Vologda, dirigendosi verso sud; dopo pochi chilometri di corso descrive un'ampia ansa vicino alla citt\u00e0 di Nikol'sk dirigendosi verso settentrione. Dopo la confluenza con i fiumi \u0160ar\u017eenga e Kip\u0161en'ga supera la larghezza degli 80\u00a0m. Nella regione della citt\u00e0 di Ki\u010dmengskij riceve come affluenti i fiumi Pi\u010dug, \u0160onga, Ki\u010dmen'ga e Py\u017eug espandendosi ad una larghezza di circa 100\u00a0m.\nNella parte intermedia del suo corso lo Jug entra nella regione di Kirov, dove bagna la cittadina di Dem'janovo e di Posodinovec, infine, compie un'ultima svolta prendendo direzione nord-occidentale fino a congiungersi con la Suchona in prossimit\u00e0 della citt\u00e0 di Velikij Ustjug, formando la Dvina Settentrionale. Il maggiore affluente \u00e8 la Luza, proveniente da destra (si immette nello Jug a circa 30\u00a0km dalla foce); altri tributari minori sono Pu\u0161ma da destra, \u0160ar\u017eenga e Ki\u010dmen'ga da sinistra. Davanti alla foce del fiume si trova la citt\u00e0 Velikij Ustjug. Nella parte finale del suo tratto raggiunge fino ai 300-400\u00a0m di larghezza.\nVicino a Velikij Ustjug sono state scoperte due torbiere che hanno conservato delle barriere da pesca risalenti alla prima met\u00e0 del III millennio a.C..\nLo Jug \u00e8 gelato, mediamente, dalla fine di ottobre a fine aprile; la portata media, mediamente di circa 300\u00a0m\u00b3/s (non lontano dalla foce), pu\u00f2 oscillare da massimi di quasi 5\u00a0000 (tarda primavera) a minimi di circa 25 (fine inverno - inizio primavera).\nIdrologia.\nLa portata media annua a circa 30\u00a0km dalla foce del fiume \u00e8 di 289,5 metri cubi al secondo. La stagione di piena \u00e8 da aprile a giugno e si ferma a ottobre.\nCentri abitati.\nNella parte superiore del suo corso, lo Jug passa per la citt\u00e0 di Nikolsk, nei villaggi di Ki\u010dmengskij Gorodok e Ust'-Alekseevo, i villaggi urbani Podosinovec e Dem'janovo. Di fronte alla foce \u00e8 la citt\u00e0 di Velikij Ustjug."}
{"id": "1698022", "revid": "713168", "url": "https://it.wikipedia.org/wiki?curid=1698022", "title": "Cavalieri del Toson d'oro", "text": "Questa voce riporta l'elenco dei cavalieri del Toson d'oro dalla loro fondazione da parte del duca di Borgogna Filippo III detto il buono nel 1430 fino alla scissione dell'Ordine in seguito alla Guerra di successione spagnola."}
{"id": "1698023", "revid": "1305772", "url": "https://it.wikipedia.org/wiki?curid=1698023", "title": "Contea di Boyd", "text": "Contea di Boyd o Boyd County \u00e8 la denominazione delle seguenti contee degli Stati Uniti:"}
{"id": "1698030", "revid": "287204", "url": "https://it.wikipedia.org/wiki?curid=1698030", "title": "Echinocandine", "text": "Le echinocandine sono una nuova classe di farmaci antifungini.\nMeccanismo d'azione.\nInibiscono l'enzima 1,3-beta-glucano-sintasi i cui prodotti sono essenziali per la costituzione della parete fungina.\nSpettro d'azione.\nCandida e Aspergillosi\nVie di somministrazione.\nSi somministrano e.v ed hanno lunga emivita.\nSono Concentrazione dipendenti e pertanto la loro somministrazione \u00e8 di una sola volta al giorno.\nInterazioni farmacologiche.\nAumentano i livelli delle ciclosporine."}
{"id": "1698031", "revid": "1305772", "url": "https://it.wikipedia.org/wiki?curid=1698031", "title": "Contea di Grayson", "text": "Contea di Grayson o Grayson County \u00e8 la denominazione delle seguenti contee degli Stati Uniti:"}
{"id": "1698034", "revid": "1305772", "url": "https://it.wikipedia.org/wiki?curid=1698034", "title": "Contea di Harlan", "text": "Contea di Harlan o Harlan County \u00e8 la denominazione delle seguenti contee degli Stati Uniti:"}
{"id": "1698039", "revid": "1305772", "url": "https://it.wikipedia.org/wiki?curid=1698039", "title": "Contea di Hickman", "text": "Contea di Hickman o Hickman County \u00e8 la denominazione delle seguenti contee degli Stati Uniti:"}
{"id": "1698041", "revid": "14691", "url": "https://it.wikipedia.org/wiki?curid=1698041", "title": "Dar es Salaam National Museum", "text": ""}
{"id": "1698043", "revid": "14691", "url": "https://it.wikipedia.org/wiki?curid=1698043", "title": "Village Museum", "text": ""}
{"id": "1698044", "revid": "88740", "url": "https://it.wikipedia.org/wiki?curid=1698044", "title": "Contea di Hopkins", "text": "Contea di Hopkins o Hopkins County \u00e8 la denominazione delle seguenti contee degli Stati Uniti:"}
{"id": "1698050", "revid": "20090", "url": "https://it.wikipedia.org/wiki?curid=1698050", "title": "Attentato alla USS Cole", "text": ""}
{"id": "1698051", "revid": "1573940", "url": "https://it.wikipedia.org/wiki?curid=1698051", "title": "Contea di Kenton (Kentucky)", "text": ""}
{"id": "1698053", "revid": "125360238", "url": "https://it.wikipedia.org/wiki?curid=1698053", "title": "Chiesa di Santa Lucia alla Sala", "text": "La chiesa di Santa Lucia alla Sala \u00e8 un luogo di culto cattolico che si trova in via della Sala a Brozzi, una frazione nel circondario ovest di Firenze.\nStoria e descrizione.\nIl toponimo era usato in epoca longobarda con riferimento ad un casale o borgo fortificato e si trova menzionato in varie localit\u00e0. L'antica chiesa, risalente all'XI secolo, fu rifatta nel XIII ed ebbe il patrocinio dei Tornaquinci, Corbinelli, Ricciardi e Niccolini, ma venne distrutta dalle mine tedesche nell'agosto 1944. Ricostruita nel dopoguerra dall'architetto Primo Saccardi con copertura a capriate lignee, fu consacrata nel 1950. Delle opere d'arte che possedeva restano solo il ciborio e un tabernacolo di piccole dimensioni della scuola di Giuliano da Maiano. Vi \u00e8 stata anche ricomposta la lastra tombale di Bartolomeo Corbinelli, morto nel 1408, primo proprietario della vicina villa monumentale (ora dei Bacci)."}
{"id": "1698055", "revid": "729019", "url": "https://it.wikipedia.org/wiki?curid=1698055", "title": "Albatros D.I", "text": "LAlbatros D.I, designazione aziendale L 15, fu un caccia monomotore biplano sviluppato dall'azienda aeronautica tedesco imperiale Albatros Flugzeugwerke GmbH negli anni dieci del XX secolo.\nAvviato alla produzione nel 1916 e costruito in soli 50 esemplari, bench\u00e9 utilizzato brevemente, costitu\u00ec il capostipite dei modelli adottati dalla Luftstreitkr\u00e4fte, la forza aerea tedesca, negli ultimi due anni della prima guerra mondiale.\nStoria del progetto.\nDurante le prime fasi della prima guerra mondiale, l'industria meccanica progred\u00ec velocemente nello sviluppo della componentistica sottoposta alle autorit\u00e0 militari tedesco imperiali. Nell'ambito aeronautico, le nuove esigenze belliche crearono i presupposti per la produzione di nuovi velivoli da combattimento da destinare ai reparti della Luftstreitkr\u00e4fte, la componente aerea del Deutsches Heer (l'esercito imperiale tedesco). In quest'ambito l'Idflieg esort\u00f2 le aziende nazionali ad intraprendere lo sviluppo di un modello rispondente alle specifiche del D-Typ, un aereo monoposto armato concepito espressamente per il combattimento aereo per equipaggiare i nuovi jagdstaffeln.\nAlla richiesta ader\u00ec anche l'Albatros, affidando al proprio ufficio tecnico e alla responsabilit\u00e0 di un gruppo di lavoro composto da Robert Thelen, R. Schubert e Gn\u00e4dig il compito di progettare un velivolo in grado di esprimere prestazioni tali da contrastare i caccia che in quel periodo equipaggiavano i reparti alleati, Nieuport 11 \"Beb\u00e8\" ed Airco DH.2, disegnando un aereo che per le sue caratteristiche diventer\u00e0 uno standard per lo sviluppo e la produzione dei pari ruolo sviluppati dall'azienda durante tutto il periodo del conflitto.\nLa principale particolarit\u00e0 tecnologica adottata fu nella fusoliera, nella quale venne abbandonato lo schema classico utilizzato fino ad allora (che prevedeva l'utilizzo di una struttura lignea ricoperta da tela trattata), sostituito con quello della semi monoscocca, in compensato, ottenuta dall'unione di due gusci che necessitavano di minime ulteriori strutture interne per mantenerli uniti. Tale tecnica permetteva di ottenere una fusoliera strutturalmente pi\u00f9 robusta ma contemporaneamente pi\u00f9 leggera rispetto all'abbinamento \"legno e tela\", e di poterle dare una forma aerodinamicamente pi\u00f9 pulita; inoltre la fase finale di costruzione, basata su sottili pannelli di compensato piegati e incollati sulla precedente struttura, risultava meno laboriosa (e di conseguenza meno costosa da produrre) di una \"vera\" struttura monoscocca.\nIl prototipo del modello, indicato dall'azienda con la sigla L 15, vol\u00f2 nella prima parte del 1916; avviato ad una serie di prove in volo comparative dimostr\u00f2 fin dall'inizio la sua superiorit\u00e0 rispetto ai Fokker Eindecker e agli altri caccia tedeschi. Caratteristica del D.I era, per i suoi tempi, l'elevato valore di carico alare, fattore che lo rendeva non particolarmente manovrabile, sopperendo tuttavia questa carenza con la sua maggiore velocit\u00e0 di volo e la maggiore potenza di fuoco rispetto agli avversari. Giudicatolo idoneo al servizio, l'Idflieg assegn\u00f2 al modello la designazione D.I, sottoscrivendo nel giugno 1916 un contratto di fornitura per avviarne la produzione in serie.\nIl modello prevedeva l'equipaggiamento con un motore 6 cilindri in linea raffreddato ad acqua da inserire nell'apposito alloggiamento sul naso del velivolo, il Benz Bz.III da 150 PS (110 kW) o il pi\u00f9 potente Mercedes D.III da 160 PS (118 kW), che nel primo caso permetteva di armare il D.I con una singola mitragliatrice LMG 08/15 Spandau calibro 7,92 mm o, nel secondo, di aumentare a due le armi in dotazione al suo pilota senza compromettere, pur nell'aumento di peso, le prestazioni complessive dell'aereo.\nImpiego operativo.\nIn totale furono realizzati 50 esemplari, i quali iniziarono ad essere consegnati ai nuovi reparti da caccia della Luftstreitkr\u00e4fte, gli Jagdstaffel, dall'agosto 1916, andando ad affiancare e progressivamente sostituire i primi Fokker ed Halberstadt tipo D utilizzati nelle fasi iniziali della prima guerra mondiale. A ordine completamente evaso, nel novembre di quello stesso anno, l'azienda intraprese un ulteriore sviluppo del modello che, allo scopo di migliorare il campo visivo del pilota, adottava una diversa velatura diminuendo lo spazio tra i due piani alari. Il nuovo modello, che assumer\u00e0 la designazione Albatros D.II, pur rimanendo sostanzialmente identico, riusc\u00ec ad ottenere ancora pi\u00f9 successo diventando il primo caccia Albatros di produzione in grande serie."}
{"id": "1698056", "revid": "767487", "url": "https://it.wikipedia.org/wiki?curid=1698056", "title": "He Jiping", "text": "He Jiping si \u00e8 diplomata presso l'Accademia Teatrale Centrale (cinese: \u4e2d\u592e\u6232\u5287\u5b78\u9662 Zh\u014dngy\u0101ng X\u00ecj\u00f9 Xu\u00e9yu\u00e0n) nel 1982; il suo primo testo teatrale \u00e8 \"Hao Hun Da Sha\" (Il Palazzo della Buona Sorte) pubblicato nel 1984, anche se, come racconta l'autrice, inizi\u00f2 a scrivere alla fine degli anni sessanta, quando, non ancora maggiorenne, spedita in campagna durante la Grande rivoluzione culturale cinese, passava ore e spesso giorni interi a scrivere testi teatrali al lume di una lampada a petrolio. Nel 1987 termina la sua opera pi\u00f9 importante: \"Ti\u0101nxi\u00e0 d\u00ec y\u012b l\u00f3u\" (\u5929\u4e0b\u7b2c\u4e00\u697c \"Il miglior ristorante del mondo\")\nIn seguito, trasferitasi ad Hong Kong nel 1989, comincia a dedicarsi alla produzione di opere per la televisione, con lo pseudonimo di Xiao He. Compone \"X\u012bnl\u00f3ng m\u00e9n k\u00e8zh\u00e0n\" (\u65b0\u9f99\u95e8\u5ba2\u6808), \"X\u012b Ch\u01d4 B\u00e0w\u00e1ng\" (\u897f\u695a\u9738\u738b), \"X\u012bn B\u00e1i Ni\u00e1ngz\u01d0 Chu\u00e1nq\u00ed\" (\u65b0\u767d\u5a18\u5b50\u50b3\u5947), \"Hu\u00e1ng F\u0113i H\u00f3ng\" (\u9ec4\u98de\u9e3f), \"F\u0113ng sh\u0113ng shu\u01d0 q\u01d0\" (\u98ce\u751f\u6c34\u8d77), ed altre sceneggiature di film per la televisione.\nDal 1997 al 2001 ha scritto opere per la Compagnia Teatrale di Hong Kong (\u9999\u6e2f\u8a71\u5287\u5718), fra le quali \"D\u00e9 l\u00edng y\u01d4 c\u00ed x\u01d0\" (\u5fb7\u9f84\u4e0e\u6148\u79a7) che \u00e8 stata premiata nel 1999 col premio per il \"miglior testo teatrale\" del teatro di Hong Kong.&lt;br&gt;\nLe altre opere scritte ad Hong Kong includono \"K\u0101i sh\u00ec d\u00e0j\u00ed \" (\u958b\u5e02\u5927\u5409), \"Y\u0101n y\u01d4 h\u00f3ng chu\u00e1n\" (\u7159\u96e8\u7d05\u8239), \"M\u00edngyu\u00e8h\u00e9 c\u00e9ng sh\u00ecli\u01ceng xi\u0101ng \" (\u660e\u6708\u4f55\u66fe\u662f\u4e24\u4e61)\uff0c \"H\u00e1i H\u00fan Xi\u0101ng\" (\u8fd8\u9b42\u9999), \"Su\u0101n su\u0101n ti\u00e1n ti\u00e1n Xi\u0101ngg\u01ceng d\u00ec\" (\u9178\u9178\u751c\u751c\u9999\u6e2f\u5730).\nNel 2007 ha collaborato alla stesura della sceneggiatura di \"T\u00f3u M\u00edng Zhu\u00e0ng\" (\u6295\u540d\u72b6, titolo inglese internazionale: \"The Warlords\", titolo americano: \"Warlords\"), film prodotto ad Hong Kong e diretto da Peter Chan, ispirato alla storia del generale Ma Xinyi.\nHe Jiping ha vinto il \"Premio per la letteratura\" (\u6587\u83ef\u734e w\u00e9n hu\u00e1 ji\u01ceng) cinese, il \"Premio per la letteratura\" dell'Accademia Centrale Drammatica, che \u00e8 il premio letterario pi\u00f9 importante della citt\u00e0 di Pechino, il \"premio C\u00e1o Y\u01d4\" , il premio \"Ottobre\" (\u5341\u6708) alla letteratura, il premio del governo cinese \"Cinque progetti\" (\u4e94\u500b\u4e00\u5de5\u7a0b\u734e W\u01d4 g\u00e8 y\u012b g\u014dngch\u00e9ng ji\u01ceng) e ha vinto due premi \"F\u0113i Ti\u0101n Ji\u01ceng\" (\u98db\u5929\u734e) per la migliore serie TV cinese ed \u00e8 stata onorata una volta del titolo di \"lavoratore modello della citt\u00e0 di Pechino\" (\u5317\u4eac\u5e02\u52b3\u52a8\u6a21\u8303 B\u011bij\u012bng sh\u00ec l\u00e1od\u00f2ng m\u00f3 f\u00e0n).\nLa sua produzione letteraria \u00e8 stata inserita nella \"selezione completa di lavori letterari contemporanei\" stilata dal governo cinese. Parte del suo \"Tianxia Di Yi Lou\" \u00e8 stato anche adottato come testo per la scuola media superiore di Hong Kong. In occasione della mostra sulle pi\u00f9 importanti opere teatrali contemporanee, inaugurata nel 2007 presso il Teatro della Capitale di Pechino, una sala della mostra \u00e8 stata dedicata all'opera di He Jiping.\nLa sua opera di maggior rilievo \u00e8 appunto \"Ti\u0101nxi\u00e0 d\u00ec y\u012b l\u00f3u\" (\u5929\u4e0b\u7b2c\u4e00\u697c \"Il miglior ristorante del mondo\"). Lodata come una delle opere capolavoro del realismo contemporaneo, l'opera ha ottenuto un grande successo di pubblico in Cina e in altri paesi asiatici, \u00e8 stata una delle opere presentate per il quindicesimo anniversario del Teatro d'Arte del Popolo di Pechino (\u5317\u4eac\u4eba\u6c11\u85dd\u8853\u5287\u9662 B\u011bij\u012bng r\u00e9nm\u00edn y\u00ecsh\u00f9 j\u00f9yu\u00e0n) dell'ottobre 2004, ed ha dato spunto ad una fortunata serie televisiva trasmessa nel 2004 dal canale CCTV."}
{"id": "1698060", "revid": "124394417", "url": "https://it.wikipedia.org/wiki?curid=1698060", "title": "Lex Burgundionum", "text": "La Lex Burgundionum (conosciuta anche come \"Liber costitutionum\" o \"Lex Gundobada\") \u00e8 un codice redatto da Gundobado re dei Burgundi tra gli ultimi anni del V secolo e il 516 per i Burgundi, di cui probabilmente il successore Sigismondo cur\u00f2 una riedizione. Persegue intenti analoghi a quelli della lex Wisigothorum, ordinata da Alarico II re dei Visigoti, approvata nel 506 d.C. \nLa lex Burgundiorum consta di un codice unitario di 46 libri, con brani provenienti dai codici gregoriano, ergemoniano e teodosiano, delle novelle, delle Pauli sententiae ed un\u2019epitome delle istituzioni di Gaio, qualificandosi come codice di derivazione strettamente romanica.\nDescrizione.\nCodice molto semplice e serviva per facilitare l'ingresso dei Burgundi nelle norme scritte abituati ancora come erano, a seguire le consuetudini proprie, il linguaggio \u00e8 romano-volgare anche questo per facilitare la comprensione dell'opera da parte dei Burgundi.\nVigenza e influenze.\nQuesto codice fu in vigore dalla fine del V secolo fino a oltre il periodo di annessione della Borgogna nei territori Burgundi. Per la redazione Gundobado fu influenzato dalle leggi di Eurico alcune delle quali vengono riprese o anche modificate. Importante \u00e8 anche l'introduzione fatta da Gundobado dove dice che questa servir\u00e0 per risolvere le controversie tra Burgundi e Romani. Il codice fu influenzato anche dalla Lex Visigothorum ed esso stesso influenz\u00f2 a sua volta la \"Lex Ribuaria\" dei Franchi.\nCollegamenti esterni.\n "}
{"id": "1698063", "revid": "1305772", "url": "https://it.wikipedia.org/wiki?curid=1698063", "title": "Contea di Nicholas", "text": "Contea di Nicholas o Nicholas County \u00e8 la denominazione delle seguenti contee degli Stati Uniti:"}
{"id": "1698064", "revid": "254059", "url": "https://it.wikipedia.org/wiki?curid=1698064", "title": "Loggia dei Bianchi", "text": "La Loggia dei Bianchi \u00e8 un piccolo oratorio in via delle Gore, nella periferia nord-ovest di Firenze.\nPreceduto da un portichetto con colonne in pietra, risale alla fine del Cinquecento ed ha una cupoletta ricoperta di conci a squame. La tradizione riporta il nome del fondatore dell'edificio: un mercante di origine bergamasca, Bernardo Corona, che in veste penitenziale si recava a Roma e sost\u00f2 di fronte ad un affresco trecentesco con la \"Madonna col Bambino\".\nIl dipinto fu poi ritoccato ed arricchito con una cornice di legno intagliato. All'interno, dove si trova il frammento pittorico con l'immagine sacra; le pareti sono decorate da affreschi, in parte attribuiti a Bernardino Poccetti."}
{"id": "1698065", "revid": "767487", "url": "https://it.wikipedia.org/wiki?curid=1698065", "title": "Salvatore Pacini", "text": "Biografia.\nSalvatore Pacini nacque a Boscona in localit\u00e0 Vico, nei pressi di Colle di Val d'Elsa.\nFu governatore di varie citt\u00e0: Parma, Gualdo Tadino, Norcia, Ancona, Perugia e Roma.\nPapa Paolo IV lo nomin\u00f2 ambasciatore alla Corte di Spagna e gli affid\u00f2 l'incarico, dotandolo di ampi poteri, di reprimere i disordini che erano scoppiati ad Avignone, incarico che ricopr\u00ec con successo.\nPartecip\u00f2 al Concilio di Trento in rappresentanza dell'arcivescovo di Milano san Carlo Borromeo.\nFu vescovo di Chiusi e in tale veste, nel 1573, su incarico di papa Pio V, effettu\u00f2 un'ispezione alla diocesi di Osimo dove era vescovo fin dal 1551 Bernardino de Cupis che si era appropriato dei fondi della diocesi e venduto beni ecclesiastici. Dopo la visita apostolica di monsignor Pacini, che aveva steso una dettagliata relazione sullo stato della diocesi e delle sue strutture, nel 1574 furono chieste e ottenute le dimissioni del vescovo De Cuppis."}
{"id": "1698070", "revid": "78273", "url": "https://it.wikipedia.org/wiki?curid=1698070", "title": "Ex Convento delle Suore Montalve", "text": ""}
{"id": "1698073", "revid": "1305772", "url": "https://it.wikipedia.org/wiki?curid=1698073", "title": "Contea di Oldham", "text": "Contea di Oldham o Oldham County \u00e8 la denominazione delle seguenti contee degli Stati Uniti:"}
{"id": "1698074", "revid": "3732", "url": "https://it.wikipedia.org/wiki?curid=1698074", "title": "Internato Militare Italiano", "text": ""}
{"id": "1698077", "revid": "287204", "url": "https://it.wikipedia.org/wiki?curid=1698077", "title": "Chiesa di San Pio X al Sodo", "text": "La chiesa di San Pio X al Sodo \u00e8 un luogo di culto cattolico che si trova in via delle Panche 212, in zona Rifredi a Firenze.\nStoria.\nL'antico toponimo pare derivi da terreni da dissodare esistenti ai piedi della collina di Quarto. La zona, gi\u00e0 popolata di ville di famiglie illustri come gli Agli, i Giugni, i Rondinelli, si svilupp\u00f2 rapidamente nel dopoguerra ed occorreva dotarla di una nuova parrocchia e di un'ampia chiesa. Il progetto fu affidato all'architetto Carlo Maggiora, che la edific\u00f2 in cemento armato nel 1964. Fu dedicata a San Pio X (Giuseppe Sarto, papa dal 1903 al 1914) e venne consacrata nel 1972.\nDescrizione.\nEsternamente, la chiesa di San Pio X al Sodo si presenta priva di elementi decorativi, con paramento murario in mattoncini arancioni alternato al beige delle strutture portanti. Nella facciata, a capanna, si apre il doppio portale, sormontato da una grande finestra.\nL'interno della chiesa \u00e8 a navata unica terminante con abside quadrangolare, ed \u00e8 illuminato da vetrate policrome raffiguranti la via crucis. Il presbiterio, rialzato di alcuni gradini rispetto al resto della chiesa, presenta arredi in legno e bronzo ed occupa interamente l'abside; quest'ultima, dal 1997, conserva l\"Annunciazione e Santi\" di Paolo Schiavo (1437), affresco staccato con relativa sinopia proveniente dal vicino tabernacolo dell'Olmo."}
{"id": "1698081", "revid": "1305772", "url": "https://it.wikipedia.org/wiki?curid=1698081", "title": "Contea di Pendleton", "text": "Contea di Pendleton o Pendleton County \u00e8 la denominazione delle seguenti contee degli Stati Uniti:"}
{"id": "1698082", "revid": "287204", "url": "https://it.wikipedia.org/wiki?curid=1698082", "title": "Chiesa di Santa Maria Regina della Pace", "text": "La chiesa di Santa Maria Regina della Pace \u00e8 un luogo di culto cattolico che si trova in via di Caciolle a Firenze.\nStoria e descrizione.\nLa chiesa parrocchiale del Ponte di Mezzo fu la prima ad essere costruita a Firenze dopo il secondo conflitto mondiale. In ricordo dell'Anno Santo 1950, con la proclamazione del dogma dell'Assunzione della Vergine e nel desiderio di allontanare l'incubo della guerra, l'arcivescovo Elia Dalla Costa ne dette l'annuncio alla popolazione del rione nell'ottobre dello stesso anno.\nProgettata dall'architetto Guido Morozzi, fu celermente costruita e consacrata nel 1951.\nL'interno ad aula unica ospito le \"Stazioni della Via Crucis\" in terracotta di A. Canessa e l\"Immacolata Concezione\" del Bronzino (1572). La grande pala, recentemente ricollocata dopo un importante restauro che ne ha restituito leggibilit\u00e0 e brillantezza cromatica, testimonia l'ultima prova di uno dei pi\u00f9 raffinati pittori del Manierismo fiorentino."}
{"id": "1698085", "revid": "1305772", "url": "https://it.wikipedia.org/wiki?curid=1698085", "title": "Contea di Powell", "text": "Contea di Powell o Powell County \u00e8 la denominazione delle seguenti contee degli Stati Uniti:"}
{"id": "1698087", "revid": "1543377", "url": "https://it.wikipedia.org/wiki?curid=1698087", "title": "Microregione di Petrolina", "text": " \nPetrolina \u00e8 una microregione dello Stato del Pernambuco in Brasile, appartenente alla mesoregione di S\u00e3o Francisco Pernambucano.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 8 comuni:"}
{"id": "1698089", "revid": "36426", "url": "https://it.wikipedia.org/wiki?curid=1698089", "title": "Sant'Ambrogio (Zoagli)", "text": "Sant'Ambrogio \u00e8 una frazione del comune ligure di Zoagli, nella citt\u00e0 metropolitana di Genova.\nGeografia e storia.\nLa frazione \u00e8 situata su un colle a 198 m s.l.m. nel tratto geografico tra Rapallo e Zoagli. Dal piazzale della locale chiesa parrocchiale omonima \u00e8 possibile ammirare un notevole panorama sul golfo del Tigullio e in particolare sulla citt\u00e0 rapallese e su tutto il promontorio del Monte di Portofino.\nLa prima citazione ufficiale della localit\u00e0, la pi\u00f9 grande del comune zoagliese, \u00e8 documentata in un atto del 984 dove viene menzionata assieme alla chiesa.\nSant'Ambrogio, cos\u00ec come si pu\u00f2 dedurre dal toponimo, fu legata ai vescovi di Milano che nell'VIII secolo, durante il soggiorno obbligato a Genova, a seguito della calata dei Longobardi, edificarono il primitivo edificio religioso.\nStoricamente la frazione segu\u00ec le vicende storiche della vicina Rapallo rientrando, dal XIII secolo, dapprima nella podesteria di Chiavari e, dal 1608, nel capitaneato di Rapallo; la divisione del territorio fu compresa nei confini dell'antico sestiere rapallese di Borzoli.\nCon la fine della Repubblica di Genova, sul finire del 1797, e l'istituzione della Repubblica Ligure si costitu\u00ec la municipalit\u00e0 di Zoagli che inglob\u00f2 Sant'Ambrogio come sua frazione.\nFanno parte del territorio le localit\u00e0 Mexi, Sexi e Ca' del Frate.\nInfrastrutture e trasporti.\nDistante dal centro di Zoagli circa tre chilometri \u00e8 possibile raggiungere la frazione attraverso la strada statale 1 Via Aurelia e quindi utilizzando un'apposita strada comunale molto panoramica e suggestiva, detta Cornice.\nSant'Ambrogio \u00e8 servita dal trasporto pubblico dell'ATP Esercizio con partenze dai centri di Rapallo e Zoagli. "}
{"id": "1698091", "revid": "1305772", "url": "https://it.wikipedia.org/wiki?curid=1698091", "title": "Contea di Robertson", "text": "Contea di Robertson o Robertson County \u00e8 la denominazione delle seguenti contee degli Stati Uniti:"}
{"id": "1698095", "revid": "1745361", "url": "https://it.wikipedia.org/wiki?curid=1698095", "title": "Cath Maige Tuireadh", "text": "Cath Maige Tuired (\"La battaglia di Mag Tuired\") \u00e8 il nome di due saghe del \"Ciclo mitologico\", uno dei quattro cicli principali della mitologia irlandese. Esse descrivono le battaglie combattute dal popolo divino dei T\u00faatha D\u00e9 Danann per ottenere il controllo sull'Irlanda. Nonostante il nome in comune, la tradizione colloca il luogo fisico dei due scontri in diverse localit\u00e0 dell'antico regno del Connacht: la prima battaglia si consum\u00f2 presso Cong, nella contea di Mayo, al confine con la contea di Galway; la seconda si svolse a Lough Arrow, nella contea di Sligo.\nDelle due, \u00e8 soprattutto la seconda saga quella pi\u00f9 ricca di informazioni, costituendosi, di fatto, quale testo fondamentale per la conoscenza della mitologia celtico-irlandese. Nel testo, infatti, numerosi episodi secondari vengono allineati attorno al motivo centrale dello scontro tra i D\u00e9 Danann ed i Fomoriani: il rinvenimento della spada magica Orna da parte di Ogm\u00e8, il fato di Balor ecc. Per la sua complessit\u00e0 narrativa e per l'importanza che riveste quale testo originante nella tradizione culturale irlandese, la \"Cath D\u00e9denach Maige Tuired\" pu\u00f2 essere considerata al pari dell'Iliade di Omero.\nPrima battaglia di Mag Tuired.\nIl primo testo, spesso chiamato \"C\u00e9t-chath Maige Tuired\" (\"La prima battaglia di Mag Tuired\") o \"Cath Maighe Tuireadh Cunga\" (\"La battaglia di Mag Tuired a Cong\") o \"Cath Maighe Tuireadh Theas\" (\"La battaglia di Mag Tuired del sud\"), che parla di come i T\u00faatha D\u00e9 Danann strapparono l'Irlanda ai Fir Bolg, che abitavano all'epoca l'isola. Tutto inizi\u00f2 quando i figli di Nemed, che abitavano l'Irlanda, fuggirono verso la Grecia per scappare dall'oppressione dei Fomoriani. Un gruppo di discendenti di questi fuoriusciti, i Fir Bolg, tornarono e conquistarono l'isola, occupandola per trenta anni fino all'arrivo dei Tuatha D\u00e9 Danann, un altro gruppo di discendenti di Nemed.\nI Tuatha D\u00e9 Danann, guidati da re Nuada Airgetl\u00e1m, giunsero in Irlanda su trecento navi dalle isole del nord. Il loro arrivo fu previsto in un sogno dal re dei Fir Bolg, Eochaid mac Eirc. Quando approdarono sull'isola bruciarono le navi. Iniziarono poi dei negoziati tra Sreng dei Fir Bolg e Bres, un mezzo-sangue Tuatha D\u00e9 Danann Fomoriano nominato ambasciatore da Nuada. Bres chiese per i nuovi venuti met\u00e0 dell'Irlanda, altrimenti si sarebbe arrivati a battaglia. I nobili dei Fir Bolg scelsero la seconda soluzione. Lo scontro dur\u00f2 diversi giorni e i Fir Bolg, in difficolt\u00e0, si trovarono di fronte a tre scelte: lasciare l'isola, continuare a lottare o dividere il loro dominio con i Tuatha D\u00e9 Danann. Ancora una volta scelsero di continuare a combattere ma le loro truppe vennero decimate ed il loro stesso sovrano, Eochaid, ucciso dalla d\u00e8a M\u00f3rr\u00edgan. Colpiti dalla prodezza e dal valore dei nemici, i Tuatha D\u00e9 Danann decisero di risparmiare i superstiti e lasciarono ai Fir Bolg il diritto di scelta di una provincia irlandese nella quale insediarsi. Sreng, ormai capo dei Fir Bolg dopo la morte di Eochaid, scelse il Connacht quale sede per il suo popolo ed accett\u00f2 le profferte di pace dei D\u00e9 Danann.\nAvendo perso una mano in combattimento, Nuada, non pi\u00f9 \"integro\", dovette lasciare il trono dei Tuatha D\u00e9 Danann. Quale nuovo re i D\u00e9 Danann scelsero Bres, forse con l'intento di garantirsi l'appoggio dei Fomoriani, gi\u00e0 nemici dei Fir Bolg, onde meglio mantenere il controllo sull'Irlanda appena conquistata. Sette anni dopo, per\u00f2, Bres vene deposto dopo che Nuada, che aveva rimpiazzato la sua mano con un arto d'argento realizzato dal fabbro-mago Dian Cecht, torn\u00f2 al potere.\nSeconda battaglia di Mag Tuired.\nIl secondo testo, anche questo conosciuto come \"Cath D\u00e9denach Maige Tuired\" (\"L'ultima battaglia di Mag Tuired\"), \"Cath T\u00e1naiste Maige Tuired\" (\"La seconda battaglia di Mag Tuired\") e \"Cath Maighe Tuireadh Th\u00faaidh\" (\"La battaglia di Mag Tuired del nord\"), racconta come i Tuatha D\u00e9 Danann caddero sotto il dominio dei Fomoriani e come combatterono contro i loro oppressori per scrollarsi di dosso questo giogo. Fonte importante per le storie sulle antiche divinit\u00e0 irlandesi, il testo fu compilato nel XII secolo sulla base di materiale del IX.\nL'opera inizia ricordando alcuni episodi della prima battaglia, modificandone per\u00f2 in modo sostanziale le conseguenze. Nel \"Cath D\u00e9denach Maige Tuired\" apprendiamo infatti che Bres non lasci\u00f2 il trono dei Tuatha D\u00e9 Danann al redivivo Nuada a seguito della propria morte, bens\u00ec perch\u00e9 spodestato dagli altri D\u00e9 Danann e costretto alla fuga. Bres aveva infatti favorito i suoi congiunti Fomoriani a discapito dei suoi sudditi D\u00e9 Danann, mancando sia come sovrano che come padrone di casa, infrangendo cio\u00e8 le leggi sacre dell'ospitalit\u00e0.\nMentre Nuada tornava a sedere sul trono dei D\u00e9 Danann, Bres chiese l'aiuto di suo padre, il re Elatha dei Fomoriani, per riconquistare il potere. Elatha rifiut\u00f2 aiuto diretto al figlio, dimostratosi inetto quale sovrano, e lo indirizz\u00f2 da un altro leader dei Fomoriani, Balor, pi\u00f9 affamato di conquiste. Balor, un essere d\u00e8moniaco con un terzo occhio dai poteri mortiferi collocato nel centro della fronte, accett\u00f2 di fornire supporto a Bres. Spalleggiato dai suoi nuovi alleati, l'esule radun\u00f2 un grande esercito e mosse guerra ai suoi fratelli.\nNella Seconda battaglia di Mag Turied, Nuada fu ucciso da Balor in battaglia ma L\u00fag, un altro dio per met\u00e0 Tuatha D\u00e9 Danann e per met\u00e0 Fomoriano, nipote dello stesso Balor, uccise il leader fomoriano. Bres fu trovato vivo dopo la battaglia e fu risparmiato a patto che insegnasse ai Tuatha D\u00e9 Danann i segreti appresi dai Fomoriani: l'uso dell'aratro, l'arte della semina e quella della mietitura.\nAlla fine del poema si narra di come L\u00fag, Dagda e Ogma salvarono Uaitne, l'arpista di Dagda, che era stato catturato dai Fomoriani."}
{"id": "1698098", "revid": "124355195", "url": "https://it.wikipedia.org/wiki?curid=1698098", "title": "Cimitero israelitico di Firenze", "text": "Il nuovo cimitero israelitico di Firenze si trova in via di Caciolle, in zona Rifredi.\nStoria e descrizione.\nIl terreno per il nuovo cimitero ebraico - tuttora in uso - fu acquistato nel 1871 nella zona di Rifredi, quando si rivelo\u00f2 insufficiente quello di viale Ariosto.\nL'architetto Marco Treves esegu\u00ec il progetto e ne cur\u00f2 poi la sistemazione negli anni 1881-84.\nAll'ingresso \u00e8 posto un cancello in ferro battuto affiancato da due pilastri in di aspetto neoclassico. Attraverso le due porte ai lati del cancello si entra nell'area cimiteriale, ove fu edificata una cappella fuenbre a pianta centrale, proceduta da un portico sormontato da un timpano con a fianco due ali per le camere mortuarie. \nFra i vari monumenti funebri \u00e8 importante quello del rabbino Samuel Zvi Margulies (1858-1922)."}
{"id": "1698099", "revid": "1573940", "url": "https://it.wikipedia.org/wiki?curid=1698099", "title": "Hu\u00ecgu\u0101n", "text": "Hu\u00ecgu\u0101n fu un monaco buddhista cinese, allievo di Kum\u0101raj\u012bva (350-413) e traduttore di testi dal sanscrito al cinese. \nVisse tra il IV e il V secolo d.C. Probabilmente originario di Qinghe (\u6df8\u6cb3, nello Shandong) il nome della sua famiglia era Cui (\u5d14). Conobbe Kum\u0101raj\u012bva a Chang'an nel 401 divenendone uno dei pi\u00f9 importanti discepoli. \nIn quel periodo redasse un commento al \"Sutra del Loto\" il \"Fahuazongyaoxu\" (\u6cd5\u83ef\u5b97\u8981\u5e8f) che ottenne il plauso del maestro. \nAlcuni anni dopo la morte di Kum\u0101raj\u012bva si trasfer\u00ec, insieme a Buddhabhadra, nel Sud, nel tempio Daochang (\u9053\u5834\u5bfa) a Jiankang (Nanchino) dove tradussero insieme il \"Buddhavata\u1e43sakas\u016btra\" o \"Avata\u1e43sakas\u016btra\" (\u83ef\u56b4\u7d93, \"Hu\u0101y\u00e1nj\u012bng\", giapp. \"Kegon ky\u014d\", Sutra della ghirlanda fiorita di Buddha, T.D. 278.9.395a-788b; \u00e8 conservato nello \"Hu\u0101y\u00e1nb\u00f9\"). \nHu\u00ecgu\u0101n \u00e8 considerato, insieme a J\u00f1\u0101nabhadra (\u6167\u56b4 Hu\u00ecy\u00e1n, 363-443) il traduttore del \"N\u00e1nb\u011bn ni\u00e8p\u00e1n j\u012bng\" (\u5357\u672c\u6d85\u69c3\u7d93, giapp. T.D. 375; \u00e8 conservato nel \"Ni\u00e8p\u00e1nb\u00f9\"), la versione meridionale del \"Ni\u00e8p\u00e1n j\u012bng\" (il \"Mah\u0101y\u0101na Mah\u0101parinirv\u0101\u1e47a-s\u016btra\", Sutra mah\u0101y\u0101na del Grande passaggio al di l\u00e0 della sofferenza). \nFu uno dei primi a compilare una classificazione degli insegnamenti (\u5224\u6559 \"p\u00e0nji\u00e0o\", giapp. \"hanky\u014d\") del Buddha \u015a\u0101kyamuni in cinque periodi (\u4e94\u6642 \"w\u01d4sh\u00ed\", giapp. \"goji\"), dove il \"Mah\u0101y\u0101na Mah\u0101parinirv\u0101\u1e47a-s\u016btra\" acquisiva il ruolo di insegnamento completo e definitivo. \nFu sostenitore della pratica graduale (insegnamenti per l'illuminazione graduale: \u6f38\u6559 \"ji\u00e0n ji\u00e0o\") verso l'\"Illuminazione\" (bodhi, cin. \u83e9\u63d0 \"p\u00fat\u00ed\", giapp. \"bodai\") in opposizione all'altro discepolo di Kum\u0101raj\u012bva, D\u00e0osh\u0113ng (\u9053\u751f, 355-434), che invece sosteneva che l'\"illuminazione\" non potesse essere acquisita con un lento progredire ma con una immediata penetrazione della realt\u00e0 (insegnamenti per l'illuminazione immediata: \u9813\u6559 \"d\u00f9nji\u00e0o\"). \nHu\u00ecgu\u0101n si spense verso la met\u00e0 del V secolo nel monastero di Daochang all'et\u00e0 di settantuno anni."}
{"id": "1698100", "revid": "256896", "url": "https://it.wikipedia.org/wiki?curid=1698100", "title": "Ex-Sinagoga di via de' Ramaglianti", "text": ""}
{"id": "1698101", "revid": "1522738", "url": "https://it.wikipedia.org/wiki?curid=1698101", "title": "Mario Party 3", "text": "Mario Party 3 \u00e8 un videogioco per Nintendo 64, il terzo della serie Mario Party, in cui si possono controllare i personaggi del mondo di Mario su un tabellone in stile gioco dell'oca. Il gioco \u00e8 uscito dapprima nel Nord America (6 maggio 2000), poi in Giappone (7 dicembre 2000), in Australia (7 settembre 2001) ed infine in Europa (16 novembre 2001). Mario Party 3 \u00e8 l'ultimo videogioco per la serie Nintendo 64, prima che il Nintendo GameCube uscisse nel 2002. Le novit\u00e0 pi\u00f9 importanti introdotte sono la possibilit\u00e0 di usare Waluigi e Daisy come personaggi e i minigiochi 1 contro 1 (duelli).\nModalit\u00e0 di gioco.\nLa meccanica di gioco \u00e8 la stessa dei primi due capitoli della serie, si contano 10 diverse mappe nella modalit\u00e0 normale pi\u00f9 diverse varianti nelle modalit\u00e0 extra. Sono presenti 70 minigiochi giocabili.\nPersonaggi.\nI personaggi giocabili sono 8:\nAccoglienza.\nIl gioco ha vinto diversi premi. Divenne la \"Console Children's Game of the Year\" per \"Academy of Interactive Arts &amp; Sciences\" nel 2001; mentre nel 2002 vinse la \"Console Family Award\" agli \"Interactive Achievement Awards\". Il videogioco ha venduto pi\u00f9 di un milione di copie in tutto il mondo, ed \u00e8 rimasto alla prima posizione per un mese tanto da diventare il gioco del mese (cosa che nemmeno Mario Party 1 fece).\nMario Party 3 \u00e8 entrato nella \"top ten\" dei 10 videogiochi della Nintendo 64 pi\u00f9 scaricati fino a oggi su Internet (posizione 10)."}
{"id": "1698105", "revid": "106456", "url": "https://it.wikipedia.org/wiki?curid=1698105", "title": "Tea Act", "text": ""}
{"id": "1698106", "revid": "124954457", "url": "https://it.wikipedia.org/wiki?curid=1698106", "title": "Spumone", "text": "Lo spumone \u00e8 un tipico gelato nato a Napoli nel diciannovesimo secolo, esportato con immediato successo da emigrati e maestri gelatieri italiani in gran parte del mondo, e ancora oggi molto diffuso in particolare nella cucina salentina e nel meridione d'Italia, cos\u00ec come indicato nell'elenco dei Prodotti Agroalimentari Tradizionali del Ministero dell'agricoltura e dell'alimentazione italiano, diffuso anche in Campania, Calabria e Sicilia.\nDallo Spumone napoletano, la cui diffusione nella zona di Napoli si \u00e8 paradossalmente ridotta in maniera consistente nel corso degli ultimi decenni, nasce e si diffonde in America a partire dagli ultimi anni del diciannovesimo secolo un popolare tipo di gelato a tre gusti ancora oggi diffusissimo chiamato Neapolitan ice cream negli Stati Uniti e \"Napolitano\" nell'America latina.\nL'invenzione dello spumone \u00e8 da attribuire ai cuochi presso le case nobiliari napoletane del XIX secolo (i monz\u00f9).\nLa diffusione di questo dolce \u00e8 stata vastissima in tutto il meridione durante il XX secolo negli anni '60 e '70, periodo nel quale era sempre presente sulle tavole domenicali e nei banchetti nuziali.\nA testimonianza della sua fama \u00e8 citato anche nella celebre canzone di Domenico Modugno, scritta da Riccardo Pazzaglia, \"Io, mammeta e tu\" (1955): \u00ab\"Jamm'o bar 'o Chiatamone, vuo' 'o cuppetto o vuo' 'o spumone?\"\u00bb. Di questa canzone \u00e8 pi\u00f9 conosciuta la versione del cantante napoletano Renato Carosone.\nLa notevole riduzione della sua attuale diffusione nella zona di Napoli \u00e8 probabilmente dovuta a mutate tendenze alimentari oltre che a una maggiore propensione al distaccamento da alcune forme di tradizione tipica delle grandi citt\u00e0 mentre continua a essere in auge nel Salento, in molte zone del sud Italia e nella provincia di Bari, in particolar modo a Casamassima, dove la ricetta differisce da quella salentina per l'assenza del pan di spagna e l'utilizzo del liquore Elisir Borsci San Marzano.\nCaratteristiche.\nLo spumone \u00e8 un gelato di gusti misti stratificati (di solito nocciola, cioccolato e stracciatella) con all'interno mandorle tritate, cioccolato fondente a pezzi, canditi e caramello in una rivisitazione pi\u00f9 contemporanea mentre in origine nasce con un ripieno di pan di spagna affogato con dell'amaro o con del liquore Strega. Una volta preparato viene fatto solidificare in ciotole rotonde che gli conferiscono la forma di una semisfera."}
{"id": "1698108", "revid": "110157", "url": "https://it.wikipedia.org/wiki?curid=1698108", "title": "Arcoverde", "text": "Arcoverde \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698114", "revid": "767487", "url": "https://it.wikipedia.org/wiki?curid=1698114", "title": "Bet\u00e2nia", "text": "Bet\u00e2nia \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698115", "revid": "1573940", "url": "https://it.wikipedia.org/wiki?curid=1698115", "title": "Chiesa di Santo Stefano a Ugnano", "text": "La chiesa di Santo Stefano \u00e8 un luogo di culto cattolico che si trova in via di Fagna, a Ugnano nella periferia sud-ovest di Firenze. Suffraganea della pieve di San Giuliano a Settimo, appartiene all'arcidiocesi di Firenze.\nStoria.\nLa prima testimonianza documentale risale al 20 novembre 1011 quando il suo patronato venne donato alla badia a Settimo. Nel corso dell'XI secolo il patronato della chiesa fu esercitato dagli stessi parrocchiani fino al giugno del 1097 quando l'abate di Settimo non ne rientr\u00f2 in possesso.\nMaggiore importanza la chiesa ebbe nel XII secolo. Alla fine del secolo, nel marzo 1189, la comunit\u00e0 di Ugnano \u00e8 definita \"incastellata\" e alla data 3 ottobre 1203 risulta che la chiesa di Santo Stefano avesse delle propriet\u00e0 nel territorio della badia a Settimo. Poco dopo divenne la sede di una comunit\u00e0 di canonici regolari.\nNel corso del XIII secolo la situazione economica del suo popolo era buona tanto che il 16 luglio 1260 il suo rettore Fralmo Pellegrini si impegn\u00f2 a versare 8 staia di grano per il mantenimento dell'esercito fiorentino e, in seguito, tra il 1276 e il 1303 risulta che la \"Canonica Sancti Stephani de Ugnano\" abbia pagato una decima annua di 10 lire e 10 soldi. La comunit\u00e0 di canonici era fiorente anche nel XIV secolo quando venne fatta oggetto di numerosi lasciti testamentari. Tra i suoi priori si ricordano prete Guidello e prete Jacopo. Nel 1372, anche se non risiedeva pi\u00f9 nella chiesa, ancora qui si riuniva il capitolo dei canonici che ancora risulta attivo nel 1426.\nAi primi del XVI secolo, nel 1501, il priore veniva eletto dal vescovo di Firenze perch\u00e9 la comunit\u00e0 di canonici non doveva pi\u00f9 esistere. Vi venne fondata una Compagnia laicale intitolata alla Vergine Maria e questa compagnia risulta attiva tra il 1537 e il 1785. Oltre alla chiesa, qui si trovava uno spedale che per\u00f2 in occasione di una vista apostolica nel 1575 venne dichiarato \"dirutum et desolatum\".\nAlla fine del XVIII secolo la chiesa, pur dotata di quattro altari, fu oggetto di alcuni lavori di restauro che comportarono, tra l'altro, il rialzo del pavimento perch\u00e9 l'interno veniva frequentemente allagato.\nNel 1828 la chiesa fu rinnovata dai fondamenti e quindi di fatto ricostruita interamente. In occasione di quei lavori la chiesa fu dotata di un portico e di una nuova canonica. Tra il 1891 e il 1893 vennero restaurati e consolidati gli affreschi della scuola del Ghirlandaio situati nella cappella ma nel 1895 la chiesa sub\u00ec notevoli danni dal terremoto. Nell'agosto del 1944 le mine tedesche distrussero completamente la chiesa, il cortile trecentesco e le sue opere d'arte (tra cui un affresco col \"Martirio di santo Stefano\" e un dipinto attribuito a Bernardino Poccetti raffigurante l\"'Annunciazione della Vergine\").\nVenne riaperta al culto dopo la ricostruzione nel 1953.\nDescrizione.\nLa chiesa \u00e8 stata ricostruita nel 1953 e oggi dell'antico edificio romanico non rimane quasi nulla. Si conservano solo due frammenti di muratura posti sulla fiancata nord e scoperti in occasione di restauri effettuati alla fine del XX secolo; questi due frammenti sono di due epoche diverse: uno presenta un paramento murario a bozze di calcare ocra disposte a filaretto mentre l'altro mostra dei conci di calcare alberese disposti a corsi orizzontali e paralleli.\nNell'attiguo oratorio del Santissimo Crocifisso, decorato da un ciclo di affreschi di Alfredo Cifariello, \u00e8 venerata un'antica immagine del \"Crocifisso\", qui pervenuta nel 1780 da una confraternita romana soppressa."}
{"id": "1698118", "revid": "767487", "url": "https://it.wikipedia.org/wiki?curid=1698118", "title": "Cust\u00f3dia", "text": "Cust\u00f3dia \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698125", "revid": "110157", "url": "https://it.wikipedia.org/wiki?curid=1698125", "title": "Ibimirim", "text": "Ibimirim \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698130", "revid": "1573940", "url": "https://it.wikipedia.org/wiki?curid=1698130", "title": "Chiesa di San Silvestro a Ruffignano", "text": "La chiesa di San Silvestro a Ruffignano \u00e8 un luogo di culto cattolico che si trova nella periferia collinare a Nord di Firenze.\nStoria e descrizione.\nAlle pendici del Monte Morello, sulla via di Cercina, nella amena zona collinare dal toponimo di epoca romana, sorge la chiesetta, della quale si hanno notizie documentate sin dall'XI secolo come dipendente dall'abbazia di Nonantola nel modenese. Il patronato pass\u00f2 dai monaci benedettini alla famiglia Ricci Albani e all'Ospedale di Santa Maria Nuova. La chiesa costituita in parrocchia non conserva tracce della sua antichit\u00e0 perch\u00e9 pi\u00f9 volte ricostruita a causa dell'instabilit\u00e0 del suolo, mentre si \u00e8 salvata l'antica torre campanaria, anche se \u00e8 stata spesso restaurata.\n\u00c8 preceduta da un loggiato moderno ed all'interno \u00e8 conservato un ciborio robbiano del Cinquecento, donato alla chiesa nel 1899."}
{"id": "1698131", "revid": "110157", "url": "https://it.wikipedia.org/wiki?curid=1698131", "title": "Bananeiras", "text": "Bananeiras \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1698135", "revid": "28592", "url": "https://it.wikipedia.org/wiki?curid=1698135", "title": "Tumulo funerario", "text": ""}
{"id": "1698140", "revid": "767487", "url": "https://it.wikipedia.org/wiki?curid=1698140", "title": "Inaj\u00e1 (Pernambuco)", "text": "Inaj\u00e1 \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698142", "revid": "110157", "url": "https://it.wikipedia.org/wiki?curid=1698142", "title": "Matinhas", "text": "Matinhas \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1698147", "revid": "110157", "url": "https://it.wikipedia.org/wiki?curid=1698147", "title": "Serraria", "text": "Serraria \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1698148", "revid": "1305772", "url": "https://it.wikipedia.org/wiki?curid=1698148", "title": "Manari", "text": "Manari \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698150", "revid": "767487", "url": "https://it.wikipedia.org/wiki?curid=1698150", "title": "Sert\u00e2nia", "text": "Sert\u00e2nia \u00e8 un comune del Brasile nello Stato del Pernambuco, parte della mesoregione del Sert\u00e3o Pernambucano e della microregione del Sert\u00e3o do Moxot\u00f3."}
{"id": "1698153", "revid": "36426", "url": "https://it.wikipedia.org/wiki?curid=1698153", "title": "Ospedale Psichiatrico di San Salvi", "text": ""}
{"id": "1698157", "revid": "599013", "url": "https://it.wikipedia.org/wiki?curid=1698157", "title": "Inaj\u00e1", "text": ""}
{"id": "1698160", "revid": "36426", "url": "https://it.wikipedia.org/wiki?curid=1698160", "title": "Ospedale di San Salvi", "text": ""}
{"id": "1698162", "revid": "767487", "url": "https://it.wikipedia.org/wiki?curid=1698162", "title": "David Glen Eisley", "text": "Oltre alla carriera musicale ha anche lavorato come attore partecipando ad alcune serie televisive come \"Beverly Hills 90210\" e \"Settimo Cielo\", il film \"Action Jackson\" e apparendo in diverse pubblicit\u00e0.\nNel 1997 scrisse assieme a Bob Kulick la canzone \"Sweet Victory\", che venne pubblicata l'anno successivo dalla APM Music come parte dell'album \"American Games\". Nel 2001 la canzone comparve nell'episodio del cartone animato \"SpongeBob\" intitolato \"Band Geeks\", durante la quale venne interpretata dal protagonista della serie: in occasione del 53\u00b0 Super Bowl, durante l\"'halftime show\" la canzone fu riproposta dal vivo mentre sui tabelloni veniva proiettato tale episodio, per commemorare la morte del creatore della serie Stephen Hillenburg, avvenuta pochi mesi prima.\nEisley \u00e8 sposato con l'attrice Olivia Hussey (star del film del 1968 di Franco Zeffirelli Romeo e Giulietta) da cui ha avuto una figlia, India Eisley, anch'essa attrice."}
{"id": "1698163", "revid": "110157", "url": "https://it.wikipedia.org/wiki?curid=1698163", "title": "Fagundes", "text": "Fagundes \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1698164", "revid": "122263623", "url": "https://it.wikipedia.org/wiki?curid=1698164", "title": "Frank Yallop", "text": ""}
{"id": "1698166", "revid": "767487", "url": "https://it.wikipedia.org/wiki?curid=1698166", "title": "World competitiveness yearbook", "text": "L\"'International Institute for Management Development\" (\"IMD\") dal 1987 pubblica il World Competitiveness Yearbook, fino al 1995 in collaborazione con il World Economic Forum.\nL'istituto misura la modalit\u00e0 con la quale l'ambiente nazionale sostiene la \"competitivit\u00e0\" nazionale e globale delle imprese che operano in ciascuno dei Paesi analizzati, ossia di ciascuna delle 58 nazioni pi\u00f9 economicamente sviluppate del mondo. La concezione della competitivit\u00e0 \u00e8, certamente, ampliata rispetto ad una mera valutazione della ricchezza prodotta in termini di Pil o ad una semplice stima della produttivit\u00e0 relativa. La ricerca \u00e8 basata sulla valutazione del benessere creato da un Paese rispetto ai suoi competitori sul mercato mondiale. L'analisi \u00e8 incentrata sulla valutazione dell'ambiente all'interno del quale le imprese operano e che, in linea ipotetica, dovrebbe fornire loro le politiche, le istituzioni e le strutture pi\u00f9 efficienti rispetto alle altre nazioni che si presentano come competitori.\nLa graduatoria complessiva \u00e8 calcolata combinando quattro fattori di competitivit\u00e0: \nNel \"World Competitiveness Yearbook\" del 2006, l'analisi \u00e8 stata completamente incentrata sul rapporto fra l'azione governativa e la \"performance\" economica del Paese. La stima della competitivit\u00e0 elaborata dall\"'International Institute for Management Development\" si basa per due terzi su dati quantitativi e per un terzo su dati qualitativi. La competitivit\u00e0 viene valutata sotto otto differenti prospettive, denominate fattori di importo della competitivit\u00e0, ulteriormente suddivisi in sub-fattori. Le dimensioni analizzate sono le seguenti: "}
{"id": "1698167", "revid": "729019", "url": "https://it.wikipedia.org/wiki?curid=1698167", "title": "Albatros D.II", "text": "LAlbatros D.II era un caccia monomotore biplano sviluppato dall'azienda tedesco imperiale Albatros Flugzeugwerke GmbH negli anni dieci del XX secolo e costruito, oltre che dalla stessa, su licenza in patria anche dalla Luftverkehrsgesellschaft (LVG) e nell'Impero austro-ungarico dalla Oesterreichische Flugzeugfabrik.\nIntrodotto nel 1916 venne adottato principalmente dagli Jagdstaffel della Luftstreitkr\u00e4fte, i reparti da caccia della componente aerea del Deutsches Heer (esercito), ma anche dai suoi alleati (austro-ungarici e turchi-ottomani) durante la Prima guerra mondiale rimanendo come dotazione di prima linea fino alla sua progressiva sostituzione, dopo una notevole carriera, con l'Albatros D.III.\nStoria del progetto.\nIl D.II fu progettato da Robert Thelen, R. Schubert e Gn\u00e4dig, le stesse persone che realizzarono l'Albatros D.I, modificandolo per migliorare la visuale del pilota. In sostanza l'ala superiore fu avvicinata di 14 cm alla fusoliera e posizionata leggermente pi\u00f9 avanti, verso il muso. Il riarrangiamento della cabina miglior\u00f2 anche la visuale posteriore. Queste modifiche non influenzarono le prestazioni che rimasero identiche a quelle del D.I; furono prodotti inizialmente 100 esemplari consegnati nell'agosto del 1916.\nNel novembre del 1916, la Idflieg viet\u00f2 l'utilizzo dei radiatori \"Windhoff\", e le successive produzioni del D.II utilizzarono un radiatore realizzato da Teeves e Braun montato nella sezione centrale dell'ala superiore.\nIn totale di Albatros D.II ne furono costruiti 200 esemplari, inoltre l'LVG (Luft-Verkehrs-Geselleschaft) ne produsse altri 75 sotto licenza. Nel gennaio del 1917 si raggiunse il massimo numero di esemplari funzionanti, ben 214.\nIl D.II fu prodotto su licenza anche per l'aviazione austriaca dall'Oeffag (Oesterreichische Flugzeugfabrik AG), la quale ne realizz\u00f2 16 esemplari identificati come Albatros (Oef) D.II (Type 53) e che si distinguevano per essere equipaggiati con un motore Austro-Daimler da 185 PS, prima di iniziare la produzione dell'Albatros (Oef) D.III.\nImpiego operativo.\nIl D.II fu assegnato al Jagdstaffel 2, la prima squadriglia di caccia specializzata dell'aviazione tedesca. Con questo mezzo volarono famosi piloti come Oswald Boelcke e Manfred von Richthofen (le sue prime 16 vittorie dal 17 settembre 1916 al 4 gennaio 1917 e dalla 19\u00aa del 1\u00ba febbraio 1917 alla 24\u00aa del 6 marzo 1917). Grazie alla sua superiorit\u00e0 tecnica, i tedeschi ottennero schiaccianti vittorie sui caccia alleati quali l'Airco DH.2, il Nieuport 11, il Royal Aircraft Factory F.E.2, il Martinsyde G.100, il Royal Aircraft Factory B.E.12, il Sopwith Pup, il Royal Aircraft Factory F.E.8 ed il Sopwith 1\u00bd Strutter.\nSul fronte italiano nel maggio-giugno 1917 era in linea nella Flik 21 e nella Flik 48.\nJulius Kowalczik consegue una vittoria il 19 giugno 1917, Josef Friedrich vi consegue 2 vittorie il 18 agosto 1917 ed il 3 novembre successivo e Johann Risztics 2 vittorie il 18 aprile 1918 ed il 4 maggio successivo."}
{"id": "1698168", "revid": "984922", "url": "https://it.wikipedia.org/wiki?curid=1698168", "title": "Edoardo Severgnini", "text": "Professionista dal 1929 al 1939, specialista nella velocit\u00e0 e nel mezzofondo, fu due volte medaglia di bronzo mondiale in quest'ultima specialit\u00e0.\nCarriera.\nSevergnini vinse il titolo italiano di velocit\u00e0 dilettanti nel 1927 e nel 1928. Partecip\u00f2 poi nel 1928 ai Giochi di Amsterdam sempre nella velocit\u00e0 su pista.\nDivenne professionista nel 1930. Nel 1934 divent\u00f2 campione italiano nel mezzofondo (stayer).\nFra le sue vittorie, una sei giorni a Filadelfia nel 1932 e diverse gare di stayer."}
{"id": "1698169", "revid": "110157", "url": "https://it.wikipedia.org/wiki?curid=1698169", "title": "Lagoa Seca", "text": "Lagoa Seca \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1698172", "revid": "767487", "url": "https://it.wikipedia.org/wiki?curid=1698172", "title": "Puxinan\u00e3", "text": "Puxinan\u00e3 \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1698173", "revid": "122432645", "url": "https://it.wikipedia.org/wiki?curid=1698173", "title": "Re del silenzio (album)", "text": "Re del silenzio \u00e8 la prima raccolta non ufficiale (in quanto non autorizzata dalla band) dei Litfiba e pubblicata dalla casa discografica Warner Music Italy il 15 febbraio 1994, poco dopo il passaggio del gruppo fiorentino alla EMI. Per la prima volta, con questa raccolta, viene proposto in formato CD il brano \"Elettrica Danza\" del 1984, tratto dall'EP \"Yassassin\"."}
{"id": "1698175", "revid": "287204", "url": "https://it.wikipedia.org/wiki?curid=1698175", "title": "Serra Redonda", "text": "Serra Redonda \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1698181", "revid": "461628", "url": "https://it.wikipedia.org/wiki?curid=1698181", "title": "Chiesa di San Michele a Rovezzano", "text": "La chiesa di San Michele a Rovezzano \u00e8 un luogo di culto cattolico che si trova nell'omonima via nel quartiere di Rovezzano, nella periferia est di Firenze.\nDescrizione e stile.\nDocumentata sin dal XII secolo, fu completamente rinnovata nel 1840. Di patronato dei Bartolini-Salimbeni, il cui stemma sul portale in pietra del Cinquecento \u00e8 attribuito a Baccio d'Agnolo, conserva all'interno a croce latina una duecentesca \"Maest\u00e0\" o \"Madonna in trono con Angeli\" del Maestro della Maddalena sull'altare di sinistra, un \"San Michele\" in terracotta policroma, opera della bottega di Giovanni della Robbia (1520 circa) proveniente da un tabernacolo all'esterno della canonica, e all'altare maggiore un \"Crocifisso\" dipinto su tavola e sagomato (1400 circa), appartenente all'attigua Compagnia.\nSulla volta a botte, stucchi ed affreschi decorativi ottocenteschi raffiguranti \"San Michele\", la \"Fede\", gli \"Apostoli\"."}
{"id": "1698186", "revid": "1649409", "url": "https://it.wikipedia.org/wiki?curid=1698186", "title": "Steve Hansen", "text": "Biografia.\nNato a Mosgiel, sobborgo di Dunedin, da Desmond \"Des\" e Lauriss Hansen, agricoltori, crebbe rugbisticamente sotto la guida di Laurie Mains, insegnante nella scuola media che frequentava.\nDurante la frequenza delle scuole superiori i suoi genitori vendettero l'azienda agricola e si trasferirono a Christchurch al fine di garantire un migliore avvenire ai loro tre figli; l\u00ec gli Hansen aprirono un pub che divenne presto luogo di ritrovo dei giocatori del Marist College, che invitarono Hansen a giocare con loro e suo padre Des a divenire allenatore della squadra.\nTre quarti centro di 92 kg, quindi circa 10\u00a0kg pi\u00f9 pesante della norma per tale ruolo, entr\u00f2 nel 1980 nella selezione provinciale di Canterbury in cui si impose come prima scelta relativamente tardi, nel 1986, stagione in cui disput\u00f2 quasi la met\u00e0 delle sue presenze complessive in prima squadra (10, su un totale di 21 tra il 1980 e il 1987).\nIn occasione della il Marist ospit\u00f2 la Nazionale francese, che utilizz\u00f2 le strutture del club come campo d'allenamento; messosi in evidenza, fu invitato a giocare in Francia dopo la competizione mondiale, cosa che avvenne quando Hansen vest\u00ec la maglia dell'Atlantique Stade Rochelais per un anno e mezzo.\nTornato in Nuova Zelanda si arruol\u00f2 in polizia nella cui squadra disput\u00f2 nel 1990 la sua ultima stagione da giocatore prima di dedicarsi all'attivit\u00e0 tecnica.\nDopo essere stato rifiutato come allenatore dal Marist, gli fu offerto un posto dall'High School Old Boys, e nel 1996 si prese un periodo d'aspettativa dalla polizia per entrare nello staff tecnico della formazione provinciale di Canterbury, dei quali fino al 2000 fu assistente allenatore; contemporaneamente, dal 1999, ricopriva analogo ruolo nella formazione professionistica di Super 12 dei Crusaders, afferente alla provincia di Canterbury.\nNel 2001 divenne allenatore-capo di Canterbury, con cui vinse il campionato nazionale provinciale di quella stagione.\nNel 2002 fu chiamato dalla Federazione gallese alla guida della Nazionale in sostituzione del suo connazionale Graham Henry, dimessosi in anticipo per via degli scarsi risultati ottenuti con la squadra; in tale veste guid\u00f2 la squadra in quattro dei cinque incontri del Sei Nazioni 2002 con una sola vittoria, contro l', ma con un \"Whitewash\" nell'edizione , aperto proprio da una sconfitta a Roma contro gli italiani, e fino ai quarti di finale della in Australia, al termine della quale annunci\u00f2 le proprie dimissioni, effettive da dopo il Sei Nazioni 2004, terminato al quarto posto davanti a e .\nNonostante gli scarsi risultati internazionali, la sua attivit\u00e0 di valorizzazione dei giovani elementi fu ritenuta una delle chiavi del Grande Slam gallese al Sei Nazioni 2005 ottenuto dal suo successore Mike Ruddock.\nAl ritorno in Nuova Zelanda, i suoi piani di rientro al Canterbury con un ruolo tecnico furono cambiati quando il nuovo C.T. della Nazionale Graham Henry, di cui aveva preso il posto sulla panchina gallese, lo design\u00f2 quale suo assistente alla guida degli \"All Blacks\"; in tale ruolo segu\u00ec Henry alla in Francia (uscita ai quarti di finale proprio contro la squadra padrona di casa) e a quella del 2011 in casa (vinta proprio contro la in finale).\nDopo le dimissioni di Henry a fine competizione Hansen fu designato dalla Federazione neozelandese a prenderne il posto.\nNel suo nuovo incarico guid\u00f2 la squadra a una vittoria nel Championship 2012 a punteggio pieno, impresa ripetuta l'anno successivo come parte di una pi\u00f9 ampia striscia di 13 vittorie consecutive nel 2013 (la sconfitta pi\u00f9 recente essendo l'ultimo incontro del 2012 a Twickenham contro l'), chiudendo imbattuto l'anno solare."}
{"id": "1698188", "revid": "184755", "url": "https://it.wikipedia.org/wiki?curid=1698188", "title": "Cucina zanzibari", "text": "La cucina zanzibariana (o cucina zanzibari) \u00e8 una cucina ricca di influenze eterogenee, riconducibili alle numerose culture che hanno caratterizzato la storia dell'isola e del mondo swahili in generale. Combina sapori e tradizioni della cucina araba, portoghese, indiana, inglese e cinese.\nStoria.\nGli abitanti di Zanzibar provenivano dall'Africa ed erano soprattutto pescatori. La loro dieta era quindi basata soprattutto su prodotti del mare come tonno, sgombro, aragosta, polpo, calamaro e ostriche. Nel IX e X secolo giunsero a Zanzibar gli arabi e i persiani, che portarono una tradizione culinaria molto pi\u00f9 sofisticata, e nuovi ingredienti (tra l'altro spezie, cocco, mango, agrumi, riso). Uno dei piatti tipici di Zanzibar, il riso pilau speziato (con cocco, noci e spezie) \u00e8 uno dei piatti in cui \u00e8 pi\u00f9 evidente il retaggio arabo.\nA cavallo fra il XV e il XVI secolo i portoghesi estesero rapidamente il proprio dominio sulle regioni costiere dell'Africa orientale, Zanzibar inclusa. L'influenza portoghese sulla cucina zanzibari \u00e8 legata soprattutto all'introduzione di quelle che oggi sono le tre colture principali di Zanzibar: la manioca, il mais e l'ananas.\nNel 1651 i portoghesi furono scacciati dagli arabi del sultanato di Oman. Sotto il governo degli omaniti furono introdotti numerosi tipi di spezie. Inoltre, si intensificarono notevolmente i rapporti con i mercanti indiani, che iniziarono a stabilirsi sull'isola e portarono la propria tradizione culinaria, con sapori come il chutney, il biriyani, il curry, le torte di pesce, i samosa e via dicendo. Tutte queste ricette tradizionali indiane, in generale, furono modificate in funzione degli ingredienti localmente disponibili, dando origine a soluzioni originali che sono fra le pi\u00f9 tipiche della cucina dell'isola.\nAnche il commercio degli schiavi ha influito sulla cucina zanzibari. Molti degli odierni abitanti di Zanzibar sono discendenti di schiavi provenienti dall'entroterra africano, e hanno mantenuto alcune delle loro abitudini alimentari tradizionali. A questa cultura appartengono per esempio le patatine di manioca, fagiolini bolliti, patate dolci, pannocchie arrosto e ignami.\nNel XIX e XX secolo l'Africa orientale pass\u00f2 sotto il controllo prima dei tedeschi e poi degli inglesi. Rispetto ai precedenti colonizzatori, gli Europei si mischiarono poco con la popolazione locale, ed ebbero un'influenza sulla cultura (anche culinaria) complessivamente molto minore, anche se alcuni piatti comuni a Zanzibar, come la bistecca al pepe, si possono definire genericamente di origine europea.\nDopo l'indipendenza, la Tanzania strinse forti rapporti di collaborazione con la Cina, che invi\u00f2 a Zanzibar medici, ingegneri e consulenti militari. La popolazione cinese sull'isola oggi \u00e8 minima, ma alcuni alimenti come la salsa di soia continuano ad avere una certa diffusione.\nEsempi di piatti tipici.\nIl sorpotel \u00e8 una sorta di bollito misto di diversi tipi di interiora (lingua, cuore, fegato) e carne di maiale, insaporito da un mix di spezie paragonabile al curry, pasta di tamarindo e aceto. L'origine \u00e8 goanese, ovvero riconducibile alle colonie portoghesi in India.\nLa torta di spezie (\"spice cake\" in inglese) \u00e8 il dolce pi\u00f9 caratteristico di Zanzibar. \u00c8 una torta dolce nel cui impasto vengono mischiati cannella, chiodi di garofano, noce moscata e cioccolato.\nIl boku-boku \u00e8 una specie di spezzatino di carne piccante cotto nel frumento, con zenzero, cumino, peperoncino, pomodoro e cipolla.\nIl pane alle nocciole e datteri, nella cui ricetta compaiono anche uova e vaniglia, \u00e8 il cibo che si mangia tradizionalmente alla fine del ramadan.\nLa carne pilau \u00e8 tipicamente carne d'oca (pi\u00f9 raramente agnello o manzo) cucinata con patate, cipolle, spezie, latte di cocco e riso.\nUno dei piatti di pesce pi\u00f9 tipici, anche in questo caso con l'aggiunta di numerose spezie.\nIl \"pwewa wa nazi\" (\"polpo con cocco\" in swahili) \u00e8 preparato con polpi cotti nel latte di cocco insieme a curry, cardamomo, cannella, aglio e succo di lime."}
{"id": "1698191", "revid": "1573940", "url": "https://it.wikipedia.org/wiki?curid=1698191", "title": "Chiesa di San Pietro a Quaracchi", "text": "La chiesa di San Pietro a Quaracchi \u00e8 un luogo di culto cattolico che si trova in via San Piero a Quaracchi, nella periferia ovest di Firenze.\nStoria.\nDocumentata nell'anno 866 (e dunque la pi\u00f9 antica chiesa della zona), ha subito nel tempo profonde trasformazioni (nel 1750 e nel 1935) conservando esigue tracce dell'originaria struttura. Ne ebbero il patronato numerose importanti famiglie fiorentine come i da Castiglione, i Pilli, i Corsini, i Capponi; i Meucci, nel Cinquecento fu anche commenda dell'Ordine di Malta. Sub\u00ec gravi danni durante la seconda guerra mondiale e venne restaurata nel 1962 dall'architetto Marcello Peruzzi, che la riport\u00f2 alle sue linee originarie.\nDescrizione.\nLa facciata della chiesa \u00e8 a capanna, con paramento murario in blocchi di pietra squadrati. Essa \u00e8 preceduta da un portico cinquecentesco costituito da una tettoia a spiovente poggiante su due colonne tuscaniche. Nella parte superiore della facciata si apre un rosone circolare.\nL'interno della chiesa \u00e8 a navata unica coperta con volta a botte ribassata affrescata a cassettoni; sulla parete di sinistra, entro una nicchia ogivale, sopra un altare laterale, si trova un affresco con \"Sant'Antonio Abate in trono e santi\", datato 1428 e riferibile a Bicci di Lorenzo. Un arco a tutto sesto decorato con un festone in stucco divide la navata dall'abside; quest'ultima \u00e8 a pianta quadrangolare, con volta a vela affrescata, ed ospita il presbiterio, delimitato da una balaustra, ove trovano luogo l'altare maggiore, il fonte battesimale e il tabernacolo."}
{"id": "1698199", "revid": "767487", "url": "https://it.wikipedia.org/wiki?curid=1698199", "title": "Carnaubeira da Penha", "text": "Carnaubeira da Penha \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1698205", "revid": "1573940", "url": "https://it.wikipedia.org/wiki?curid=1698205", "title": "Chiesa di San Lorenzo a Serpiolle", "text": "La chiesa di San Lorenzo a Serpiolle \u00e8 un luogo di culto cattolico che si trova nella frazione di Serpiolle, nella zona collinare a nord di Firenze.\nStoria e descrizione.\nIl toponimo \u00e8 di origine latina ed indica un insediamento romano nella zona. La chiesa ha un'origine antichissima ed \u00e8 citata nel 1202 come dipendente dalla chiesa di Santo Stefano in Pane. Un documento del 1367 ricorda che vi era conservata una tavola dipinta con la \"Vergine e San Lorenzo\", andata poi dispersa.\nDivenne prioria nel 1797 ed \u00e8 attualmente sede parrocchiale. All'esterno, la semplice facciata timpanata ha un bel portale seicentesco; affiancato alla chiesa \u00e8 il campanile quadrangolare a torre di remota costruzione. All'interno, ad unica navata, \u00e8 conservata una tela del Seicento raffigurante \"San Lorenzo in gloria\" di Jacopo Vignali, restaurata nel 1989."}
{"id": "1698206", "revid": "110157", "url": "https://it.wikipedia.org/wiki?curid=1698206", "title": "Petrol\u00e2ndia (Pernambuco)", "text": "Petrol\u00e2ndia \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1698211", "revid": "327094", "url": "https://it.wikipedia.org/wiki?curid=1698211", "title": "Tacaratu", "text": "Tacaratu \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1698219", "revid": "290309", "url": "https://it.wikipedia.org/wiki?curid=1698219", "title": "Comunit\u00e0 Alta Valsugana e Bersntol", "text": "La Comunit\u00e0 Alta Valsugana e Bersntol (in m\u00f2cheno: \"Tolgamoa'sh\u00f2ft Hoa Valzegu'ont Bersntol\") \u00e8 una comunit\u00e0 di valle della Provincia autonoma di Trento di abitanti con capoluogo Pergine Valsugana. Si trova nella parte centro-orientale della provincia e comprende 15 comuni prima facenti parte del \"Comprensorio Alta Valsugana\". Il suo numero identificativo \u00e8 il 4.\nGeografia.\nLa comunit\u00e0 si estende su una superficie di 360 km\u00b2, e confina a nord con la Comunit\u00e0 territoriale della Val di Fiemme (1) e con la Comunit\u00e0 della Valle di Cembra (5), ad est con la Comunit\u00e0 Valsugana e Tesino (3) e con la Provincia di Vicenza, a sud con la Magnifica Comunit\u00e0 degli Altipiani cimbri (12) e ad ovest con la Comunit\u00e0 della Vallagarina (10) e con il territorio della Val d'Adige (15).\nLa geografia della comunit\u00e0 \u00e8 dominata dalla presenza del Lago di Levico e del Lago di Caldonazzo, dai quali nasce il fiume Brenta. L'altro importante corso d'acqua \u00e8 il Fersina, torrente che domina la morfologia della Valle dei Mocheni, attraversa il comune di Pergine Valsugana ed infine si getta nell'Adige presso Trento.\nOltre alle due vallate principali, il territorio della comunit\u00e0 \u00e8 composto anche da altre aree distinte: l'Altopiano di Pin\u00e9, nel quale si sono sviluppati i comuni di Baselga di Pin\u00e9 e Bedollo, e l'Altopiano della Vigolana, altopiano ai piedi del monte omonimo e governato dal comune omonimo.\nIdiomi.\nNella Valsugana occidentale viene parlato il dialetto trentino propriamente detto, quello tipico del Trentino centrale, ma gi\u00e0 si sentono alcune influenze provenienti dalla lingua veneta,cosa invece comune nel resto della vallata.\nNella Valle dei M\u00f2cheni viene invece parlata una lingua di origine germanica, il m\u00f2cheno: esso viene parlato da circa persone, residenti principalmente nei comuni di Fierozzo, Frassilongo e Pal\u00f9 del Fersina. Questa \u00e8 una delle tre minoranze linguistiche regolamentate e protette dalla provincia di Trento (le altre sono il cimbro e il ladino). All'interno degli organi amministrativi della comunit\u00e0 di valle \u00e8 prevista per legge la presenza di rappresentanti di origine m\u00f2chena.\nLuoghi d'interesse.\nTerritorio dalla forte vocazione turistica, i principali luoghi d'interesse sono rappresentati dai numerosi laghi presenti: i principali sono quelli di Levico, Caldonazzo e Serraia. Lungo le sponde di questi laghi sono state istituite numerose aree naturali protette, come ad esempio il Biotopo Canneti di San Cristoforo. Altra attrazione turistica \u00e8 rappresentata dal fenomeno del termalismo, sfruttato dalle storiche stazioni termali di Levico Terme e Vetriolo.\nNell'area sono presenti anche numerose testimonianze di epoca medioevale, come Castel Pergine e Castel Selva. Interessato come tutto il territorio provinciale dagli avvenimenti della Prima guerra mondiale, sulle montagne della zona sono presenti numerose fortificazioni difensive austriache, quali il Complesso fortificato di Civezzano, Forte Tenna, Forte Vezzena e Forte Verle.\nInfrastrutture e trasporti.\nTrovandosi ad essere una cerniera di passaggio tra il Veneto e Trento, il territorio comunitario \u00e8 attraversato da diverse infrastrutture viarie, sia stradali che ferroviarie. Per quanto riguarda il trasporto su gomma l'arteria principale \u00e8 la Strada statale 47 della Valsugana, che nel tratto che costeggia il Lago di Caldonazzo presenta delle problematiche dovute alla riduzione da 4 a 2 corsie. La Valle dei Mocheni, invece, \u00e8 raggiungibile da Pergine Valsugana percorrendo la SP 8 o la SP 135.\nIl trasporto su rotaia \u00e8 effettuato sulla Ferrovia Trento-Venezia, che vede sul territorio la presenza di 5 stazioni ferroviarie; tutto il tratto di competenza rientra nel progetto di \"metropolitana leggera di superficie\". Parallela alle due infrastrutture citate scorre la Ciclopista della Valsugana, che parte da Pergine Valsugana e prosegue in direzione est."}
{"id": "1698227", "revid": "729019", "url": "https://it.wikipedia.org/wiki?curid=1698227", "title": "Stazione di Novokuzneck", "text": "La stazione di Novokuzneck \u00e8 una delle principali stazioni ferroviarie nella Siberia sudoccidentale, importante nodo ferroviario nell'oblast' di Kemerovo, in Russia; si trova a Novokuzneck, 380\u00a0km a sud del percorso della Ferrovia Transiberiana.\nLa stazione di Novokuzneck fa parte della Divisione di Kuzbass della Ferrovia siberiana occidentale (in cirillico: \u041a\u0443\u0437\u0431\u0430\u0441\u0441\u043a\u043e\u0435 \u043e\u0442\u0434\u0435\u043b\u0435\u043d\u0438\u0435 \u0417\u0430\u043f\u0430\u0434\u043d\u043e-\u0421\u0438\u0431\u0438\u0440\u0441\u043a\u043e\u0439 \u0436\u0435\u043b\u0435\u0437\u043d\u043e\u0439 \u0434\u043e\u0440\u043e\u0433\u0438) delle Ferrovie russe.\nStoria.\nLa stazione di Novokuzneck venne elettrificata nel 1937. Le linee principale che passano alla stazione sono:\nStrategia.\nNel luglio 2011 le ferrovie russe hanno annunciato i piani strategici dello sviluppo della rete dell'alta velocit\u00e0 nella Federazione russa, in particolare in Siberia occidentale. La strategia prevede, in particolare, i collegamenti con i treni AV \"Sapsan\" delle ferrovie russe sulle linee: Omsk-Novosibirsk-Kemerovo, Omsk-Novosibirsk-Novokuzneck, Omsk-Novosibirsk-Barnaul e Omsk-Novosibirsk-Krasnojarsk-Irkutsk. L'investimento stimato per realizzazione di queste linee \u00e8 di 0,9 - 1,2 trilione RUB.\nTreni.\nLinee Nazionali.\nTreni a lunga percorrenza nazionali delle Ferrovie russe circolanti oggi alla Stazione di Novokuzneck sono:\nLinee Internazionali.\nTreni a lunga percorrenza internazionali circolanti oggi alla stazione di Novokuzneck sono:\nLinee Regionali ed Interregionali.\nPrincipali destinazioni:\nServizi.\nLa stazione dispone dei seguenti servizi:"}
{"id": "1698229", "revid": "1573940", "url": "https://it.wikipedia.org/wiki?curid=1698229", "title": "Chiesa di San Pietro a Sollicciano", "text": "La chiesa di San Pietro a Sollicciano \u00e8 un luogo di culto cattolico che si trova in via di Ugnano, in localit\u00e0 Sollicciano a Firenze.\nStoria e descrizione.\nRicordata sin dal 1050, ne ebbero il patronato i Nerli che poi lo cedettero alle Benedettine di Santa Maria a Mantignano, riunitesi dal 1440 alle consorelle di Sant'Apollonia a Firenze. Nel 1785 la chiesa fu eletta a prioria ed oggi \u00e8 sede parrocchiale.\nAll'interno restaurato \u00e8 custodito un \"Crocifisso\" ligneo sull'altar maggiore ed un altro \"Crocifisso\" che veniva utilizzato durante le processioni. Vi si trovava una piccola tavola cuspidata con la \"Madonna col Bambino\", detta \"dell'Umilt\u00e0\", di Giovanni del Biondo (1375 circa) e un reliquiario settecentesco di santa Apollonia."}
{"id": "1698234", "revid": "179091", "url": "https://it.wikipedia.org/wiki?curid=1698234", "title": "Imperial war museum north", "text": ""}
{"id": "1698236", "revid": "1573940", "url": "https://it.wikipedia.org/wiki?curid=1698236", "title": "Chiesa delle Suore Ausiliatrici del Purgatorio", "text": "La chiesa delle Suore Ausiliatrici del Purgatorio \u00e8 un luogo di culto cattolico che si trova in via don Minzoni a Firenze.\nEra stata realizzata in stile neo rinascimentale alla fine dell'Ottocento. Le Suore, gi\u00e0 collegate alla parrocchia della Madonna della Tosse, si sono trasferite in via Mannelli, e la chiesa non \u00e8 attualmente officiata.\nL'esterno \u00e8 composto come un tempio classicheggiante, di piccole dimensioni ma austero nelle forme. La parte inferiore \u00e8 in bozze di pietraforte a vista. Sugli angoli e sul lato maggiore corrono paraste con ornati capitelli, che compaiono anche sul portale ad arco a tutto sesto, inquadrato da un architrave. Il registro superiore dell'edificio \u00e8 intonacato di bianco e vi si aprono finestre a loggetta intervallate da nicchie di forma simile alle aperture. Oltre il cornicione, con semplici modanature, la copertura a capanna ha un frontone con al centro uno stemma."}
{"id": "1698238", "revid": "599013", "url": "https://it.wikipedia.org/wiki?curid=1698238", "title": "Shavar Thomas", "text": "Carriera.\nNel 2013 viene ingaggiato dal Fort Lauderdale Strikers."}
{"id": "1698239", "revid": "1833487", "url": "https://it.wikipedia.org/wiki?curid=1698239", "title": "Olle", "text": "Olle (\"Le \u00d3le\" in dialetto valsuganotto) \u00e8 l'unica frazione del comune Borgo Valsugana, in provincia di Trento. Si trova a circa 2\u00a0km a sud della sede comunale, nel territorio compreso tra il torrente Moggio ed il torrente Fumola.\nIl nome della frazione probabilmente deriva da olle, Le colline sopra il paese sono infatti ricche di creta ed argilla.\nStoria.\nNel 1889 fu fondata la Cassa Rurale di Olle.\nFu quasi completamente distrutto nel 1916 durante la Battaglia degli Altipiani nella prima guerra mondiale e ricostruito subito dopo. Fortunatamente il paese all'epoca era stato evacuato, e ancora oggi alcune delle vie del paese sono intitolate ai paesi che ospitarono i profughi (ad esempio via San Bartolomeo del Cervo).\nMonumenti e luoghi d'interesse.\nArchitetture civili.\nNella frazione \u00e8 presente il museo Casa Andriollo, dedicato alla vita femminile in una zona di montagna. \nLa Fucina Tognolli adesso viene utilizzata per scopi didattici, nonostante fosse attiva fino a pochi anni fa."}
{"id": "1698245", "revid": "36426", "url": "https://it.wikipedia.org/wiki?curid=1698245", "title": "Chiesa di San Giovanni Battista a Careggi", "text": "La chiesa di San Giovanni Battista a Careggi \u00e8 un luogo di culto cattolico che si trova nel viale Gaetano Pieraccini a Careggi, nella periferia di Firenze.\nStoria e descrizione.\nLungo il viale che costeggia i reparti clinici del grande complesso ospedaliero fiorentino fondato nel 1925, fu costruita nel 1933 la chiesa per le funzioni religiose del commiato dedicandola al santo patrono della citt\u00e0. Fu edificata su progetto dell'ingegnere Carlo Donzelli e, nel 1935, fu costituita in parrocchia. La cura di questa venne affidata ai frati Cappuccini, che gi\u00e0 si erano dedicati all'assistenza spirituale degli ammalati nel vecchio ospedale di San Bonifazio in via San Gallo, trasferito poi a Careggi.\nL'edificio \u00e8 di forme semplici a croce latina con una navata ed un raccolto presbiterio. A breve distanza dalla chiesa si apre il viale che conduce alla celebre villa Medicea."}
{"id": "1698248", "revid": "21880", "url": "https://it.wikipedia.org/wiki?curid=1698248", "title": "Zamioculcas", "text": ""}
{"id": "1698252", "revid": "767487", "url": "https://it.wikipedia.org/wiki?curid=1698252", "title": "Classe Bereza", "text": "Le unit\u00e0 appartenenti alla classe Bereza (progetto 130 secondo la classificazione russa) sono state progettate per svolgere operazioni di smagnetizzazione alle altre unit\u00e0 della flotta.\nLa classificazione russa \u00e8 Sudno Razmagnichivanya (SR), ovvero nave per deperming.\nSviluppo, tecnica e servizio.\nLe Bereza costituiscono un'evoluzione rispetto alle precedenti classe Pelym. Costruite in Polonia (Danzica), hanno dimensioni maggiori ed un equipaggio pi\u00f9 numeroso.\nQueste navi sono entrate in servizio tra il 1985 ed il 1990, e sono state costruite in 17 esemplari.\nLa maggior parte di questi sono ancora oggi nominalmente in servizio con la Marina Russa\nFlotta del Nord:\nFlotta del Baltico:\nFlotta del Mar Nero:\nFlottiglia del Caspio:\nAltri due esemplari vennero abbandonati incompleti al crollo dell'URSS.\nEsemplari in servizio in altri Paesi.\nUn'unit\u00e0, la \"U811 Balta\" (ex \"SR 568\"), \u00e8 stata trasferita all'Ucraina nel 1997.\nUna delle unit\u00e0 incomplete \u00e8 stata in seguito ultimata per la marina polacca come nave ausiliaria multiruolo. Questa nave, entrata in servizio nel 2001, porta il nome di \"Kontradmiral X. Czernicki\". Risulta in grado di svolgere i compiti di nave appoggio per posamine, trasporto ed operazioni di intelligence. Le caratteristiche tecniche sono pi\u00f9 o meno le stesse, con l'eccezione del dislocamento, che \u00e8 superiore (2.390 tonnellate).\nDal 1988, inoltre, vi \u00e8 in servizio un'unit\u00e0 di questo tipo in Bulgaria (\"Kapitan Dimiter Dobrev\"), che \u00e8 utilizzata anche per compiti di addestramento."}
{"id": "1698256", "revid": "1305772", "url": "https://it.wikipedia.org/wiki?curid=1698256", "title": "Contea di Rowan", "text": "Contea di Rowan o Rowan County \u00e8 la denominazione delle seguenti contee degli Stati Uniti:"}
{"id": "1698258", "revid": "767487", "url": "https://it.wikipedia.org/wiki?curid=1698258", "title": "Ricky Parent", "text": "Biografia.\nTrascorre la sua infanzia tra il New Jersey e New York; inizia a suonare la batteria a soli 5 anni.\nLa sua effettiva carriera inizia nei War &amp; Peace, progetto fondato nel 1990 dall'ex bassista dei Dokken Jeff Pilson.\nDopo sue numerose richieste, riesce ad entrare negli Enuff Z'Nuff nel 1994. Registrer\u00e0 gli album a partire da \"Tweaked\" fino a \"?\".\nNel 2004 gli viene diagnosticato un tumore; proprio a causa della malattia \u00e8 costretto a ritirarsi dalla scena musicale. Nel 2006 venne pubblicata una raccolta a cui parteciparono diversi artisti con l'intento di raccogliere fondi per aiutare il musicista, intitolando il disco \"Labour of Love - Ricky Parent Cancer Benefit project\". Nel disco parteciparono diversi artisti come la christian metal band Liberty N'Justice, Trixter, Enuff Z'Nuff, Joe Becker, Jeff Pilson, Richie Sambora ed altri artisti.\nIl 27 ottobre 2007 Ricky Parent muore all'et\u00e0 di 44 anni, dopo la lunga battaglia contro il cancro."}
{"id": "1698259", "revid": "643662", "url": "https://it.wikipedia.org/wiki?curid=1698259", "title": "Andrei Arshavin", "text": ""}
{"id": "1698262", "revid": "1573940", "url": "https://it.wikipedia.org/wiki?curid=1698262", "title": "Chiesa dei Santi Antonio e Margherita", "text": "La chiesa dei Santi Antonio e Margherita \u00e8 un luogo di culto cattolico che si trova nell'ospedale Piero Palagi sul viale Michelangelo a Firenze.\nStoria e descrizione.\nDedicata a sant'Antonio da Padova ed a santa Margherita martire, la parrocchia all'interno dell'ospedale venne costituita nel 1986, anche se la chiesa aveva gi\u00e0 preso a funzionare dal 1923 ed era stata inaugurata nel 1924. All'inizio il servizio religioso veniva svolto nella cappella della seicentesca Villa Margherita dai Padri Francescani di San Salvatore al Monte alle Croci. Nel 1973 \u00e8 stata inaugurata una nuova cappella, costruita a partire dal 1967 dagli architetti Domenico Cardini e Rodolfo Raspollini, evidenziando la congiunzione fra la vecchia e la nuova struttura.\nAll'interno, \"Crocifisso\" in terracotta di Alberto Farina (1978) e \"Deposizione\" di Silvio Pucci."}
{"id": "1698264", "revid": "767487", "url": "https://it.wikipedia.org/wiki?curid=1698264", "title": "Classe Pelym", "text": "Le unit\u00e0 appartenenti alla classe Pelym (progetto 1799 secondo la classificazione russa) sono state progettate per compiere operazioni di smagnetizzazione alle altre unit\u00e0 della flotta.\nLa classificazione russa \u00e8 \"Sudno Razmagnichivanya\" (SR), ovvero nave per deperming.\nIl servizio.\nLa costruzione \u00e8 avvenuta presso il cantiere navale di Chabarovsk, tra il 1971 ed il 1987.\nIn tutto, ne sono state costruite una ventina, la maggior parte delle quali ancora formalmente a carico della Marina Russa.\nFlotta del Pacifico:\nFlotta del Nord:\nFlotta del Baltico:\nFlotta del Mar Nero:\nLe reali condizioni operative di tali unit\u00e0 non sono note.\nUna \u00e8 stata demolita nel 1995, mentre un'altra \u00e8 stata trasferita alla manina cubana nel 1982. Oggi \u00e8 utilizzata come nave addestramento.\nCollegamenti esterni.\nLa classe Pelym su warfare.ru"}
{"id": "1698266", "revid": "1305772", "url": "https://it.wikipedia.org/wiki?curid=1698266", "title": "Contea di Simpson", "text": "Contea di Simpson o Simpson County \u00e8 la denominazione delle seguenti contee degli Stati Uniti:"}
{"id": "1698267", "revid": "289247", "url": "https://it.wikipedia.org/wiki?curid=1698267", "title": "Santa Margherita martire", "text": ""}
{"id": "1698271", "revid": "547992", "url": "https://it.wikipedia.org/wiki?curid=1698271", "title": "Roberto Dell'Acqua", "text": "Biografia.\nFratello di Arnaldo, Ottaviano e Alberto Dell'Acqua, ha interpretato 52 film, tra i quali i cult \"Zombi 2\", \"Il mio nome \u00e8 Shangai Joe\" e \"Keoma\"."}
{"id": "1698281", "revid": "1573940", "url": "https://it.wikipedia.org/wiki?curid=1698281", "title": "Contea di Wolfe (Kentucky)", "text": ""}
{"id": "1698283", "revid": "36426", "url": "https://it.wikipedia.org/wiki?curid=1698283", "title": "Convento di San Matteo in Arcetri", "text": ""}
{"id": "1698284", "revid": "1573940", "url": "https://it.wikipedia.org/wiki?curid=1698284", "title": "Contea di Androscoggin (Maine)", "text": ""}
{"id": "1698287", "revid": "1573940", "url": "https://it.wikipedia.org/wiki?curid=1698287", "title": "Chiesa di San Michele a Monteripaldi", "text": "La chiesa di San Michele a Monteripaldi \u00e8 un luogo di culto cattolico che si trova nell'omonima localit\u00e0 del comune di Firenze.\nIl toponimo pare derivi da una radice longobarda e le prime notizie, del 1138, segnalano uno \"spedale\" dedicato all'Arcangelo Michele, accanto al quale venne edificato un monastero femminile. Su una prima chiesa romanica si innest\u00f2 una pi\u00f9 grande, che ebbe nel 1295 il patronato dei Bardi e divenne parrocchia.\nDurante l'assedio del 1529-1530 fu occupata da Baccio Valori, commissario generale di papa Clemente VII; nel 1548 vi fu rettore Giovanni della Casa, autore del \"Galateo\". Sub\u00ec modifiche nel Settecento e nel 1871 venne costruito il campanile in stile neogotico dall'ingegner Adolfo Mariani. Nel 1962 sono state eseguite ingenti opere di restauro che hanno riportato la chiesa alle sue linee trecentesche."}
{"id": "1698296", "revid": "109130423", "url": "https://it.wikipedia.org/wiki?curid=1698296", "title": "Interporto di Torino", "text": "L'interporto di Torino (S.I.TO S.p.a) sorge tra i comuni di Torino, Grugliasco, Orbassano, Rivalta e Rivoli occupando un'area complessiva di 2.800.000 metri quadrati. Al suo interno sono presenti circa 150 binari tra tronchi e di transito. La superficie dell'interporto \u00e8 divisa in 350.000 metri quadrati di magazzini e 750.000 metri quadrati di piazzali collegati con linea ferroviaria attraverso lo scalo di Orbassano connesso alla linea Torino \u2013 Modane.\nL'interporto \u00e8 connesso con la tangenziale sud e garantisce un buon collegamento con tutta la rete autostradale verso la Francia, la Lombardia, la Liguria e il sud Italia. \nServizi.\nServizi disponibili: Dogana per lo sdoganamento delle merci al di fuori dell'Unione europea, Centro Sviluppo Logistica: un punto di riferimento per gli studi e le ricerche nel settore dei trasporti e della logistica; assistenza specializzata per il disbrigo di pratiche amministrative, magazzini con celle frigo per merci alimentari e farmaceutiche, strutture fisse per una gestione pi\u00f9 agevole dello stoccaggio, stazione di servizio per carburante e lavaggio autocarri, banche, ristoranti, albergo, self service e bar.\nStoria.\nLa realizzazione del Centro Intermodale Merci di Torino-Orbassano risale al Piano Regionale dei Trasporti del 1979 (DGR 19.12.19179 n. 532/8700). L'obiettivo era quello di riorganizzare il sistema del trasporto delle merci favorendo il combinato strada-rotaia e di realizzare un interporto con vocazione internazionale. A tal fine, venne individuata come pi\u00f9 idonea un'area adiacente alla scalo merci di Orbassano, a cavallo del sistema tangenziale metropolitano.\nIn riferimento alla LR 6.3.1980 n. 11, intitolata \u00abProvvedimenti a favore della realizzazione di infrastrutture per il trattamento delle merci e per l'interscambio fra sistemi di trasporto\u00bb, il Consiglio regionale approv\u00f2 \u00abil programma pluriennale di interventi per la realizzazione di centri merci intermodali plurifunzionali e strutture ad essi collegate\u00bb (art. 3), prevedendo la costituzione e la struttura di apposite Societ\u00e0, alle quali sarebbero state delegate la progettazione e la realizzazione dei medesimi centri merci (art. 4). Viene costituita cos\u00ec una societ\u00e0 per azioni \"Societ\u00e0 interporto Torino S.p.A.\" (S.I.TO S.p.A) che si doveva occupare della realizzazione e della gestione della piattaforma logistica di Torino.\nIn attuazione del Piano Regionale dei Trasporti, venne approvato il progetto per la realizzazione del CIM - Centro Intermodale Merci di Orbassano. L'approvazione del progetto costituiva autorizzazione della Regione per la formazione del Piano Insediamenti Produttivi (PIP), approvato con DCR n.750-9477 del 25.9.1984 e autorizzazione alle varianti del Piano Regolatore Generale dei Comuni interessati dall'intervento (Torino, Grugliasco, Orbassano, Rivalta e Rivoli).\nNel luglio del 1984 venne approvato dalla Regione il Piano di Settore dei Mercati all'ingrosso. \nIl Piano evidenziava, nel caso specifico di Torino, la necessit\u00e0 di trasferire ed ampliare il Mercato Ortofrutticolo all'ingrosso (MOI), trasformandolo in \"Centro Agro-Alimentare \u2014 siglabile CAAT\"; esso prevedeva la realizzazione di una struttura polifunzionale che contenesse, oltre il mercato ortofrutticolo, il mercato dei fiori, della carne e del pesce. Venne infine individuata come migliore ipotesi insediativa l'area del Centro Intermodale Merci di Orbassano. \nL'inserimento del CAAT, la modifica del disegno riguardante l'area della sua collocazione e la diversa destinazione d'uso delle aree con la variazione di alcuni indici di edificabilit\u00e0 determinarono poi successive varianti. Nella fase di approvazione dell'ultima variante si manifest\u00f2 la necessit\u00e0 di definire un Accordo di Programma (DPGR n. 169 del 16.1.1995) che trasferisse ai Comuni il potere di approvare autonomamente gli strumenti attuativi in variante al vigente Piano e che prevedeva \u00ab...la realizzazione del nuovo Centro Agro-Alimentare, il completamento dell'interporto di Torino e la definizione e realizzazione delle connesse infrastrutture\u00bb.\nLa successiva e conclusiva tappa fu la modifica dell'accordo di programma intervenuta nel luglio del 1998, dovuta sostanzialmente alle mutate esigenze organizzative dei diversi soggetti coinvolti ed alla necessit\u00e0 di una pi\u00f9 dettagliata individuazione delle competenze e degli specifici impegni assunti a carico dei medesimi. Modifica contestualmente alla quale fu predisposta una terza variante al PIP (1998).\nCollegamenti esterni.\nSito ufficiale"}
{"id": "1698297", "revid": "773636", "url": "https://it.wikipedia.org/wiki?curid=1698297", "title": "Chiesa di San Michele a Torri", "text": "La chiesa di San Michele a Torri si trova in localit\u00e0 Torri presso Scandicci in provincia di Firenze.\nLa chiesa \u00e8 stata danneggiata dall'ultima guerra mondiale, che ne ha disperso parte del patrimonio artistico; il restauro che ne \u00e8 seguito ha cercato di mantenere la redazione degli inizi del XIX secolo.\nLa facciata intonacata con unico portale si accorda con la semplicit\u00e0 dell'aula interna, in cui la zona presbiterale \u00e8 introdotta da un arco impostato su colonne tuscaniche e coperta a vela. Una grande tela di buon livello del XVII secolo raffigura la \"Madonna del Rosario tra i Santi Giuseppe, Domenico e Caterina\"."}
{"id": "1698302", "revid": "1573940", "url": "https://it.wikipedia.org/wiki?curid=1698302", "title": "Chiesa di San Niccol\u00f2 a Torri", "text": "La chiesa di San Niccol\u00f2 a Torri si trova in localit\u00e0 Torri presso Scandicci, in provincia di Firenze.\nFu un monastero, fin dal XII secolo sotto il patronato dei Vallombrosani di San Salvi, e ne d\u00e0 testimonianza architettonica il chiostro laterale in parte tamponato.\nL'edificio \u00e8 molto semplice, intonacato all'esterno con la facciata a capanna; l'interno presenta integre le trasformazioni ottocentesche, con gli arredi coevi che si accordano all'architettura, come gli altari di stucco dipinto a finto marmo, alternati a nicchie chiuse da vetri che conservano statue devozionali, fra cui una \"Madonna Buona Pastora\"."}
{"id": "1698306", "revid": "36426", "url": "https://it.wikipedia.org/wiki?curid=1698306", "title": "Chiesa di San Pietro a Ripoli", "text": ""}
{"id": "1698307", "revid": "124519933", "url": "https://it.wikipedia.org/wiki?curid=1698307", "title": "Fabio Geda", "text": "Biografia.\nFabio Geda \u00e8 nato nel 1972 a Torino; dopo una laurea in Scienze della comunicazione ha lavorato per un decennio come educatore dei servizi sociali. Un'esperienza che ha riversato nella sua produzione letteraria. Sin dal suo esordio nel 2007 con \"Per il resto del viaggio ho sparato agli indiani\", Geda mette al centro della narrazione, infatti, i ragazzi. Il suo debutto racconta di un ragazzino rumeno che attraversa l'Europa alla ricerca del nonno, artista di strada, e del padre, carcerato in Romania. \u00c8 tradotto in francese, in tedesco e in rumeno.\nL'anno successivo pubblica per Instar Edizioni \" L'esatta sequenza dei gesti.\" Ambientato in una comunit\u00e0 alloggio per minori, vede incrociarsi le vite dei due ospiti Marta e Corrado con quelle degli educatori Elisa ed Ascanio. Nel 2010 \u00e8 la volta di \"Nel mare ci sono i coccodrilli\" con Baldini Castoldi Dalai. Storia vera, racconta le vicende di un bambino afghano chiamato Enaiatollah Akbari fuggito a soli 10 anni dall'Afghanistan e approdato, dopo un lungo e travagliato viaggio, a Torino.\nSempre di giovani sfortunati parla \"La bellezza nonostante\" (Transeuropa) del 2011, con un audioracconto di un maestro che ha insegnato per trent'anni al carcere minorile Ferrante Aporti di Torino, cercando di portare, dietro quelle sbarre, non solo cultura ma anche speranza. Sempre quell'anno in \"L'estate alla fine del secolo\" Geda affianca, al tema dell'infanzia, quello della vecchiaia, dell'incontro intergenerazionale, e della memoria. Un nipote incontra per la prima volta il nonno, dopo che incomprensioni familiari li avevano tenuti distanti; il nonno, ebreo, sente ancora addosso il peso delle leggi razziali e della clandestinit\u00e0 in cui aveva dovuto vivere durante la Seconda guerra mondiale.\nAlla fine di maggio 2014 esce, per Einaudi, \"Se la vita che salvi \u00e8 la tua.\" Insegnante precario alle soglie dei quarant'anni, in crisi con la moglie, Andrea Luna non riesce a dare un senso alla propria vita. La fuga \u00e8 la sua risposta: un viaggio a New York e un quadro (Il \"ritorno del figliolo prodigo\" di Rembrandt) sembrano essere il punto di partenza. Ma trovarsi, capirsi, salvarsi e anche, a un certo punto, fermarsi non \u00e8 semplice.\nA ottobre 2014 \u00e8 uscito \"Itadakimasu,\" un reportage narrativo su Tokyo, edito da Edt. Nel 2015 inizia a pubblicare la saga per ragazzi \"Berlin\", un progetto a quattro mani condiviso con Marco Magnone, composto da sei libri che usciranno con cadenza semestrale. Nel 2017 pubblica con Einaudi Stile Libero il romanzo \"Anime Scalze\", nel 2019 esce \"Una domenica\". Nel 2020 esce per Baldini+Castoldi \"Storia di un figlio\", il seguito di \"Nel mare ci sono i coccodrilli\". In questo nuovo libro si racconta la travagliata vita della famiglia Akbari in Afghanistan dal 2000 al 2008 e quella di Enaiatollah Akbari in Italia dal 2008 al 2019."}
{"id": "1698309", "revid": "1305772", "url": "https://it.wikipedia.org/wiki?curid=1698309", "title": "Contea di Somerset", "text": "Contea di Somerset o Somerset County \u00e8 la denominazione delle seguenti contee degli Stati Uniti:\nSi pu\u00f2 riferire anche alla seguente contea inglese:"}
{"id": "1698311", "revid": "409613", "url": "https://it.wikipedia.org/wiki?curid=1698311", "title": "Riccardo Faini", "text": "Biografia.\nLaureato in economia politica all'Universit\u00e0 Bocconi, ha poi conseguito un PhD in economia presso il MIT.\nHa insegnato all'Universit\u00e0 Ca' Foscari di Venezia, all'Universit\u00e0 dell'Essex, all'Universit\u00e0 degli Studi di Roma \"Tor Vergata\" e alla Johns Hopkins University, lavorando inoltre per la Banca Mondiale, il Fondo monetario internazionale e il Ministero del Tesoro, come capo del servizio per l'analisi economica dal 2001 al 2003.\n\u00c8 stato research fellow del CEPR e dell'IZA - Institut zur Zukunft der Arbeit nonch\u00e9 membro del comitato di redazione di numerose riviste scientifiche.\nDopo le elezioni del 2006, Tommaso Padoa-Schioppa l'aveva richiamato presso il Ministero del Tesoro per presiedere la commissione da lui incaricata di verificare l'effettivo stato dei conti pubblici italiani, che aveva appunto preso il nome di \"Commissione Faini\". \nEra poi diventato consulente economico del Ministro dell'Economia.\nEra inoltre esponente di punta della redazione del giornale on-line Lavoce.info fondato da Tito Boeri e spesso ospite di trasmissioni televisive come Ballar\u00f2.\nAl momento della scomparsa, a seguito di un malore occorsogli mentre giocava a golf, Faini era docente di politica economica e microeconomia-economia industriale e teoria dei giochi\" all'Universit\u00e0 degli Studi di Roma \"Tor Vergata\"\nEredit\u00e0.\nL'edizione dell'anno 2007 del Festival dell'economia di Trento \u00e8 stata dedicata alla sua memoria.\nAl Festival \u00e8 stata presentata una raccolta di suoi scritti, curata da Gianni Toniolo con Nicola Rossi. Il volume raccoglie prevalentemente articoli apparsi su Lavoce.info e Il Sole 24 Ore, ed \u00e8 stato pubblicato con il titolo \"Il mondo in rosso e nero\".\nNel 2008 l'Universit\u00e0 Ca' Foscari ha istituito un premio di laurea intitolato alla memoria di Riccardo Faini destinato agli studenti magistrali di area economica."}
{"id": "1698314", "revid": "121781032", "url": "https://it.wikipedia.org/wiki?curid=1698314", "title": "Pieve di Santa Maria (Antella)", "text": "La pieve di Santa Maria \u00e8 un edificio religioso che si trova ad Antella, una frazione di Bagno a Ripoli, in provincia di Firenze.\nStoria.\nLa prima testimonianza su questa pieve risale ad un documento del 4 novembre 1040 quando risulta che vennero donati dei beni posti nelle territorio della \"plebes de Utinula\". I documenti redatti nell'XI e nel XII secolo confermano che pieve fosse a capo di un vasto territorio comprendente l'intera valle dell'Ema.\nDa una bolla di papa Lucio III sappiamo che nel 1184 le decime del piviere venivano riscosse dall'abbazia di san Miniato al Monte, proprietaria della pieve, ma gi\u00e0 nel 1217 pass\u00f2 sotto il diretto controllo del vescovo di Firenze. Il suo piviere era composto da 18 chiese suffraganee che garantivano notevoli entrate che insieme alla donazioni ricevute dalle famiglie Bonaccorsi, Buondelmonti e Donati, tutte proprietarie terriere nei dintorni, garantivano alla chiesa una ottima situazione finanziaria.\nNel XV secolo la chiesa era il capoluogo della Lega dell'Antella e sede di un capitolo di monaci. In quel secolo il patronato pass\u00f2 dalla famiglia Bardi alla famiglia Guasconi, che fecero realizzare il fonte battesimale in marmi policromi.\nNel XVII secolo furono fatti diversi lavori tra cui la realizzazione della cappella della Compagnia dell'Assunta ma solo un secolo dopo, nel 1744, la chiesa era in pessimo stato tanto che dal 1775 dietro iniziativa dell'Ordine di Santo Stefano papa e martire, allora patrono, vennero effettuati dei nuovi restauri.\nNel 1844 l'allora pievano Giuseppe Scappini restaur\u00f2 il campanile e fece rifare le quattro campane che furono fuse da Terzo Rafanelli di Pistoia. Mezzo secolo dopo, nel 1895, il terremoto lo danneggi\u00f2 lievemente e lievi furono anche i danni subiti dalla chiesa. Solo nel 1923 si inizi\u00f2 a riparali e nel 1928 tutto il complesso fu restaurato in stile neoromanico. Nel 1934 fu elevato il nuovo alter realizzato con frammenti romanici di recupero.\nDescrizione.\nLa pieve di Santa Maria sorge al centro dell'abitato di Antella e con i suoi annessi fa da quinta alla piazza principale del paese. Consiste in una chiesa ad unica grande aula rettangolare con copertura a capriate ed abside quadrangolare.\nEsterno.\nLa facciata \u00e8 a capanna ed \u00e8 stata modificata nella cuspide e nelle aperture durante i restauri degli anni venti. Di epoca romanica \u00e8 il bel paramento murario realizzato con conci di calcare alberese di color avorio disposti a corsi orizzontali e paralleli; a scopo decorativo sono state inserite delle pietre in serpentino verde, l'archivolto in calcare romanico e alcune lapidi sepolcrali come ad esempio l'arme in marmo dei Buonaccorsi datata 1330.\nNella fiancata meridionale sono visibili quattro alte monofore a doppio strombo. Nella fiancata settentrionale sono quattro monofore e la coronatura \u00e8 affidata ad una cornice a dentelli fatta in parte con serpentino verde.\nCampanile.\nLa torre campanaria sorge sul fianco sinistro e presenta due fasi costruttive ben distinte. La prima, di epoca romanica, va dalla base ai primi tre piani ed \u00e8 fatta con bozze di arenaria bruna e calcare di alberese disposte a filaretto; in questa prima parte vi sono due ordini di monofore e uno di bifore, oggi tamponate con archivolti bicromi fatti tra la fine dell'XI secolo e i primi del XII. La seconda fase, risalente al XII-XIII secolo, riguarda i successivi tre piani ed \u00e8 stata fatta con conci di alberese di color avorio e presenta delle aperture, quasi tutte tamponate, consistenti in tre ordini di trifore. In una forma del tutto simile a come lo vediamo oggi \u00e8 raffigurato in basso a destra nel quadro di Lorenzo Lippi datato 1660 e collocato all'altare dei Sette Santi fondatori.\nInterno.\nL'interno appare ben illuminato sia dalle monofore che dall'occhio in facciata e qui il paramento murario \u00e8 a vista (\u00e8 stato riportato a vista durante i restauri novecenteschi) e consiste in bei conci di calcare ben spinati. Sulla parte destra un portale con archivolto bicromo in marmo e serpentino conduce alla canonica.\nLa parte di fondo dell'arco trionfale \u00e8 decorata a monocromo come nei matronei del Battistero di Firenze e vi \u00e8 stata inserita una formella in marmo rettangolare, precedentemente posta in facciata, con scolpito un drago a bassorilievo, riferibile all'ambito lombardo della seconda met\u00e0 del XII secolo.\nSi conservano un tabernacolo affrescato con la \"Madonna col Bambino, San Francesco e San Giovanni Battista\", attribuito a Paolo Schiavo (XV secolo); una terracotta policroma attribuita a Benedetto Buglioni (1510 circa) raffigurante la \"Madonna col Bambino\"; al secondo altare di sinistra \"Madonna con i sette Santi fondatori\" opera del 1660 di Lorenzo Lippi (nel quadro sullo sfondo \u00e8 visibile la chiesa di Santa Maria come appariva allora), e opere di Giovanni Antonio Sogliani, di Matteo Rosselli, di Simone Pignoni e di Cecco Bravo.\nNella parete di fondo si apre un grande arco dal quale si accede al vasto presbiterio e da qui all'abside.\nSacrestia.\nLa sacrestia in origine era l'oratorio dell'Assunzione ed era staccato dalla pieve. Consiste in una semplice aula coperta a tetto conclusa con un'abside. Nella parte esterna sono visibili tre monofore a doppio strombo e la facciata che ancora conserva l'originale paramento murario. L'interno \u00e8 coperto a capriate lignee ed \u00e8 illuminato da due monofore che presentano un archivolto decorato a monocromo.\nQuesto edificio risale alla met\u00e0 del XII secolo.\nOrgano a canne.\nA pavimento nell'abside, a ridosso della parete di sinistra, trova luogo l'organo a canne Mascioni \"opus 537\", costruito nel 1940. Esso si articola in un unico corpo, \u00e8 a trasmissione elettrica e dispone di 13 registri. La sua consolle, situata nei pressi del corpo d'organo, ha due tastiere e pedaliera.\nL'organo Mascioni ne sostituisce uno pi\u00f9 antico costruito nel 1857 da Cesare Danti; a trasmissione meccanica, aveva 27 registri ed era in base di 8'."}
{"id": "1698317", "revid": "1505830", "url": "https://it.wikipedia.org/wiki?curid=1698317", "title": "Gas Jeans", "text": "GAS \u00e8 un marchio di abbigliamento, calzature e accessori per uomo, donna e bambino registrato nel 1984 dalla societ\u00e0 familiare Grotto S.p.A. fondata nei primi anni settanta a Chiuppano (in provincia di Vicenza) da Claudio Grotto, oggi presidente dell'azienda. Il denim \u00e8 il \"core business\" di GAS, l'elemento attorno al quale ruotano le collezioni.\nStoria.\nGrotto prese in mano la gestione della merceria di famiglia e inizia a vendere un noto brand di jeans. Nei primi anni '70 avvia il suo primo laboratorio artigianale e in pochi anni d\u00e0 vita ad un'azienda nella quale si svolgono tutte le fasi del processo produttivo.\nNel 1984 avviene il lancio della prima collezione GAS.\nIl logo GAS (un doppio arcobaleno) ha origine da un'esperienza personale del fondatore durante un viaggio in Sudafrica, a Citt\u00e0 del Capo.\nL'azienda ha al suo interno un vero e proprio centro di ricerca e sviluppo, l'Artisanal Room che ha brevettato il Research Denim 001, il primo denim al mondo completamente termosaldato protetto dal brevetto europeo NR. 2012608, il Reverse Denim, i jeans completamente reversibili, il Double Rainbow, una serie di giacche e accessori in leggerissima piuma iniettata, stampati in digitale a capo finito e il Jegging Sumatra, nato dal mix di 2 capi, il legging e il jeans 5 tasche.\nDal 1998 al 2016 GAS \u00e8 stato tra gli sponsor principali del team Repsol Honda per il Campionato del Mondo MotoGP.\nIl 24 giugno 2019 la societ\u00e0 ha fatto richiesta di ammissione alla proceduta di concordato. Il 12 ottobre 2021 Dea Capital si \u00e8 astenuto dal votare il concordato. L'azienda si avvia cos\u00ec verso il fallimento."}
{"id": "1698318", "revid": "1305772", "url": "https://it.wikipedia.org/wiki?curid=1698318", "title": "Contea di Caroline", "text": "Contea di Caroline o Caroline County \u00e8 la denominazione delle seguenti contee degli Stati Uniti:"}
{"id": "1698320", "revid": "1573940", "url": "https://it.wikipedia.org/wiki?curid=1698320", "title": "Oratorio del Crocifisso del Lume al Pratello", "text": "L'oratorio del Crocifisso del Lume al Pratello si trova a Bagno a Ripoli, in provincia di Firenze.\nStoria e descrizione.\nLa famiglia Nasi, proprietaria della vicina villa del Pratello, trasform\u00f2 in oratorio un tabernacolo molto venerato. In seguito, passate le propriet\u00e0 ai Capponi, la cappellina fu ulteriormente ampliata e arricchita di elementi architettonici e decorativi di gusto barocco, tra cui una cupoletta particolarmente elegante.\nGli atti delle visite pastorali riferiscono che all'interno l'immagine affrescata del \"Crocifisso\" veniva scoperta ai fedeli in occasione della processione del 3 maggio, festa della Santa Croce, durante la quale dalla pieve di San Pietro vi si trasportavano le sacre reliquie insieme alle famose primizie del Pian di Ripoli."}
{"id": "1698321", "revid": "909612", "url": "https://it.wikipedia.org/wiki?curid=1698321", "title": "Stazione di Cibali", "text": "La stazione di Cibali \u00e8 una fermata della tratta urbana della ferrovia Circumetnea, posta al km 5+487, a servizio della citt\u00e0 di Catania, nel quartiere Cibali.\nStoria.\nIl 2 febbraio 1895 la stazione entr\u00f2 in servizio con l'inaugurazione del tratto di ferrovia che da Catania Borgo arrivava ad Adern\u00f2 (oggi Adrano).\nLa stazione venne costruita in zona periferica ma discretamente popolata e con molti fondi agricoli; con il passare degli anni \u00e8 stata totalmente inglobata dalla citt\u00e0.\nAl termine dei lavori di costruzione della tratta Borgo-Nesima della metropolitana di Catania la sede verr\u00e0 abbandonata e sostituita da una stazione sotterranea in corrispondenza. L'edificio, dal 2013, \u00e8 sede di un esercizio commerciale con vendita di biglietti.\nStrutture e impianti.\nLa stazione (impresenziata), \u00e8 a due elevazioni, ed \u00e8 ubicata a nord del binario, nonch\u00e9 fra la circonvallazione della citt\u00e0 e lo stadio di calcio Massimino, a poca distanza dalla Facolt\u00e0 di Agraria dell'Universit\u00e0 degli Studi di Catania.\nAdiacente ad essa, immediatamente ad ovest, si trova un passaggio a livello automatizzato, con segnalazione acustica e luci rosse (tuttavia esso \u00e8 sprovvisto di barriere), nel quale la ferrovia interseca le trafficatissime vie San Nullo e Galermo, strade di attraversamento e penetrazione urbana della citt\u00e0.\nDal 27 luglio 2021 la stazione \u00e8 diventata un nodo di scambio con la nuova stazione di Cibali della metropolitana di Catania.\nInterventi di riqualificazione e ristrutturazione.\nIn previsione dell'apertura della stazione di Cibali della Metropolitana di Catania (avvenuta il 27 Luglio 2021), nel corso del 2021 \u00e8 stata avviata la ristrutturazione della stazione, essa ha comportato la ristrutturazione del tetto e degli interni, la sostituzione dei vecchi infissi in legno con quelli in metallo, l'installazione della linea gialla tattile per non vedenti, la soppressione del piccolo orto posto a est della stazione, compreso il muretto di recinzione, la sostituzione della pavimentazione (solo sul marciapiede dal lato della stazione), e la ristrutturazione dei bagni pubblici; inoltre \u00e8 stato installato sul fabbricato un sistema di videosorveglianza.\nLa stazione \u00e8 stata riverniciata nel tradizionale colore giallo.\nMovimento.\nL'offerta d'orario in vigore dal 1\u00ba febbraio 1899 prevedeva la fermata di tutti i treni in circolazione sulla linea: si trattava di tre coppie di treni misti di 1\u00aa, 2\u00aa, 3\u00aa classe e di una coppia di misti, limitata a Patern\u00f2, di sola 3\u00aa classe.\nL'orario ferroviario del 16 agosto 1938 prevedeva l'arrivo di 6 treni (di cui uno sospeso la domenica) di cui 3 da Catania Borgo e 3 da Catania Porto; due per Adrano, due per Randazzo e due raggiungevano il capolinea di Riposto. In senso inverso i treni per Catania erano 6, di cui tre raggiungevano il capolinea del porto di Catania. Tutti i servizi erano effettuati con le, allora nuovissime, automotrici Fiat ALn 56.\nNel 1975 il traffico giornaliero in partenza per Catania era costituito da 13 treni di automotrici (di cui 3 sospesi la domenica); di questi 5 provenivano da Riposto, 4 da Randazzo, 2 da Bronte, uno da Adrano e uno da Biancavilla. I treni provenienti da Catania erano 12; di questi 3 proseguivano fino a Riposto (termine linea), 7 fino a Randazzo, uno fino ad Adrano e uno fino a Bronte.\nL'orario di servizio invernale 2014/2015 offriva 18 treni giornalieri in arrivo da Catania, di cui 4 con termine corsa a Patern\u00f2, 3 fino a Bronte, 8 fino a Randazzo e 3 fino a Riposto. I treni in partenza per Catania erano 17: 10 provenienti da Randazzo e 3 da Adrano Nord.\nIl servizio si svolge solo nei giorni feriali; subisce una riduzione estiva dell'offerta giornaliera."}
{"id": "1698325", "revid": "1603714", "url": "https://it.wikipedia.org/wiki?curid=1698325", "title": "Oratorio della Santissima Annunziata", "text": ""}
{"id": "1698327", "revid": "22356", "url": "https://it.wikipedia.org/wiki?curid=1698327", "title": "Elginerpeton", "text": ""}
{"id": "1698328", "revid": "1305772", "url": "https://it.wikipedia.org/wiki?curid=1698328", "title": "Contea di Frederick", "text": "Contea di Frederick o Frederick County \u00e8 la denominazione delle seguenti contee degli Stati Uniti:"}
{"id": "1698330", "revid": "295403", "url": "https://it.wikipedia.org/wiki?curid=1698330", "title": "Alecko Eskandarian", "text": ""}
{"id": "1698331", "revid": "36426", "url": "https://it.wikipedia.org/wiki?curid=1698331", "title": "Oratorio della Santissima Annunziata (Bagno a Ripoli)", "text": "L'oratorio della Santissima Annunziata o del Buco si trova a Bagno a Ripoli, in provincia di Firenze.\nStoria.\nLa fondazione da parte della famiglia dei Bardi, proprietaria fino al 1500 della vicina villa I Cedri (anticamente detta del Buco), \u00e8 attestato dallo stemma in pietra posto sulla facciata.\nDescrizione.\nL'edificazione \u00e8 da collocare in pieno Quattrocento per i caratteri architettonici che hanno indotto i critici a ritenerla possibile opera di Michelozzo.\nL'edificio mostra proporzioni molto equilibrate e decorazioni sobrie sia all'esterno, con una fascia di dentellature in cotto lungo gli spioventi del tetto, sia all'interno - un vano ad aula con copertura a capriate lignee sostenute da mensoloni intagliati - dove, rialzata da un gradino, \u00e8 un'abside quadrata scandita da lesene e capitelli in pietra serena."}
{"id": "1698333", "revid": "289247", "url": "https://it.wikipedia.org/wiki?curid=1698333", "title": "Bean sidhe", "text": ""}
{"id": "1698335", "revid": "1573940", "url": "https://it.wikipedia.org/wiki?curid=1698335", "title": "\u0100n Sh\u00ecg\u0101o", "text": "Secondo il \"G\u0101os\u0113ng zhu\u00e0n\" (\u9ad8\u50e7\u50b3, Biografie di monaci eminenti, T.D. 2059, conservato nel \"Sh\u01d0chu\u00e1nb\u00f9\"), composto da Hu\u00ecji\u01ceo (\u6167\u768e) in 14 fascicoli nel 519 e contenente la biografia di 257 tra monaci e monache vissuti in Cina tra il 67 e il 519, \u0100n Sh\u00ecg\u0101o, fu uno dei possibili pretendenti al trono Arsacide e per questo inviato come ostaggio presso la corte cinese della dinastia H\u00e0n orientali. Giunto, nel 148, nella capitale Luoyang, allora governata dall'imperatore H\u00faand\u00ec (\u6853\u5e1d, conosciuto anche come \u5289\u5fd7, \"Li\u00fazh\u00ec\", regno: 146-67), vi si stabil\u00ec prendendo i voti monastici e avviando l'opera di traduzione in cinese di sutra buddhisti sia mahayana che del Buddhismo dei Nik\u0101ya. \nSempre il \"G\u0101os\u0113ng zhu\u00e0n\" ci narra che, durante il regno di L\u00edngd\u00ec (\u9748\u5e1d, conosciuto anche come \u5289\u5b8f, \"Li\u00fah\u00f3ng\", regno 168-89), \u0100n Sh\u00ecg\u0101o risiedette sul Monte Lu (cin. \u5eec\u5c71, \"L\u00fash\u0101n\"), una delle montagne pi\u00f9 sacre per il Buddhismo cinese e per il Taoismo, dove scopr\u00ec il vero volto della divinit\u00e0 della montagna che corrispondeva a quella di un pitone (cin. \u87d2 \"m\u01ceng\"), frutto della rinascita di un monaco buddhista schiavo della sua collera. \u0100n Sh\u00ecg\u0101o risiedette in Cina per circa vent'anni."}
{"id": "1698336", "revid": "1573940", "url": "https://it.wikipedia.org/wiki?curid=1698336", "title": "Pieve di San Pietro (Bagno a Ripoli)", "text": "La pieve di San Pietro si trova a Bagno a Ripoli, in provincia di Firenze,a ridosso del confine comunale con Firenze, nella zona di Sorgane.\nStoria.\nLa prima attestazione documentaria, risalente al 790, ricorda la \"Plebs Sancti Petri sito Quarto\": il nome antico indicava la localizzazione della chiesa al quarto miglio da Firenze, lungo la strada che nel Medioevo ripeteva il tracciato dell'antica via Cassia, anche se non \u00e8 certo che il documento si riferisca a questo edificio. La prima documentazione sicura risale al 31 marzo 966 quando alcuni beni posti nel suo territorio furono dati in affitto al capitolo fiorentino.\nPochi anni dopo era gi\u00e0 attiva una comunit\u00e0 di canonici regolari che vennero privilegiati in una bolla di papa Niccol\u00f2 II inviata al pievano Nitido il 24 novembre 1059. Poco dopo per\u00f2 la pieve di San Pietro a Quarto perse la sua autonomia e fu sottoposta alla giurisdizione della Abbazia di San Miniato al Monte, alla quale venne riconfermata nel 1184 da papa Lucio III.\nNel 1224 durante il plebanato di Ubertino, attivo tra il 1214 e il 1234, venne fusa una campana. Alla fine del XIII secolo la pieve non godeva di particolare floridezza economica nonostante amministrasse un territorio composto da 16 chiese suffraganee; chi invece godeva di una certa autorit\u00e0 era il suo rettore Giunta che nel 1275 venne nominato sottocollettore per le decime dello stesso anno. Nel 1306 era attiva una Compagnia dei Laici dedicata alla Santa Croce che fu la maggior finanziatrice dei lavori di abbellimento dell'interno: nel 1320 venne affrescato con una raffigurazione di \"San Giovanni\" il primo pilastro di sinistra mentre nel 1359 il terzo pilastro di sinistra venne decorato con un affresco riproducente \"Santo Stefano lapidato\".\nNel 1371 venne costruita la cappella del fonte battesimale come attesta un'iscrizione posta sul quinto pilastro di sinistra. Il capitolo dei canonici non era pi\u00f9 attivo nel 1393 e nel 1475 il patronato della pieve pass\u00f2 dai Giacomini agli Strozzi i quali a loro volta lo cedettero al vescovo di Firenze nel 1530. Nel 1512 durante il plebanato di Niccol\u00f2 Strozzi venne fusa una nuova campana e lo stesso campanile venne modificato.\nNel 1758 il pievano Picchianti fece importanti lavori all'edificio: fu rialzato il pavimento, furono rifatte le volte e la sacrestia, e furono aumentati gli altari e le campane; nel 1789 il pievano Andreini fece fare altri lavori e nel 1855 il pievano Cecchini fece ricoprire a stuoia il soffitto.\nLa chiesa sub\u00ec dei danni in occasione del terremoto del 18 maggio 1895: \nNel 1932 inizi\u00f2 un importante serie di restauri diretti dall'architetto Luigi Zumkeller che portarono al ripristino dell'aspetto romanico dell'edificio: l'interno venne stonacato e furono rimosse le aggiunte barocche; le finestre rettangolari furono sostituite da monofore e la decorazione a monocromo del protiro venne distrutta.\nDescrizione.\nLa chiesa di San Pietro \u00e8 situata al centro del complesso plebano di Ripoli e consiste in una basilica a tre navate coperte a tetto e conclusa con abside semicircolare. Del complesso plebano fa parte anche un bel chiostro.\nEsterno.\nLa facciata a salienti \u00e8 preceduta da un interessante protiro gotico, sul lato sinistro \u00e8 impostata la torre campanaria. In origine il portico era sormontato dalle due statue di San Pietro e Paolo che ora possono essere ammirate all'interno dello stesso edificio. Il portale di acceso \u00e8 di epoca rinascimentale ed ha sostituito l'originale portale romanico che aveva un architrave in pietra del quale rimane un frammento, custodito nella canonica, decorato con bassorilievi a racemi e a grappoli e da un'iscrizione: \"IRE MEI DS MISERERE MEI / PERTUM OTN\".\nNella parte superiore della facciata si aprono due monofore e un occhio realizzati in occasione dei restauri novecenteschi. Il prospetto della facciata \u00e8 concluso da un timpano con cornice convessa e pinnacoli gotici.\nNelle fiancate \u00e8 visibile solo la sopraelevazione del claristorio nel quel si aprono due serie di monofore con archivolto a cuneo in mattoni e pietre alternati per ottenere un effetto cromatico. Nella tribuna \u00e8 visibile il volume dell'abside aperta da un'ampia monofora.\nNell'angolo nord-est si trova il campanile realizzato con lo stesso materiale usato nell'edificio. Presenta delle aperture costituite da due ordini di monofore; in origine le aperture erano pi\u00f9 ampie delle attuali ed erano coronate da archi falcati in arenaria e serpentino mentre vicino alla sommit\u00e0 della torre corre una greca a rombi laterizi, oggi quasi invisibile a causa dell'intonaco.\nInterno.\nL'interno \u00e8 molto allungato e presenta una divisione spaziale in tre navate con copertura a capriate lignee policrome. Le otto campate sono costituite da sei coppie di pilastri quadrangolari e da due colonne in granito, in origine forse appartenenti ad un edificio romano. Il presbiterio \u00e8 rialzato da due gradini.\nL'interno della chiesa appare severo e spoglio tanto che l'unica decorazione \u00e8 costituita dall'arcone centrale e dall'archivolto della monofora absidale, realizzati con serpentino alternato a pietra chiara.\nVicino all'ingresso si trovano le statue di \"San Pietro\" e di \"San Paolo\" risalenti al XIV secolo e due acquasantiere in marmo nero della fine del XVI secolo. In fondo alla navata destra si trova un affresco raffigurante \"Cristo in Piet\u00e0\" del 1380 circa e attribuito a Pietro Nelli; nell'abside \u00e8 collocato un \"Crocifisso\" sagomato e dipinto con dei confratelli incappucciati in ginocchio, del XVI secolo. In fondo alla navata sinistra si trova un ciborio in marmo della seconda met\u00e0 del XV secolo e una formella di marmo scolpito con motivi floreali e con intarsi di pietra databile alla fine del XII secolo; sempre nella navata sinistra si trovano dei frammenti di un affresco raffigurante l\"'Annunciazione\", anch'esso attribuito a Pietro Nelli e l'opera di Orazio Fidani \"Decollazione di san Giovanni Battista\". La toavola dell'\"Annunziata\" \u00e8 attribuita invece a Francesco Mati. Il fonte battesimale presenta una vasca moderna ed un capitello di epoca romanica.\nNella compagnia di Santa Croce si trova un \"Crocifisso\" del 1380 circa sempre di Pietro Nelli e una tela raffigurante la \"Crocifissione e santi\" di un anonimo pittore fiorentino dei primi del XVI secolo."}
{"id": "1698338", "revid": "36426", "url": "https://it.wikipedia.org/wiki?curid=1698338", "title": "Chiesa di San Tommaso (Baroncelli)", "text": "La chiesa di San Tommaso si trova a Baroncelli, una frazione di Bagno a Ripoli, in provincia di Firenze.\nStoria.\nLa chiesa \u00e8 costruita nella tenuta dei Baroncelli sul colle omonimo dove un tempo esistette il castello di Baroncello.\nLa prima testimonianza riguardo all'esistenza della chiesa di \"S. Thomae ad Baroncellos\" \u00e8 in un documento del 5 agosto 1260 quando il suo rettore si impegn\u00f2 a versare 6 staia di grano per il mantenimento dell'esercito fiorentino. La situazione economica verso la fine del XIII secolo era difficile visto che tra il 1276 e il 1303 il popolo fu sottoposto al versamento di una decima annua di sole 2 lire e 12 soldi. Nonostante le esigue rendite nel 1317 la chiesa divenne patronato della famiglia Peruzzi che ne rilev\u00f2 i diritti dalle monache di S. Giorgio a Capraia. Dal 20 giugno 1319 risulta in carica il rettore Bettino Pucci che ancora nel 1348 era in carica quando venne sostituito da prete Angiolo. Nel 1393 la chiesa di Baroncelli venne visitata dal vicario del vescovo di Firenze Onofrio Visdomini e dalla sua relazione sappiamo che a quel tempo era dotata di due altari, era ben fornita di arredi sacri e preso di essa si riuniva una compagnia laicale chiamata Compagnia del Rosario sotto la guida del rettore Giovanni di Paolo. Grazie alle buone rendite derivanti dalla vendita dell'olio, nel XV secolo la chiesa venne arricchita con un campanile a vela e con un affresco raffigurante l\"'Annunciazione\". Nuovi lavori furono fatti nel secolo seguente e il 22 novembre 1539 venne elevata a prioria.\nIl 20 novembre 1649 croll\u00f2 l'originale campanile a vela che fu ricostruito solo diversi anni dopo e inaugurato il 22 maggio 1657. La Compagnia del Rosario nel 1692 finanzi\u00f2 la costruzione di un nuovo altare. Nel 1710 presso la chiesa venne istituita un'altra compagnia laicale : la Compagnia del Santissimo Sacramento, per la quale ,alla fine del XVIII secolo, venne costruito un oratorio.\nNell'inventario stilato nel 1805 dal pievano di Ripoli risulta che la chiesa fosse dotata di tre altari. Il XIX secolo fu segnato da diversi importanti lavori per questa chiesa: il 13 agosto 1816 un fulmine cadde sul campanile e lo fece crollare mentre il 18 maggio 1895 un terremoto provoc\u00f2 la caduta dello stoiato, lesion\u00f2 profondamente le mura perimetrali e il campanile venne nuovamente danneggiato. A seguito di questi danni la chiesa venne chiesa al culto per numerosi anni. L'anno dopo un nuovo campanile, a forma di torretta, fu eretto nella parte posteriore della chiesa per poi essere restaurato successivamente nel 1947.\nLa chiesa di Baroncelli \u00e8 stata in seguito unita alla chiesa di Santa Maria a Quarto e in quell'occasione furono fatti dei nuovi avori di restauro che portarono alla stonacatura della facciata.\nDescrizione.\nLa chiesa di San Tommaso consiste in un'aula rettangolare coperta a tetto e conclusa da un'abside semicircolare. In lunghezza raggiunge i 15,40 metri (comprensivi di 2,30 di abside) mentre in larghezza si estende per 5,50 metri.\nDal sagrato della chiesa \u00e8 possibile ammirare un bel panorama di Firenze\nEsterno.\nSulla facciata a capanna sono visibili i segni dei vari interventi succedutisi nel tempo. Nella parte inferiore si apre il portale costruito mediante l'uso di conci di calcare alberese dalla tonalit\u00e0 chiarissima, quasi lattea; \u00e8 sormontato da un architrave monolitico su cui si imposta un arco a tutto sesto al centro del quale si trova una lunetta affrescata; tutta questa parte \u00e8 riferibile alla fine del XII secolo. Nella parte superiore, il coronamento \u00e8 costituito da una cornice in mattoni disposti a dente di sega su tre ordini ed \u00e8 riferibile ad un fase pi\u00f9 tarda. Tra il coronamento e il portale si apre un occhio, frutto probabilmente di restauro.\nLa fiancata settentrionale \u00e8 intonacata e parzialmente coperta dall'edificio della compagnia. In questa parte dell'edificio si aprono quattro finestrelle strombate e tamponate con alabastro. Il coronamento \u00e8 uguale a quello della facciata di cui costituisce la prosecuzione.\nNella tribuna si trova il volume dell'abside semicircolare realizzato con bozze di arenaria miste a bozze di calcare di varie tonalit\u00e0 e disposte a filaretto.\nInterno.\nLa copertura \u00e8 a capriate lignee a vista. L'illuminazione della chiesa \u00e8 sufficiente ma in origine doveva essere molto pi\u00f9 buia visto che la chiesa era illuminata solo dal lato settentrionale.\nIl paramento murario interno \u00e8 stato realizzato con la stessa cura di quello esterno. Presenta una muratura a sacco con bozze e ciottoli di arenaria bruna e con conci di calcare alberese disposti a filaretto Nella controfacciata, sopra il portale, si trova una nicchia, che come le analoghe poste sopra le porte del presbiterio, sono frutto di restauro .\nL'edificio conserva al suo interno un affresco frammentario di scuola fiorentina del secolo XV con l\"'Annunciazione\" e un \"Crocifisso\" in legno scolpito del XVII secolo."}
{"id": "1698340", "revid": "1305772", "url": "https://it.wikipedia.org/wiki?curid=1698340", "title": "Contea di Worcester", "text": "Contea di Worcester o Worcester County \u00e8 la denominazione delle seguenti contee degli Stati Uniti d'America:\nPu\u00f2 riferirsi anche alla contea inglese di:"}
{"id": "1698342", "revid": "1573940", "url": "https://it.wikipedia.org/wiki?curid=1698342", "title": "Oratorio di San Donato", "text": "L'oratorio di San Donato si trova a Campignalla, una frazione di Bagno a Ripoli, in provincia di Firenze.\nStoria.\n\u00c8 stato fondato nel fondato nel XIV secolo.\nDescrizione.\n\u00c8 di una semplicit\u00e0 estrema, con pianta ad aula rettangolare cui \u00e8 stato aggiunto una sorta di transetto. Lungo le pareti si aprono monofore; la parte tergale \u00e8 illuminata da una finestrella e sovrastata da un campaniletto a vela moderno. Al tetto a capanna corrispondono all'interno le capriate lignee a vista.\nSulla facciata, l'alternarsi dei conci in pietra, regolari nella parte bassa, pi\u00f9 piccoli e irregolari in quella superiore, le conferisce movimento, mentre il portale costituisce l'elemento architettonico pi\u00f9 ricco ed elegante. Nella lunetta, un bassorilievo con il \"Cristo in piet\u00e0\" in pietra serena datato 1320 \u00e8 ascrivibile alla stessa mano che ha scolpito i due elementi in marmo collocati ai lati del portale, che illustrano \"Episodi della vita del santo\"."}
{"id": "1698344", "revid": "1573940", "url": "https://it.wikipedia.org/wiki?curid=1698344", "title": "Contea di Barnstable (Massachusetts)", "text": ""}
{"id": "1698345", "revid": "1573940", "url": "https://it.wikipedia.org/wiki?curid=1698345", "title": "Chiesa di Sant'Andrea a Candeli", "text": "La chiesa di Sant'Andrea si trova in localit\u00e0 Candeli, una frazione di Bagno a Ripoli, in provincia di Firenze.\nStoria.\nOriginariamente nacque come monastero benedettino. La prima testimonianza sull'abbazia benedettina di Candeli risale al 20 aprile 1044 quando la badessa di Rosano Berta concesse all'abate Pietro alcune terre nel territorio di Ripoli; lo stesso gesto fu compiuto dalla badessa Sofia nel 1054. Ancora nel 1130 risultano stipulati contratti di affitto di terre i due enti. Nel 1177 l'abate era Giovanni; il suo nome \u00e8 stato tramandato dall'iscrizione presente nell'archivolto del portale dove si ricorda anche il suo ruolo svolto in occasione della pace di Venezia; l'iscrizione si trova nell'intradosso e recita: \"ANNO M.C.L.XXVII / INDICTIONE.X\". [...parte mancante...] \"VENETI PAX REDDITA T\"(er)\"RIS\" / \"HOC OP\"(us) \"ABBATIS LECTOR\" /\" COGNOSCE IOHANNIS. VENITE POST ME / FACIAM VOS FIERI / PISCATORES OMINUM\".\nNel 1203, al tempo di Alberico abate, il monastero \"de Candegghie\" doveva essere in piena decadenza visto che viene definito: \"in spiritualibus dissolutum et in temporalibus annulatum\". La conseguenza fu che il 17 novembre 1218, con una bolla di papa Onorio III, venne concesso ai riformati camaldolesi. Il loro governo fu talmente buono che nel 1237 furono incaricati di riformare il monastero di San Mamiliano sull'isola di Montecristo.\nLa presenza del monastero port\u00f2 alla nascita di un centro abitato ai suoi piedi e del quale la chiesa abbaziale di Sant'Andrea faceva da parrocchia; nel 1260 il suo rettore Jacopo Ammannati contribu\u00ec con un versamento di grano al mantenimento dell'esercito fiorentino; a testimonianza della funzione di parrocchia ci sono tuttora gli stemmi nobiliari che segnalano la presenza di sepolture, tali stemmi risalgono al XIV secolo e sono ora collocati nel nartece. Annesso al monastero c'era anche uno spedale per i pellegrini, citato negli elenchi delle decime a partire dal 1276. Tra il 1276 e il 1303 l\"'hosptale monasterii S. Andree de Candicolis\" pag\u00f2 ogni anno 4 lire mentre l'abbazia ne pagava 10.\nNei due secoli a seguire il monastero and\u00f2 progressivamente perdendo d'importanza fino all'11 agosto 1526 quando con bolla di papa Clemente VII venne dato in concessione ai vallombrosani. Il governo dei vallombrosani fu pessimo e l'abbazia and\u00f2 in rovina. L'abbazia di Candeli fu infine soppressa nel 1652 e la chiesa trasformata in ufficialmente in parrocchia.\nLa soppressione del monastero si interruppe il 2 giugno 1713 quando i vallombrosani vi fecero ritorno e dotarono la chiesa di un nuovo organo. Tra il 1735 e il 1736 la chiesa fu trasformata in stile barocco su progetto di Vittorio Barbieri e ancora nel 1753 fu fatta oggetto di lavori che portarono ad un ampliamento con la costruzione di nuove cappelle.\nNel 1821 il monastero fu definitivamente soppresso e la chiesa eretta a prioria. Il monastero fu riconvertito ad usi civili che lo videro nel 1894 diventare una caserma ed oggi usato per abitazioni.\nDescrizione.\nLa semplice facciata \u00e8 preceduta da un nartece e conserva, alla parete destra dell'atrio esterno, uno stemma lapideo di maestranze toscane (1325). All'interno la chiesa, ad unica navata con cappelle laterali, mostra uno sfarzo decorativo tipico del gusto tardo barocco, opera dei restauri compiuti nel 1735-36. Vi si conservano una \"Madonna del latte\" (secoli XIV-XV) attribuita a Bicci di Lorenzo, e un dipinto di Lorenzo Lippi o Cristofano Allori con i \"Santi Michele e Gabriele arcangeli, Antonio da Padova, Niccol\u00f2, Cristofano e Girolamo\" (secolo XVII).\nPresso il Museo del Bargello si conservava fino a pochi anni fa l'archivolto di un portale con un bassorilievo scolpito nel 1177, nel cui intradosso si trovavano scolpite le raffigurazioni della \"Vocazione di Pietro\" e la \"Gloria di san Benedetto\"; oggi l'archivolto \u00e8 conservato presso i depositi del Museo di San Marco."}
{"id": "1698347", "revid": "767487", "url": "https://it.wikipedia.org/wiki?curid=1698347", "title": "Likino-Dul\u00ebvo", "text": "Likino-Dul\u00ebvo (anche come \"Likino-Dulevo\" o \"Likino-Dulyovo\") \u00e8 una cittadina della Russia europea centrale (oblast' di Mosca), situata nella pianura della \"Me\u0161\u010d\u00ebra\", 98\u00a0km a nordest della capitale; \u00e8 compresa amministrativamente nel distretto di Orechovo-Zuevo.\nLa fondazione dell'entit\u00e0 amministrativa di Likino-Dul\u00ebvo risale al 1930, quando vennero fusi i due preesistenti insediamenti industriali di \"Likino\" e \"Dul\u00ebvo\"; la concessione dello \"status\" di citt\u00e0 \u00e8 del 1937.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1698348", "revid": "1573940", "url": "https://it.wikipedia.org/wiki?curid=1698348", "title": "Contea di Berkshire (Massachusetts)", "text": ""}
{"id": "1698350", "revid": "599013", "url": "https://it.wikipedia.org/wiki?curid=1698350", "title": "Ante Razov", "text": ""}
{"id": "1698353", "revid": "287204", "url": "https://it.wikipedia.org/wiki?curid=1698353", "title": "Likino-Dulevo", "text": ""}
{"id": "1698354", "revid": "80339", "url": "https://it.wikipedia.org/wiki?curid=1698354", "title": "Likino Dulevo", "text": ""}
{"id": "1698357", "revid": "80339", "url": "https://it.wikipedia.org/wiki?curid=1698357", "title": "Likino Dul\u00ebvo", "text": ""}
{"id": "1698358", "revid": "80339", "url": "https://it.wikipedia.org/wiki?curid=1698358", "title": "Likino Dulyovo", "text": ""}
{"id": "1698359", "revid": "1442080", "url": "https://it.wikipedia.org/wiki?curid=1698359", "title": "Jonathan Bornstein", "text": "Carriera.\nIl 19 luglio 2010 \u00e8 stato annunciato il suo passaggio dal Chivas USA al Tigres, trasferimento che decorrer\u00e0 dal mese di dicembre."}
{"id": "1698361", "revid": "80339", "url": "https://it.wikipedia.org/wiki?curid=1698361", "title": "Likino-Dulyovo", "text": ""}
{"id": "1698363", "revid": "110157", "url": "https://it.wikipedia.org/wiki?curid=1698363", "title": "Chiesa di San Martino a Strada", "text": "La chiesa di San Martino a Strada o ai Cipressi si trova in localit\u00e0 San Martino, nei pressi di Grassina, una frazione di Bagno a Ripoli, in provincia di Firenze.\nStoria.\n\u00c8 costituita da una sola navata con tettoia a cavalletti. Ampliata nel Trecento e affrescata nel secolo successivo, fu trasformata in epoca barocca.\nLa chiesa sub\u00ec gravi danni durante il terremoto di Firenze del 1895.\nDescrizione.\nRestaurata dal Castellucci intorno al 1920, fu riportata alle forme medievali e vi fu aggiunto il portico in stile neogotico.\nAll'interno sono stati rinvenuti interessanti brani di affresco, tra i quali un \"Angelo annunciante\" e un \"San Martino\" in affresco. Sopra l'altare maggiore \u00e8 stata collocata una tavola attribuita alla scuola del Verrocchio con la \"Vergine e santi\". Da notare anche un ciborio in marmo (secolo XVI) e, in sagrestia, un dipinto di Lorenzo Lippi (1658) con la \"Madonna del Rosario\". All'altare di destra \"Ges\u00f9 conforta i deboli\", opera di Alfonso Hollaender datato 1919.\nAll'esterno, sull'angolo con la via Chiantigiana, si trova un tabernacolo affrescato da Pietro Annigoni (1954) con la \"Madonna del Buon viaggio\"."}
{"id": "1698365", "revid": "287204", "url": "https://it.wikipedia.org/wiki?curid=1698365", "title": "Contea di Essex", "text": "L'Essex \u00e8 una contea del Regno Unito, in Inghilterra.\nI toponimi da essa derivati sono:"}
{"id": "1698368", "revid": "36426", "url": "https://it.wikipedia.org/wiki?curid=1698368", "title": "Chiesa di San Martino ai Cipressi", "text": ""}
{"id": "1698370", "revid": "1573940", "url": "https://it.wikipedia.org/wiki?curid=1698370", "title": "Contea di Hampden (Massachusetts)", "text": ""}
{"id": "1698371", "revid": "1100311", "url": "https://it.wikipedia.org/wiki?curid=1698371", "title": "Jesse Marsch", "text": "Carriera.\nCalciatore.\nClub.\nEsordisce in MLS nel 1996 con la maglia del . Dopo una stagione, si trasferisce al , con cui gioca fino al 2005, collezionando 200 presenze. Nel 2006 passa al , dove trascorre le ultime tre stagioni della sua carriera.\nNazionale.\nTra il 2001 e il 2007, colleziona due presenze nella nazionale statunitense.\nAllenatore.\nInizia la carriera da allenatore nel 2010, come assistente di Bob Bradley nello staff tecnico della nazionale statunitense. Dal 2011 al 2012 allena il , club della MLS. Dopo un'esperienza come vice dei , nel 2015 viene ingaggiato come tecnico dei , tornando ad allenare in MLS. \nDopo tre anni, entra a far parte dello staff tecnico del , squadra della Bundesliga, come vice.\nNel 2019 viene scelto come allenatore del , club militante nella Bundesliga austriaca, con cui in due stagioni vince due campionati e due coppe nazionali.\nIl 29 aprile 2021 viene annunciato come nuovo tecnico del RB Lipsia a partire dalla stagione 2021-2022, in sostituzione di Julian Nagelsmann. Tuttavia, a seguito di un avvio di stagione complicato, il 5 dicembre viene esonerato con la squadra all'11\u00b0 posto in classifica."}
{"id": "1698381", "revid": "767487", "url": "https://it.wikipedia.org/wiki?curid=1698381", "title": "Ray Arcel", "text": "Arcel \u00e8 stato capace di svolgere la sua attivit\u00e0 per ben un sessantennio, dagli anni venti fino ai primi anni ottanta.\nCresciuto ad Harlem, studi\u00f2 alla Stuyvesant High School, conseguendo il diploma nel 1917. Negli anni venti Arcel inizia la sua professione, allenando pugili alla Stillman's Gym, che era situata vicino alla vecchia sede del Madison Square Garden, nell'Ottava Strada.\nTra i grandi nomi allenati da Arcel figurarono elementi del calibro di Ezzard Charles, Jim Braddock, Barney Ross, Bob Olin, Tony Zale, Billy Soose, Ceferino Garcia, Lou Brouillard, Teddy Yarosz, Freddie Steele, Jackie Kid Berg, Alfonso Frazier, Abe Goldstein, Frankie Genaro, Sixto Escobar, Charley Phil Rosenberg, Roberto Dur\u00e1n e Larry Holmes.\nIntorno al 1950, Arcel entr\u00f2 in contrasto con Jim Norris e l'International Boxing Club, motivo per il quale si ritir\u00f2 dall'attivit\u00e0, per rientrarci negli anni settanta, quando prese a seguire Alfonso Frazier e Roberto Duran. Quando quest'ultimo fu sconfitto da Ray Leonard nel novembre 1980, Arcel si dedic\u00f2 a Larry Holmes, nel preparare l'incontro con Gerry Cooney, che si tenne nel 1982, e vide Holmes vincere alla 12\u00aa ripresa quando l'allenatore di Cooney, Victor Vallie, intervenne di persona a fermare il match, che stava diventando una vera punizione per il suo atleta. Dopo quest'incontro, vittorioso, Arcel si ritir\u00f2 dall'attivit\u00e0.\nMor\u00ec a ben 94 anni, il 6 marzo del 1994."}
{"id": "1698383", "revid": "1573940", "url": "https://it.wikipedia.org/wiki?curid=1698383", "title": "Contea di Nantucket (Massachusetts)", "text": ""}
{"id": "1698384", "revid": "1442080", "url": "https://it.wikipedia.org/wiki?curid=1698384", "title": "Brad Guzan", "text": "Carriera.\nChivas USA.\nDopo aver passato due anni tra le riserve del Chicago Fire, firma un contratto Adidas con la MLS e viene selezionato dal Chivas nel SuperDraft. Disputa 88 partite tra tutte le competizioni.\nAston Villa.\nL'11 luglio 2008 sbarca in Europa passando all'Aston Villa. Esordisce in Coppa di Lega nel match casalingo contro il QPR. Il 6 novembre fa il suo esordio europeo in Coppa Uefa giocando contro lo Slavia Praga. Nei primi tre anni viene impiegato solo nelle coppe, venendo girato in prestito per la stagione 2010-2011 all'Hull City dove colleziona 16 presenze nella cadetteria inglese..\nIl 3 dicembre 2011 torna ai \"Villans\" visto l'infortunio di Shay Given, il portiere titolare. Complessivamente colleziona 151 presenze in tutte le competizioni.\nMiddlesbrough.\nIl 29 luglio 2016, passa al Middlesbrough.\nAtlanta United.\nDopo nove anni in Inghilterra, fa ritorno in Major League Soccer firmando con l'esordiente Atlanta United FC.\nNazionale.\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 14 gennaio 2018.\""}
{"id": "1698393", "revid": "120583057", "url": "https://it.wikipedia.org/wiki?curid=1698393", "title": "Duca d'Albany", "text": "Duca d'Albany o duca di Albany \u00e8 un titolo nobiliare che rende pari del regno di Gran Bretagna. Il titolo fu dato molto spesso ai figli minori della famiglia reale, specialmente sotto i periodi di regno delle dinastie Stuart e Hannover.\nStoria.\nAlbany (anche latinizzato in \"Albania\") \u00e8 la versione in medio inglese dell'antico toponimo scozzese Alba, che indica il territorio a nord del fiume Forth, linea di confine meridionale del primo regno dei Pitti. \nIl Ducato di Albany fu creato per la prima volta nel 1398 da Roberto III, re di Scozia per il fratello, Robert Stewart. Il titolo si perdette a causa del tradimento del secondo duca.\nNel 1458 il titolo venne conferito ad Alexander Stewart ma si perse nuovamente quando il figlio John mor\u00ec senza discendenza.\nIl titolo del duca d'Albany \u00e8 menzionato nel quindicesimo libro della \"Storia d'Italia\" di Francesco Guicciardini. Giovanni Stuardo (il duca a quel'epoca) era nel servizio del re di Francia nel anno 1523: \n\"Avea in questo mezzo deliberato il re di Francia di assaltare il reame di Napoli, sperando o che il vicer\u00e9, mosso dal pericolo perch\u00e9 non vi era rimasto presidio alcuno, abbandonerebbe, per andare a difenderlo, lo stato di Milano, o almeno cederebbe a deporre l\u2019armi con inique condizioni; il che il re, mosso dalle difficolt\u00e0 di ottenere Pavia cominciava a desiderare. Destin\u00f2 che a questa guerra andasse Giovanni Stuardo, duca d\u2019Albania, del sangue de\u2019 re di Scozia...\" \nVenne quindi creato nel 1541 per Arturo, figlio del re di Scozia Giacomo V che mor\u00ec giovane. La quarta volta il titolo venne conferito, assieme alla contea di Ross ed alla signoria di Ardmannoch a Maria Stuarda ed al marito Lord Darnley; il loro figlio, Giacomo, eredit\u00f2 il titolo. Dopo che Giacomo divenne re d'Inghilterra ed ebbe il secondo figlio, il titolo pass\u00f2 a Carlo, secondogenito, nel 1604.\nIl titolo pass\u00f2 poi a Giacomo, figlio di Carlo I e fratello del re Carlo II. Le citt\u00e0 di New York e Albany, negli Stati Uniti, furono chiamate cos\u00ec proprio in onore di Giacomo, duca di York e Albany. In seguito Carlo Edoardo Stuart, discendente di Giacomo II confer\u00ec illegittimamente il titolo di duchessa d'Albany alla figlia Carlotta, morta nel 1789.\nDopo che gli Hannover ebbero conferito il titolo numerose volte, questo pass\u00f2 nelle mani del figlio della regina Vittoria, Leopoldo di Sassonia-Coburgo-Gotha."}
{"id": "1698394", "revid": "33689", "url": "https://it.wikipedia.org/wiki?curid=1698394", "title": "Flavio Martino", "text": "Fu lui a cercare di tenere sotto controllo le violente contestazioni seguite alla sconfitta di Magnenzio, suicidandosi dopo uno scontro con Paolo Catena, notabile imperiale inviato nell'isola dall'imperatore."}
{"id": "1698395", "revid": "1305772", "url": "https://it.wikipedia.org/wiki?curid=1698395", "title": "Contea di Norfolk", "text": "Contea di Norfolk o Norfolk County \u00e8 la denominazione delle seguenti contee degli:"}
{"id": "1698397", "revid": "14691", "url": "https://it.wikipedia.org/wiki?curid=1698397", "title": "Jubaland", "text": ""}
{"id": "1698398", "revid": "181699", "url": "https://it.wikipedia.org/wiki?curid=1698398", "title": "Giuba (Sudan del Sud)", "text": "Giuba\no Juba\n(: ; in inglese \"Juba\"; in arabo \u062c\u0648\u0628\u0627) \u00e8 la capitale del Sudan del Sud; la citt\u00e0 ha ottenuto questo status da quando il 9 luglio 2011 il paese si \u00e8 reso indipendente dal Sudan. Faceva parte dello Stato federale dell'Equatoria Centrale.\nGeografia fisica.\nLa citt\u00e0 \u00e8 la capitale della contea di Giuba, dell'ex regione dell'Equatoria Centrale, oggi parte dello Stato federale di Jubek e dello stato del Sud Sudan. Giuba \u00e8 un porto fluviale sulle rive del Nilo Bianco. Parte del suo territorio forma il Parco nazionale di Bandingilo. Nelle vicinanze si trova l'insediamento di Gondokoro, limite navigabile del Nilo Bianco, risalendo da Khartum.\nPopolazione.\nNel 2005 la popolazione di Giuba era stimata in 163.442 abitanti. Il 5\u00ba censimento sudanese ha avuto luogo nell'aprile/maggio 2008, ma i risultati sono stati contestati dal Sudan del Sud. La citt\u00e0 ha una delle pi\u00f9 grandi crescite demografiche ed economiche al mondo: infatti Giuba si sta sviluppando molto rapidamente grazie ai proventi del petrolio e agli immigrati cinesi che raggiungono il Paese africano in cerca di lavoro. Nel 2011 la popolazione della citt\u00e0 di Giuba \u00e8 stimata approssimativamente in 372.410 persone.\nInfrastrutture e trasporti.\nLa citt\u00e0 \u00e8 collegata al resto del paese dall'Aeroporto Internazionale di Giuba, che \u00e8 anche il pi\u00f9 grande scalo aeroportuale dello stato africano."}
{"id": "1698400", "revid": "134931", "url": "https://it.wikipedia.org/wiki?curid=1698400", "title": "Contea di Suffolk", "text": ""}
{"id": "1698404", "revid": "33921", "url": "https://it.wikipedia.org/wiki?curid=1698404", "title": "Rugby a 15 nel 2007", "text": "L'evento dominante dell'anno \u00e8 la , vinta dal in finale sui campioni uscenti dell' per 15-6.\nA seguire:\nAttivit\u00e0 internazionale.\nIl tour dei campioni del mondo.\nPer celebrare la vittoria nella il disput\u00f2 due incontri nel Regno Unito\nI Barbarians.\nPoco spazio per la selezione ad inviti nel 2007, ma un clamoroso successo contro il Sudafrica fresco campione del mondo:\nLa Nazionale Italiana.\nNell'anno della Coppa del Mondo di rugby 2007 gli azzurri disputano un ottimo Sei nazioni conquistato per la prima volta il quarto posto e imponendosi contro la (17-37), superando poi anche il a Roma (23-20). Mai gli azzurri avevano vinto due partite nella stessa edizione del Torneo. Il successo di Murrayfield \u00e8 clamoroso, anche per quanto succede nei primi 10 minuti, quando gli azzurri realizzano tre mete consecutive e tutte e tre intercettando calci o passaggi tra giocatori scozzesi."}
{"id": "1698410", "revid": "767487", "url": "https://it.wikipedia.org/wiki?curid=1698410", "title": "Svitati", "text": "Svitati (\"Screw Loose\") \u00e8 un film del 1999 diretto e interpretato da Ezio Greggio.\nTrama.\nGuido Puccini, ricco e dispotico industriale milanese, viene colpito da un attacco cardiaco durante uno dei soliti alterchi con il figlio Bernardo. Al suo capezzale, Bernardo gli promette di esaudire il suo ultimo desiderio: rivedere Jake Gordon, un ex soldato americano che gli aveva salvato la vita durante la seconda guerra mondiale.\nBernardo, nonostante il suo terrore per il volo, si reca in aereo negli Stati Uniti, dove scopre che Jack \u00e8 internato in una casa di cura per malattie mentali. Non riuscendo a convincere i dottori di lasciar portare Jake a Milano, architetta un piano per farlo fuggire. Ma Jake \u00e8 davvero insano di mente e Bernardo, inseguito dalla splendida dottoressa Barbara Collier che ha avuto incarico dal direttore della clinica di riportare il paziente in ospedale, verr\u00e0 trascinato da Jake in un guaio dopo l'altro.\nProduzione.\nIl film \u00e8 stato girato fra l'Italia e gli Stati Uniti; fra i luoghi delle riprese: Los Angeles, Cap Martin, Montecarlo, Mentone (lungo mare), Milano e hinterland, Varese, Vigevano e l'Aeroporto di Milano-Malpensa."}
{"id": "1698412", "revid": "36426", "url": "https://it.wikipedia.org/wiki?curid=1698412", "title": "Santuario di Nostra Signora di Valverde", "text": "Il santuario di Nostra Signora di Valverde (Nostra Segnora de Baluvirde in sardo, Nostra Senyora de Vallverd in algherese) sorge nell'omonima localit\u00e0 rurale situata a sette chilometri da Alghero, ai piedi di un costone roccioso. Da diversi secoli il tempio \u00e8 legato alla storia della citt\u00e0 sarda.\nStoria e descrizione.\nLa storia dell'origine del santuario presenta delle oscurit\u00e0, e mancano dati precisi su alcuni passaggi che sono avvenuti.\nForse in epoca medievale la zona ha visto la presenza di eremiti che hanno costruito delle chiesette, di cui si conserva qualche traccia. La statuetta della Madonna di Valverde \u00e8 in terracotta e rappresenta la Vergine Maria con il Bambino sulla mano destra. L'origine di questa statuetta, alta circa 40 centimetri, non \u00e8 chiara, n\u00e9 \u00e8 chiara la sua provenienza. Secondo una tradizione popolare, la statuetta \u00e8 stata nascosta sotto terra ai piedi di una colonna presso la chiesetta del Pilar, per sottrarla alla distruzione nel caso fosse caduta in mano di pirati saraceni, che ogni tanto comparivano in zona distruggendo segni e testimonianze religiose e portando via uomini come prigionieri. \nDopo un fortunato o provvidenziale ritrovamento la statuetta della Madonna fu posta in una chiesetta detta del Pilar.\nGi\u00e0 nel 1400 esiste una tradizione circa l'esistenza di una chiesa nota come Santa Maria di Valverde (\"Vallvert\").\nL'attuale chiesa risale al 1600 e dedicata precedentemente, pare, alla Madonna della Freccia, e dove \u00e8 venerata anche la statuetta ritrovata. Col tempo si consolida il titolo di chiesa Nostra Signora di Valverde.\nNel 1600 gli altari laterali della chiesa si arricchiscono di quadri: il \"Martirio di sant'Andrea\" e \"San Carlo Borromeo in preghiera\" (opere di Pantaleo Calvi, pittore ligure operante in Sardegna).\nNel 1700 alla chiesa si aggiungono altri quadri come l'\"Incoronazione di Maria con santa Caterina da Siena, san Domenico e santa Caterina d'Alessandria\".\nVerso la met\u00e0 del Settecento fu eretto l'imponente altare maggiore in marmo di Carrara, arricchito di intarsi policromi, con colonne tortili appaiate, tra le quali, in alto una nicchia con la statua cinquecentesca della \"Madonna della Freccia\" e, pi\u00f9 in basso, in una nicchia dentro un'edicola in marmo, la statuetta della \"Madonna di Valverde\".\nNel 1800 la chiesa si arricch\u00ec di altre tele, tra cui una raffigurante \"San Giovanni Battista, san Raffaele, Tobiolo e san Giovanni Nepomuceno\".\nUn altro quadro di questo periodo rappresenta la \"Madonna del Carmelo e anime del Purgatorio\"; un terzo quadro raffigura \"San Dionigi vescovo, san Marco e sant'Antonio da Padova\".\nCulto di Nostra Signora di Valverde.\nIn diverse circostanze, nei secoli di storia del santuario, la statuetta della Madonna fu portata ad Alghero per la venerazione dei fedeli e poi con affollata processione riportata nel suo Santuario. La devozione alla Madonna di Valverde \u00e8 molto sentita, ma si esprime in particolare nel \"periodo dei pellegrinaggi\", che comincia con la domenica \"in albis\" (prima domenica dopo Pasqua) fino alla prima domenica di giugno, quando si svolgono diversi pellegrinaggi, anche a piedi, da Alghero e dai paesi vicini, molto partecipati dai fedeli. Alcuni pellegrinaggi sono per gli ammalati, con grande dispiegamento di volontari, che rendono possibile un'esperienza di fede e di preghiera.\nLa strada, ora asfaltata, favorisce l'andata al Santuario in auto. Un grande parcheggio pu\u00f2 accogliere centinaia di automobili."}
{"id": "1698413", "revid": "599013", "url": "https://it.wikipedia.org/wiki?curid=1698413", "title": "Bret Harrison", "text": "Biografia.\nBret Harrison \u00e8 nato a Portland, in Oregon. Ha interpretato Brad O'Keefe in \"Grounded For Life\" e ha fatto parte del cast della serie televisiva \"Reaper\", prodotta dalla CW.\nHa preso anche parte ad una sit-com, intitolata \"The Loop\", nella quale ricopriva il ruolo di un giovane professionista che cercava di trovare un po' di tempo, fra i mille impegni lavorativi (faceva parte, infatti, del quartier generale di una delle pi\u00f9 importanti compagnie aeree statunitensi), da dedicare alla sua vita sociale. Il programma \u00e8 stato interrotto, una volta raggiunta la seconda stagione, nel 2007, anno in cui, comunque, Bret ha iniziato ad interpretare il ruolo di Sam Oliver in \"Reaper\".\nBret ha fatto anche alcune apparizioni nella sit-com \"That '70s Show\", in cui interpretava il ruolo di Charlie, e in \"The O.C.\", serie in cui era Danny, il rivale di Seth.\nInoltre, ha recitato la parte di Sam Cavanaugh, un ragazzo vittima di abusi sessuali, in \"\", oltre che nella prima stagione delle serie \"MTV's Undressed\" e \"MTV film Everybody's Doing It\".\nPer il 26 aprile 2008 \u00e8 prevista l'uscita di un film, \"Deal\", a cui ha preso parte anche il giovane attore statunitense.\nHa recitato la parte da protagonista nel film Deal - Il re del poker, film del 2008 al fianco di Burt Reynolds."}
{"id": "1698416", "revid": "1305772", "url": "https://it.wikipedia.org/wiki?curid=1698416", "title": "Contea di Barry", "text": "Contea di Barry o Barry County \u00e8 la denominazione delle seguenti contee degli Stati Uniti:"}
{"id": "1698417", "revid": "1543377", "url": "https://it.wikipedia.org/wiki?curid=1698417", "title": "Lanfranco Radi", "text": "Biografia.\nIl primo approccio con la pittura avviene sul finire degli anni quaranta con Ugo Scaramucci (1883\u00a0\u2013 1970), esperto pittore e salace caricaturista folignate. Importante fu anche la lezione di Carlo Frappi (1912 -1946), padre del pittore Luigi (1938). Dopo gli studi liceali, Radi lascia Foligno e si iscrive alla Facolt\u00e0 di Architettura di Firenze. Qui segue i corsi tenuti da maestri come Adalberto Libera, Ludovico Quaroni e Leonardo Ricci. Poco prima di conseguire la laurea, distolto dal lavoro e da vari interessi di ricerca, abbandona gli studi e torna a Foligno.\nA Foligno nel 1959, insieme a Bernardo Bolli, Alvise Cecconelli e Lanfranco Cesari d\u00e0 vita alla Mostra concorso dell'umorismo, alla quale prende parte con disegni e sculture di carta. L'esposizione prosegue con cadenza annua fino al 1966 e riprende, con la collaborazione di Radi, nel 1985 con il titolo di Humourfest.\nAlla fine del 1962 l'Amministrazione comunale e la Soprintendenza alle Belle Arti dell'Umbria, affidano a Radi uno studio per l'intervento di restauro negli ambienti pi\u00f9 antichi di Palazzo Trinci. Dopo alcuni mesi di rilievi Radi presenta il progetto che rese possibile, alla fine del 1963, il ripristino della Scala gotica medievale e degli appartamenti di Costanza, riscoprendo una preziosa decorazione pittorica a motivi geometrici e fitomorfi (met\u00e0 XIV secolo circa).\nSempre in quegli anni stringe amicizia con Dino Gavina e ha la possibilit\u00e0 di conoscere e frequentare i personaggi che animavano la fabbrica Gavina di Foligno: Carlo Scarpa, presidente della societ\u00e0, Lucio Fontana, Ettore Colla, Giuseppe Capogrossi, Kazuhide Takahama, Gino Marotta e molti altri protagonisti di arti e industrial design. Nel 1982 per Dino Gavina progetta la sedia in metallo \"Stella\", ispirata alle sedute da campo militari statunitensi, poi commercializzata dal marchio Simon Gavina.\nInsieme a Gino Marotta e con il sostegno di Lucio Fontana, nel 1967, idea, promuove ed organizza nel restaurato Palazzo Trinci, la celebre mostra di arte spaziale Lo spazio dell\u2019immagine, che dal 2 luglio al 31 ottobre coinvolse un folto gruppo di giovani artisti emergenti, attorno alla riproposizione dello storico ambiente spaziale nero del 1949 di Lucio Fontana e alla grande antologica di Ettore Colla .\nNegli anni successivi Radi intensifica la sua attivit\u00e0 di progettista di nuovi edifici e di restauri architettonici, valorizzando il suo antico amore per i temi dell'ambiente e della tutela del patrimonio storico e paesaggistico. Le conoscenze acquisite e l'amore per il dettaglio lo portano a pubblicare nel 1997 con il figlio Lorenzo \"Foligno in particolare\", introdotto da Paolo Marconi, il volume \u00e8 stato un riferimento fondamentale nella ricostruzione del dopoterremoto.\nA partire dagli anni sessanta la produzione pittorica riprende con maggiore costanza e, ripartendo dal paesaggio, conquista alla met\u00e0 degli anni settanta una personale cifra stilistica che si concretizza in un universo astratto coinvolgente e colto.\nLa pittura fu per Radi un esercizio quotidiano, coltivato con estrema cura e perizia. La grande duttilit\u00e0 ed abilit\u00e0 gli permise di transitare con facilit\u00e0 dal figurativo all'astratto, differenziando la sua attivit\u00e0 pittorica in tre principali filoni distinti (rappresentazione botanica, paesaggio, quadri astratti), accomunati da un unico e chiaro disegno poetico: \"\"I segni colorati che liberamente traccio con il pennello, a poco a poco entrano in vibrazione e destano un senso di stupore e di meraviglia simile a quello che si prova di fronte a certe manifestazioni della natura: i colori assumono valenze musicali e sprigionano una luce trascendentale\" (Lanfranco Radi).\nIntenso fu l'impegno nell'illustrazione botanica in parte documentata nelle due pubblicazioni: \"Hortus Celatus\" (1996), con un saggio critico di Italo Tomassoni, con oltre 130 tavole di piante spontanee eduli della tradizione popolare; \"Hortus Mirabilis\" (1999), 110 tavole su fiori e frutti che accompagnano un racconto autobiografico di Giampaolo Rugarli. Molti disegni botanici furono esposti a Corciano e Benevento nel 1991; a Bologna e Torgiano nel 1994; Nocera Umbra nel 1995; a Magonza nel 2004.\nPer le sue illustrazioni botaniche Radi ha ricevuto nel 2000 il Premio speciale della Giuria al premio internazionale Giardini Botanici di Hanbury, evento legato al Premio Speciale Grinzane Cavour dello stesso anno e il Premio Internazionale Benozzo Gozzoli per l'ambiente naturale a Montefalco.\nI paesaggi e i quadri astratti accompagnarono Radi in un volontario, semi isolamento pittorico, spezzato soltanto da rarissime e selezionate mostre. La prima ha luogo presso la chiesa di San Martino a Spello nel 1993. Segue l'edizione di Arte Fiera di Bologna del 1994, alla quale Radi partecipa con una personale per la galleria Studio Progetto di Bettona. Il pittore folignate torna ad esporre con cinque quadri astratti, su invito di Dino Gavina, nel 2001 nella collettiva curata da Silvia Pegoraro: \"Venti artisti a Sassocorvaro. Un progetto di Dino Gavina sull'arte contemporanea\". Nello stesso anno partecipa con due opere gouache su carta a \"In Cartis Mevaniae\", curata da Antonio Carlo Ponti. Infine, nel 2005 \u00e8 a Villa Fidelia di Spello tra gli artisti di \"Terra di maestri \u2013 Artisti umbri del novecento IV (1960-1963)\" a cura di Antonio Carlo Ponti e Fedora Boco, per la quale presenta tre paesaggi realizzati nel 1960.\n\u00c8 stato Accademico di merito dell'Accademia di Belle Arti Pietro Vannucci di Perugia.\nLanfranco Radi si spegne a Foligno il 19 giugno del 2006."}
{"id": "1698419", "revid": "1543377", "url": "https://it.wikipedia.org/wiki?curid=1698419", "title": "Parco naturale delle Sequoie del Monte Cabez\u00f3n", "text": "Il naturale delle Sequoie del Monte Cabez\u00f3n \u00e8 uno spazio naturale protetto situato in Cantabria (Spagna), dichiarato monumento naturale grazie al decreto 41/2003 del Governo di Cantabria, e incluso nella lista dei Parchi Naturali di Cantabria per la Legge di Cantabria numero 4/2006, del 19 maggio, quella riguardante la conservazione della natura.\nSi tratta di una foresta di 2,5 ettari di \"Sequoia sempervirens\" localizzata sul Monte de Las Navas, nella localit\u00e0 di Cabez\u00f3n de la Sal. Le sequoie, inabituali in Cantabria, n\u00e9 in Spagna (infatti le uniche vengono piantate in modo seminaturale), furono piantate nell'anno 1940, come conseguenza della politica che imper\u00f2 i primi anni in introduzione della Seconda guerra mondiale con l'intenzione di restringere al massimo la dipendenza esteriore e le importazioni, includendo le materie prime forestali.\nSono tutt'oggi presenti 848 esemplari di questa specie, la quale presenta alberi alti, in media, 36 metri e con una larghezza del fusto in media di 1,6 metri in questa foresta; il resto degli alberi preesistenti sono stati tagliati e non pi\u00f9 ripiantati per soddisfare le richieste dell'industria del legno."}
{"id": "1698420", "revid": "83531", "url": "https://it.wikipedia.org/wiki?curid=1698420", "title": "Giro dei Paesi Baschi 2008", "text": "Il Giro dei Paesi Baschi 2008, quarantottesima edizione della corsa e valevole come terza prova del circuito UCI ProTour 2008, si svolse in sei tappe dal 7 al 12 aprile 2008, per un percorso totale di 838\u00a0km. Fu vinta dallo spagnolo Alberto Contador, che termin\u00f2 la gara in 21h03'59\".\nDettagli delle tappe.\n1\u00aa tappa.\nLa prima tappa vide una fuga a tre di Egoi Mart\u00ednez (Euskaltel-Euskadi), Iban Mayoz (Karpin-Galicia) e Micka\u00ebl Buffaz (Cofidis), ridotta a solo due battistrada quando il francese perse contatto intorno a met\u00e0 percorso, che si concluse del tutto ad una decina di chilometri dal traguardo. Ma ci fu soprattutto l'ennesima dimostrazione di forza di Alberto Contador (Astana), che scatt\u00f2 sull'ultima salita in risposta ad un attacco di Ezequiel Mosquera (Karpin-Galicia) ed in seguito acceler\u00f2 nuovamente per conquistare la vittoria in solitaria davanti a Mosquera e ad un altro atleta della squadra galiziana, David Herrero.\n2\u00aa tappa.\nLa seconda tappa, svoltasi interamente in condizioni meteorologiche avverse, visse sul tentativo del giovane svizzero Michael Albasini (Liquigas) e degli spagnoli Joan Horrach (Caisse d'Epargne), I\u00f1igo Landaluze (Euskaltel-Euskadi) e Jos\u00e9 Luis Arrieta (AG2R La Mondiale), che guadagnarono quasi quattro minuti, portando il basco Landaluze virtualmente in testa alla classifica generale. La reazione del gruppo, nel quale collaborano molte squadre, non si fece attendere ed Arrieta fu il primo a venire ripreso e, ad una quindicina di chilometri dall'arrivo, tocc\u00f2 pure agli altri due spagnoli. Albasini prosegu\u00ec da solo per alcuni minuti poi fu costretto a cedere. La tappa si concluse in uno sprint di gruppo, vinto dal lussemburghese Kim Kirchen del Team High Road davanti a Paolo Bettini, con David Herrero nuovamente terzo.\n3\u00aa tappa.\nAnche la terza tappa si svolse in buona parte sotto la pioggia. Morris Possoni (Team High Road) e Paul Martens (Rabobank) andarono all'attacco dopo circa un'ora, ma il tandem di testa, arrivato a guadagnare oltre sei minuti, con l'italiano maglia gialla virtuale, si spezz\u00f2 quando il tedesco fin\u00ec a terra sull'asfalto viscido e venne ripreso dal gruppo, condotto dall'Astana. Possoni continu\u00f2 la sua fuga solitaria, ma anch'egli dovette arrendersi ad una quindicina di chilometri dal traguardo. Si arriv\u00f2 cos\u00ec allo sprint di gruppo, vinto da David Herrero, primo dopo due terzi posti consecutivi. Luis Leon S\u00e1nchez (Lotto), molto attivo nel finale di tappa, e Paolo Bettini (Quick Step) si aggiudicano le posizioni d'onore. Alberto Contador, seppure caduto durante la tappa, mantenne la testa della classifica generale con tre secondi di vantaggio su Ezequiel Mosquera ed otto su Herrero ed altri corridori.\n4\u00aa tappa.\nGrazie al lavoro svolto dall'Astana, Alberto Contador rimase in testa alla corsa pure al termine della quarta tappa, conclusasi nella capitale dei Paesi Baschi spagnoli. I protagonisti di questa frazione furono due corridori del Team High Road, l'italiano Morris Possoni ed il lussemburghese Kim Kirchen. Il primo and\u00f2 all'attacco per il secondo giorno consecutivo e, assieme ai compagni di fuga Matthew Lloyd (Silence-Lotto), Tom Stubbe (Fran\u00e7aise des Jeux), Dario Cataldo (Liquigas) ed Amets Txurruka (Euskaltel-Euskadi), guadagn\u00f2 oltre tre minuti sul gruppo. I fuggitivi, ridotti a tre dopo che Cataldo (prima) e Stubbe (poi) persero contatto, sembrarono poter arrivare al traguardo, ma vennero raggiunti proprio sulla linea d'arrivo. Possoni si piazz\u00f2 secondo dopo essere stato in fuga praticamente per tutta la tappa ed a negargli la vittoria fu proprio il compagno di squadra Kirchen.\n5\u00aa tappa.\nLa quinta tappa, ennesima frazione svoltasi in un clima piovoso, vide il primo successo italiano con Damiano Cunego, che si impose precedendo in una volata a due Alberto Contador, il quale rafforz\u00f2 il primato in classifica generale, davanti allo stesso Cunego di otto secondi. Entrambi scattarono nel chilometro conclusivo ed aprirono un piccolo ma decisivo varco nei confronti del gruppo di testa, ridotto ad una dozzina di elementi dopo la salita - e la relativa discesa - dell'Alto de Aria, lunga meno di due chilometri ma dalle pendenze fino quasi al venti per cento. L\u00ec era scoppiata la bagarre, dopo un attacco di Joaqu\u00edn Rodr\u00edguez (Caisse d'Epargne) cui aveva risposto Contador. Nella discesa successiva si erano aggiunti diversi atleti tra i quali Cunego. Precedentemente, i protagonisti erano stati il basco Egoi Mart\u00ednez (Euksaltel-Euskadi) e l'austriaco Bernhard Kohl (Gerolsteiner), in fuga per oltre settanta chilometri e ripresi a circa venti dall'arrivo.\n6\u00aa tappa.\nAlberto Contador conquist\u00f2 la vittoria anche nella sesta tappa, la decisiva sfida contro il tempo lunga venti chilometri attorno ad Orio. La battaglia con Cadel Evans parve gi\u00e0 segnata dopo appena quattro chilometri, con l'iberico in vantaggio sull'australiano di oltre venti secondi. Contador amministr\u00f2 il suo margine fino al traguardo, concludendo con 22\" su Evans. Thomas Dekker della Rabobank fin\u00ec terzo a 27\", estromettendo dal podio Damiano Cunego, quarto sia nella classifica di tappa che in quella generale."}
{"id": "1698422", "revid": "4175", "url": "https://it.wikipedia.org/wiki?curid=1698422", "title": "ARFU Asian Rugby Series 2007", "text": "Le Asian Series di rugby 2007 furono vinte dal ."}
{"id": "1698424", "revid": "122383962", "url": "https://it.wikipedia.org/wiki?curid=1698424", "title": "Croce Rossa monegasca", "text": "La Croce Rossa monegasca (in francese Croix-Rouge mon\u00e9gasque) \u00e8 la societ\u00e0 nazionale del Movimento internazionale di Croce Rossa e Mezzaluna Rossa operante nel territorio del Principato di Monaco, ha sede in Boulevard de Suisse 27, \u00e8 stata fondata il 23 marzo 1948 dal principe Luigi II di Monaco (1922-1949). L'attuale presidente \u00e8 il principe Alberto II di Monaco, mentre il segretario generale \u00e8 Philippe Narmino.\nCifre.\nLe principali risorse finanziarie della Croce Rossa monegasca sono:\nIl grand gala della Croce Rossa.\nIl grand gala annuale della Croce Rossa monegasca \u00e8 uno degli eventi pi\u00f9 prestigiosi del mondo (cena al costo di 1000 \u20ac per persona escluse bevande) che si svolge nella salle des Etoiles dello Sporting Monte-Carlo, sotto l'auspicio di Alberto II di Monaco.\nAttivit\u00e0.\nLa Croce Rossa monegasca \u00e8 uno dei membri del \"Rome Consensus\" per la lotta alla tossicodipendenza."}
{"id": "1698432", "revid": "1305772", "url": "https://it.wikipedia.org/wiki?curid=1698432", "title": "Contea di Genesee", "text": "Contea di Genesee o Genesee County \u00e8 la denominazione delle seguenti contee degli Stati Uniti:"}
{"id": "1698437", "revid": "307923", "url": "https://it.wikipedia.org/wiki?curid=1698437", "title": "Contea di Huron", "text": "Huron (ingl. \"Huron County\") \u00e8 il nome di diverse contee del Canada e degli Stati Uniti che devono il loro nome al lago Huron, uno dei Grandi Laghi d'America, o alla trib\u00f9 di nativi degli Uroni, da cui il lago prende il nome:"}
{"id": "1698440", "revid": "599013", "url": "https://it.wikipedia.org/wiki?curid=1698440", "title": "Marcos Paulo Alves", "text": "Carriera.\nSebbene avesse mostrato un grande potenziale da giovane, dopo periodi con diversi club europei, come Udinese, Sporting CP e Maccabi Haifa, si \u00e8 ritrovato in Brasile a giocare in seconda divisione. A livello internazionale, ha giocato 18 volte per la nazionale brasiliana e ha segnato due gol (questa cifra include le partite in under 23 come le Olimpiadi). Il 27 luglio 2007, \u00e8 passato in prestito allo Yokohama FC, squadra della J1 League, e dopo la retrocessione di Yokohama dalla J1 League, il 28 dicembre dello stesso anno si \u00e8 trasferito allo Shimizu S-Pulse."}
{"id": "1698441", "revid": "6923", "url": "https://it.wikipedia.org/wiki?curid=1698441", "title": "Alexis Cruz", "text": "Biografia.\nHa partecipato nel 1984 alla sitcom \"I Robinson\" con Bill Cosby e, nel 1994, nel telefilm \"E.R. - Medici in prima linea\" nella puntata Lungo viaggio nel giorno. Fa parte, sempre nel ruolo di Skaara, nel film \"Stargate\" e, successivamente, nel telefilm \"Stargate SG-1\" in 6 episodi.\nDopo gli studi in Tecniche teatrali indipendenti alla Boston University, vive a Los Angeles dall'inizio della produzione di Shark. Nel 2009 partecipa al film \"Drag Me to Hell\"."}
{"id": "1698443", "revid": "15216058", "url": "https://it.wikipedia.org/wiki?curid=1698443", "title": "Notaro", "text": ""}
{"id": "1698444", "revid": "1305772", "url": "https://it.wikipedia.org/wiki?curid=1698444", "title": "Contea di Midland", "text": "Contea di Midland o Midland County \u00e8 la denominazione delle seguenti contee degli Stati Uniti:"}
{"id": "1698445", "revid": "339392", "url": "https://it.wikipedia.org/wiki?curid=1698445", "title": "Riserva naturale regionale della lecceta litoranea di Torino di Sangro", "text": ""}
{"id": "1698447", "revid": "1573940", "url": "https://it.wikipedia.org/wiki?curid=1698447", "title": "Contea di Ogemaw (Michigan)", "text": ""}
{"id": "1698453", "revid": "1573940", "url": "https://it.wikipedia.org/wiki?curid=1698453", "title": "Contea di Ontonagon (Michigan)", "text": ""}
{"id": "1698461", "revid": "773636", "url": "https://it.wikipedia.org/wiki?curid=1698461", "title": "Santuario di Santa Maria della Misericordia (Campagnatico)", "text": "Il santuario di Santa Maria della Misericordia, noto storicamente come pieve di Santa Maria, \u00e8 un luogo di culto cattolico situato a Campagnatico, in provincia di Grosseto.\nStoria.\nL'antica pieve \u00e8 ricordata dal 1188. Nel 2001 la chiesa \u00e8 stata eretta a santuario mariano diocesano.\nDescrizione.\nLa facciata in pietra \u00e8 a capanna con unico portale sormontato da arco a tutto sesto e scandita da due finestre rettangolari e da un oculo centrale, risalenti al XIX secolo. L'interno \u00e8 a croce latina, molto manomesso dopo il restauro degli inizi del XIX secolo. Le uniche parti antiche sono il transetto rialzato, coperto a travature lignee, e la zona presbiterale con la cappella maggiore con volta a crociera, affiancata da due cappelle laterali con altari barocchi.\nGli affreschi della cappella centrale, di maestri senesi tardo trecenteschi (Cristoforo di Bindoccio e Meo di Pero), sono in parte nascosti da vari strati di tinteggiature. Tracce di dipinti murali quattrocenteschi sono venute alla luce nella cappella a destra. All'interno \u00e8 inoltre presente una duecentesca \"Madonna con Bambino\" attribuita a Guido di Graziano e fino a poco tempo fa conservata nella pieve di san Giovanni Battista. Sulla cantoria nel transetto di sinistra si trova l'organo a canne, della met\u00e0 del XVI secolo."}
{"id": "1698465", "revid": "124123", "url": "https://it.wikipedia.org/wiki?curid=1698465", "title": "Dharmarak\u1e63a", "text": "Le origini della sua famiglia di Dharmarak\u1e63a risalgono ad trib\u00f9 nomade indoeuropea (probabilmente Tocari) conosciuta in cinese come Yu\u00e8zh\u012b (\u6708\u6c0f) che si stanzi\u00f2 per generazioni presso Dunhuang (\u6566\u714c), una citt\u00e0 sorta intorno ad un'oasi. Per questa ragione Dharmaraksa \u00e8 conosciuto anche come il \"bodhisattva\" degli \"Yu\u00e8zh\u012b \" (\u71c9\u714c\u83e9\u85a9, anche come Trepi\u1e6daka \u71c9\u714c\u4e09\u85cf). \nEntr\u00f2 in un monastero come novizio (\"sramanera\") all'et\u00e0 di otto anni. Intorno ai trent'anni parti per un viaggio lungo l'Asia centrale con il suo maestro, un monaco indiano conosciuto come Zhu Gaozuo (da cui prese il cognome cinese), alla ricerca di sutra buddhisti incontrando ben 36 idiomi diversi che studi\u00f2 personalmente. \nTornato in Cina nel 265 risiedette prima a Chang'an dove fond\u00f2 una scuola di traduzioni e poi a Luoyang. Si occup\u00f2 personalmente della traduzione di ben 149 sutra avvalendosi della collaborazione dei buddhisti laici Nie Chengyuan (\u8042\u627f\u8fdc) e di suo figlio Nie Daozhen (\u8042\u9053\u771f). \nFu il primo ad introdurre in Cina una collezione di sutra Mah\u0101y\u0101na e a lui si deve, tra le altre opere tradotte:\nDharmarak\u1e63a \u00e8 considerato il primo importante traduttore di sutra buddhisti in Cina."}
{"id": "1698466", "revid": "21583", "url": "https://it.wikipedia.org/wiki?curid=1698466", "title": "Auburn Hills", "text": "Auburn Hills \u00e8 una citt\u00e0 degli Stati Uniti d'America, nella Contea di Oakland nello Stato del Michigan.\nFu fondata nel 1821 come Auburn.\nAd Auburn Hills ha sede il gruppo automobilistico Chrysler."}
{"id": "1698474", "revid": "773636", "url": "https://it.wikipedia.org/wiki?curid=1698474", "title": "Pieve di San Giovanni Battista (Campagnatico)", "text": "La pieve di San Giovanni Battista \u00e8 un edificio religioso situato a Campagnatico, nella provincia di Grosseto.\nStoria.\nL'antica pieve \u00e8 situata sui resti del sistema difensivo della rocca, del quale utilizza una torre come campanile, \u00e8 un edificio dell'epoca di transizione dal romanico al gotico.\nDescrizione.\nL'edificio adotta uno schema a unica navata con presbiterio rialzato e cappelle inquadrate da ampi archi ogivali. Il portale centrale \u00e8 architravato sotto un arco a tutto sesto decorato e la parte superiore della facciata presenta un paramento murario bicromo, ove si apre un piccolo occhio con elegante rosone."}
{"id": "1698478", "revid": "113757", "url": "https://it.wikipedia.org/wiki?curid=1698478", "title": "Diocesi di Monaco", "text": ""}
{"id": "1698479", "revid": "228587", "url": "https://it.wikipedia.org/wiki?curid=1698479", "title": "Farah Khan", "text": "\u00c8 famosa per numerosi lavori di coreografia a Bollywood, oltre che come regista e sceneggiatrice di due film: \"Main Hoon Na\" e \"Om Shanti Om\".\nAttualmente \u00e8 sposata con Shrish Kunder, che lavora anche lui nel cinema come regista e montatore.\nHa assunto fama internazionale con il suo lavoro da coreografa in \"Monsoon Wedding - Matrimonio indiano\".\nInoltre ha partecipato come comparsa speciale al film \"Kuch Kuch Hota Hai\" nel 1998.\nHa conosciuto Shah Rukh Khan sul set di \"Kabhi Haan Kabhi Naa\" e da allora hanno lavorato spesso insieme.\nHa partorito tre gemelli, due femmine e un maschio, l'11 febbraio 2008, a Bombay."}
{"id": "1698481", "revid": "339392", "url": "https://it.wikipedia.org/wiki?curid=1698481", "title": "Cinnamomo", "text": ""}
{"id": "1698485", "revid": "135224", "url": "https://it.wikipedia.org/wiki?curid=1698485", "title": "Emulsionanti", "text": ""}
{"id": "1698486", "revid": "773636", "url": "https://it.wikipedia.org/wiki?curid=1698486", "title": "Chiesa di Sant'Antonio Abate (Campagnatico)", "text": "La chiesa di Sant'Antonio Abate \u00e8 un edificio religioso situato a Campagnatico, nella provincia di Grosseto.\nStoria.\nDi origine medievale, la chiesa fu sconsacrata nel XIX secolo e destinata a teatro, inaugurato nel 1883. L'edificio \u00e8 stato restaurato tra il 1993 e il 1995.\nLa facciata in arenaria conserva in gran parte l'originario aspetto romanico; \u00e8 scandita da un portale centrale archivoltato affiancato da due ampie arcate a tutto sesto.\nL'interno \u00e8 ad aula unica divisa in tre campate, le prime due con copertura a travi lignee, l'ultima con volta a botte. Nei recenti restauri sono stati scoperti dipinti murali frammentari riferibili a Meo di Pero e Cristoforo di Bindoccio. Si tratta di un \"Cristo salvatore entro mandorla\" e di \"Tre Santi\", racchiusi entro cornici dipinte con l'effigie della campana, simbolo del Comune."}
{"id": "1698490", "revid": "1444886", "url": "https://it.wikipedia.org/wiki?curid=1698490", "title": "Piastra napoletana", "text": "La piastra \u00e8 stata la moneta principale del Regno di Napoli, che circolava nella parte peninsulare del regno. Era una moneta d'argento di grande modulo (ca. 40mm) e dal peso di 26-28 grammi.\nEsisteva anche una piastra siciliana che aveva per\u00f2 valore diverso da quella napoletana.\nEssa era un multiplo della moneta ufficiale del regno, il ducato napoletano da 100 grana. La piastra era suddivisa in 120 \"grana\", ognuno di 2 \"tornesi\" o 12 \"cavalli\".\nNel 1812 Gioacchino Murat la sostitu\u00ec con l'introduzione della lira delle Due Sicilie, ma la resistenza del popolo al nuovo sistema decimale fu tale da convincerlo a emettere una propria piastra da 12 carlini.\nDopo la restaurazione la piastra fu ripristinata per essere sostituita, con il nuovo assetto uscito dal Congresso di Vienna e la nascita del Regno delle Due Sicilie, dalla piastra delle Due Sicilie, multiplo del ducato delle Due Sicilie, che era organizzata nello stesso modo in grana e tornesi."}
{"id": "1698494", "revid": "773636", "url": "https://it.wikipedia.org/wiki?curid=1698494", "title": "Chiesa dei Santi Cerbone e Michele", "text": "La chiesa dei Santi Cerbone e Michele \u00e8 un edificio religioso situato a Montorsaio, nel comune di Campagnatico nella provincia di Grosseto.\nStoria.\nLa chiesa \u00e8 documentata a partire dal 1188. Il titolo di San Michele le deriva dal romitorio di San Michele Arcangelo, posto fuori le mura, caduto in rovina nel XVIII secolo. Ha subito pesanti rimaneggiamenti nel corso del XVII e del XIX secolo.\nDescrizione.\nL'edificio si presenta a pianta rettangolare con copertura a capriate lignee. Nella zona presbiterale, durante i restauri iniziati nel 1981 secondo il progetto dell'architetto Carlo Moni, furono rinvenuti nel 1984 resti delle fondamenta dell'abside semicircolare originario.\nAppartiene alla chiesa una delicata \"Madonna col Bambino\" di Sano di Pietro, in deposito nel Museo Diocesano di Grosseto, di cui \u00e8 esposta sull'altare una riproduzione, detta \"Madonna del Refugio\". Nella sagrestia sono due ricchi armadi lignei intagliati con festoni e testine angeliche riferibili rispettivamente al XVI e al XVII secolo."}
{"id": "1698499", "revid": "767487", "url": "https://it.wikipedia.org/wiki?curid=1698499", "title": "Parco naturale di Oyambre", "text": "Il parco naturale di Oyambre \u00e8 situato nella parte occidentale della comunit\u00e0 autonoma di Cantabria, una regione della Spagna. Conta 5.758 ettari di estensione, i quali sono divisi nei municipi di Comillas, San Vicente de la Barquera, Ud\u00edas, Vald\u00e1liga e Val de San Vicente. L'area fu dichiarata Parco naturale il 21 novembre 1988 con la Legge di Cantabria 4/1988 come culmine di un processo stabilito da un'associazione locale ecologista e popolare che si impieg\u00f2 negli anni 1970 a lottare contro i nuovi progettisti urbanistici, che probabilmente avrebbero distrutto le dune situate nella spiaggia di Oyambre.\nIl parco, che comprende gli estuari dei fiumi San Vicente e della Rabia costituisce un magnifico esempio di ecosistema naturale. Ospita praterie e boschi vari, nei quali si incontrano sistemi di dune, come nel parco nazionale delle dune di Liencres. Le coste e le zone intermedie rocciose costituiscono un habitat eccellente per gli uccelli acquatici che si fermano talvolta durante le migrazioni. Le specie che si possono incontrare qui sono \"Anas crecca\", \"Anatidae\", \"Calidris alpina\", \"Numenius arquata\", \"Phalacrocorax aristotelis\" e \"Laridae\"."}
{"id": "1698507", "revid": "117559428", "url": "https://it.wikipedia.org/wiki?curid=1698507", "title": "Adriano Preite", "text": "Nato a Copertino da Giuseppe Preite e Grazia Fanale il \"Mastro\" Adriano Preite cominci\u00f2 ad operare a Gallipoli il 7 giugno 1750 chiamato dal Capitolo cittadino a fornire per 1050 ducati il disegno per i restauri di S.Antonio abate e successivamente nel 1753 per 1080 ducati per i disegni relativi ai restauri di S.Maria degli Angeli.\nDal 1751 al 1756 a Gallipoli disegn\u00f2 e realizz\u00f2 la facciata della fabbrica del palazzo del Seminario.\nDal 1754 al 1758 a Copertino disegn\u00f2 e realizz\u00f2 la chiesetta a pianta ottagonale in onore del concittadino Giuseppe Desa.\nNel 1765 lavor\u00f2 a Casarano, precisamente nella Chiesa confraternale dell'Immacolata dove eresse i due superbi altari laterali dedicati alla Nativit\u00e0 di Maria e all'Assunzione in cielo, impreziositi dalle tele di Oronzo Tiso. \nNel 1767 a Copertino lavor\u00f2 ai restauri della parrocchiale \"S.Giuseppe\".\nNel 1781 a Tricase complet\u00f2 i lavori della Chiesa della Nativit\u00e0 della Beata Vergine Maria sotto la direzione di Vito Resci e Vito Paolo Parrotti.\nNel 1783 a Soleto complet\u00f2 i lavori della parrocchiale \"Maria S.S: Assunta\". \nNel 1790 a Sternatia complet\u00f2 il prospetto della parrocchiale intitolata a \"S.Giorgio\".\nNel 1797 a Galatone costruzione dell'Ospizio per i pellegrini al santuario del Crocefisso."}
{"id": "1698508", "revid": "1573940", "url": "https://it.wikipedia.org/wiki?curid=1698508", "title": "Chiesa del Santissimo Crocifisso (Montorsaio)", "text": "La chiesa del Santissimo Crocifisso \u00e8 situata a Montorsaio, nel comune di Campagnatico.\nL'edificio \u00e8 stato ricostruito dopo i danni della seconda guerra mondiale.\n\u00c8 degna di nota soprattutto per la presenza di un crocifisso in legno intagliato nel 1629 proveniente dal soppresso convento di San Benedetto alla Nave dei frati minori osservanti. Vi \u00e8 pure conservata una \"Vergine annunciata\", scultura lignea dipinta da un artista senese degli inizi del XV secolo."}
{"id": "1698510", "revid": "1452073", "url": "https://it.wikipedia.org/wiki?curid=1698510", "title": "John Martorano", "text": "Conosciuto anche con i soprannomi di \"The Cook\", \"The Executioner\" e \"The Basin Street Butcher\", Martorano sin da giovane si fece un nome, all'interno del sottobosco criminale bostoniano, come truce sicario, grazie anche alla sua ferocia ed efferatezza nel portare a termine i propri incarichi, arrivando a far parte, e col tempo a scalarne la gerarchia, della temibile Winter Hill Gang, un'organizzazione criminale irlandese-americana che, dalla seconda met\u00e0 degli anni settanta ai primi anni 2000, spadroneggi\u00f2 quasi incontrastata nello stato del Massachusetts.\nBiografia.\nMartorano nasce a Somerville, nel Massachusetts, il 13 dicembre del 1940, figlio di Angelo Martorano, detto \"Andy\", un immigrato italiano originario di Riesi (in provincia di Caltanissetta), giunto negli Stati Uniti intorno al 1915, e di Elizabeth Mary Hunt, detta \"Bess\", una casalinga statunitense d'origini irlandesi.\nAncora in fasce, ben presto si trasfer\u00ec con la famiglia nella vicina Milton, crescendo nel quartiere di \"East Milton\", all'epoca abitato prevalentemente da irlandesi-americani. Martorano frequent\u00f2 il Mount Saint Charles Academy a Woonsocket, nel Rhode Island, dove pratic\u00f2 football insieme al futuro giornalista televisivo della CBS Ed Bradley. Dopo essere approdato nella Winter Hill Gang, Martorano fu soprannominato \"Il Macellaio della Strada in Fondo\" (\"Basin Street Butcher\") e \"L'Anemia Falciforme\" (\"Sickle Cell Anemia\"). Questi nomignoli furono attribuiti a Martorano per essere stato accusato di omicidi di molti uomini afro-americani, a Roxbury.\nMartorano fu arrestato nel 1995 e dopo aver confessato i suoi reati, ricevette una pena di 14 anni di reclusione. Nel 2007, dopo aver anche pagato una multa di $20.000, \u00e8 stato scarcerato.\nIl 15 gennaio 2008, Martorano apparve su CBS News e, nell'intervista, espresse il dolore per l'assassinio di una donna da lui uccisa in passato."}
{"id": "1698512", "revid": "1086846", "url": "https://it.wikipedia.org/wiki?curid=1698512", "title": "Genoa 1893 1990-1991", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1990-1991.\nStagione.\nNella stagione 1990-1991 sulla panchina del grifone Osvaldo Bagnoli ha preso il testimone di Franco Scoglio passato ad allenare il Bologna: prima di arrivare in rossobl\u00f9 Bagnoli vantava due promozioni nella massima serie alla guida del e lo Scudetto del 1985 vinto sulla panchina del .\nCon il nuovo centravanti cecoslovacco Tom\u00e1\u0161 Skuhrav\u00fd che ha segnato 15 reti in campionato, il Genoa si \u00e8 rivelato un \"outsider\" del campionato 1990-91 che ha chiuso in quarta posizione con 40 punti: il miglior piazzamento di sempre dal secondo dopoguerra, che ha permesso alla squadra ligure di ottenere la qualificazione alla Coppa UEFA. Con la sua quarta piazza il Grifone ha contrbuito all'ascesa stagionale di Genova nel calcio nazionale, visto che in citt\u00e0 arriv\u00f2 anche lo Scudetto, vinto per la prima volta in questa stagione dai concittadini della .\nIn fatto di marcature ha fatto molto bene tra i rossobl\u00f9 anche l'uruguaiano Pato Aguilera il quale, dopo gli 8 centri della stagione precedente, quest'anno ha raddoppiato il suo bottino sottorete con un gol in Coppa Italia e 15 in campionato. Nella Coppa Italia il Genoa entra in scena nel secondo turno eliminando il , poi agli ottavi di finale lascia il passaggio del turno alla futura vincitrice dell'edizione.\nOrganigramma societario.\nArea direttiva\nArea tecnica"}
{"id": "1698513", "revid": "357738", "url": "https://it.wikipedia.org/wiki?curid=1698513", "title": "Sostanze Nutritive", "text": ""}
{"id": "1698518", "revid": "1305772", "url": "https://it.wikipedia.org/wiki?curid=1698518", "title": "Thomas King", "text": "Fu membro della Mullen Gang e partecip\u00f2 ad alcune guerre tra bande, contro la Killeen Gang di Donald Killeen e la Winter Hill Gang di James \"Whitey\" Bulger, negli anni '60. Nel 1972 venne assassinato Killeen e King divenne socio di Bulger; la Winter Hill Gang ebbe un nuovo coinvolgimento da parte della Mullen Gang, con il leader avversario Paul McGonagle che ne dichiar\u00f2 guerra. In seguito, King scomparve per via di una lite con Bulger, nel 1975; secondo alcuni, King fu ucciso da uno degli uomini di Bulger, John Martorano."}
{"id": "1698520", "revid": "599013", "url": "https://it.wikipedia.org/wiki?curid=1698520", "title": "Mauricio Molina", "text": "Caratteristiche tecniche.\n\u00c8 stato un centrocampista.\nCarriera.\nClub.\nHa giocato con vari club soprattutto in patria nel Campionato colombiano di calcio. Nel 2010 si \u00e8 laureato capocannoniere della Coppa del mondo per club FIFA 2010 con la maglia del Seongnam Football Club.\nNazionale.\nHa giocato con la Nazionale di calcio della Colombia (13 presenze e 1 gol), vincendo anche la Copa Am\u00e9rica 2001."}
{"id": "1698525", "revid": "122815305", "url": "https://it.wikipedia.org/wiki?curid=1698525", "title": "Ylenia Baccaro", "text": "Biografia.\nHa debuttato come corista nei Piccoli Cantori di Milano, insieme alle amiche Deborah Morese e Marianna Brusegan. Questo le ha dato molta popolarit\u00e0 e l'ha portata in varie emittenti televisive dove ha fatto la corista dei Pooh, si \u00e8 esibita con Ivana Spagna e con Jovanotti (di cui Marianna \u00e8 una grande fan) e persino, nel 1992, con Michael Jackson che intonava la sua Heal the World. Dopo di ci\u00f2 ha continuato gli studi, i corsi di dizione e recitazione. Inoltre come corista ha partecipato alla sigla di Solletico. \u00c8 entrata quindi nel gruppo di Radio 105 e ha debuttato nel piccolo schermo come attrice. Durante le dirette esterne dalla sede di 105, quasi sempre \u00e8 lei la principale conduttrice e rappresentante esterna.\nDal maggio 2004 a luglio dello stesso anno \u00e8 stata la video jockey per All Music nel programma \"All Music Chart\" insieme a Yan Augusto.\n\u00c8 del 2005 l'uscita del singolo, \"Noi solo noi\", cantato da lei, insieme al video ufficiale (con la regia di Davide Di Lernia).\nNel 2007 ha fatto parte del cast di \"Manuale d'amore 2 - Capitoli successivi\", con il collega Marco Mazzoli.\nHa condotto \"105 Non Stop\" su Radio 105 insieme a Max Brigante e Leone Di Lernia fino a dicembre 2011, quando quest'ultimo \u00e8 stato sostituito da Daniele Battaglia.\nDal 2008 \u00e8 stata video jockey su Match Music, dove ha condotto \"U-Nite\" e la \"Match Music Charts\". Lo stesso anno, sempre su piccolo schermo, si \u00e8 esibita come deejay a \"Colorado Caf\u00e8\" su Italia 1.\nNel 2012 ha condotto insieme a Mitch e Squalo il programma \"iLIKE 105\" su iLIKE.TV, mentre in radio ha condotto, oltre a \"105 Non Stop\", il programma \"Leone d'Ylenia\", insieme a Leone Di Lernia.\nIl 22 settembre 2012 \u00e8 stata la rappresentante di Radio 105 alla serata \"Radio Loves Emilia\", in occasione del concerto \"Italia Loves Emilia\".\nHa condotto, fino al 17 febbraio 2017, il programma radiofonico \"Benvenuti nella Giungla\", dal luned\u00ec al venerd\u00ec dalle 19.00 alle 21.00 su Radio 105, con Mara Maionchi, Gibba e Gianluigi Paragone, affrontando problemi di attualit\u00e0.\nFino al 23 ottobre 2017 ha condotto in coppia con Dario Spada il programma \"105 Night Express\".\nDal 23 ottobre 2017 \u00e8 parte del team di \"Tutto Esaurito\", il morning show di Radio 105."}
{"id": "1698527", "revid": "14691", "url": "https://it.wikipedia.org/wiki?curid=1698527", "title": "Cucina zanzibariana", "text": ""}
{"id": "1698530", "revid": "87909", "url": "https://it.wikipedia.org/wiki?curid=1698530", "title": "Planeshift (videogioco)", "text": ""}
{"id": "1698539", "revid": "773636", "url": "https://it.wikipedia.org/wiki?curid=1698539", "title": "Oratorio della Provvidenza", "text": "L'oratorio della Provvidenza \u00e8 un edificio sacro situato a Capalbio.\nStoria e descrizione.\nLa costruzione originaria consisteva in una cappellina sorta per il culto di un'immagine perduta della Madonna. Alla fine del Settecento fu costruito un nuovo oratorio, lasciando la cappella ad un livello pi\u00f9 basso. A quest'epoca (1792) risale la nuova effigie della \"Madonna della Provvidenza\", di Pietro Calderoni.\nRilevanti sono gli affreschi della cappella, dell'inizio del XVI secolo, attribuiti al Pinturicchio o a un suo stretto seguace. Nella parete di fondo, la \"Madonna col Bambino con San Gerolamo\" e \"San Sigismondo\"; a sinistra, entro un porticato dai poderosi pilastri decorati a grottesche, i \"Santi Cosma e Damiano\"; a destra, lo stesso tipo di portico racchiude la rappresentazione della \"Trinit\u00e0\"."}
{"id": "1698540", "revid": "116690910", "url": "https://it.wikipedia.org/wiki?curid=1698540", "title": "Carmen Queasy", "text": "Carmen Queasy \u00e8 un singolo pubblicato nell'agosto del 2000, cantato da Maxim, componente dei Prodigy e da Skin cantante degli Skunk Anansie scioltisi nel 2001 e riunitosi nel 2009. Il brano rappresenta l'esordio da solista di Skin. Il singolo \u00e8 stato successivamente inserito nel cd di debutto di Maxim \"Hell's Kitchen\" pubblicato ad ottobre 2000.\nIl singolo ha avuto moderato successo in Europa, raggiungendo il suo apice con la quarta posizione nella classifica dei singoli pi\u00f9 venduti toccata in Italia.\nIl video.\nIl video del brano \"Carmen Queasy\", girato dal regista David Slade, vede semplicemente i due cantanti eseguire il brano in una stanza quadrata illuminata ad intermittenza. L'atmosfera del video, seguendo lo stile di Maxim e dei Prodigy, \u00e8 molto da cinema horror, soprattutto per l'abbigliamento dei due artisti ed il trucco di Skin."}
{"id": "1698549", "revid": "125954681", "url": "https://it.wikipedia.org/wiki?curid=1698549", "title": "Genoa 1893 1991-1992", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1991-1992.\nStagione.\nNella stagione 1991-1992 il Genoa ancora affidato ad Osvaldo Bagnoli disputa il massimo campionato, raccogliendo 29 punti, dei quali 17 nel girone di andata, poi ha una flessione, senza tuttavia mai rischiare troppo. In questa stagione il grifone ha esordito nelle coppe europee, partecipando alla Coppa UEFA in virt\u00f9 del quarto posto conseguito nel campionato precedente. I debuttanti rossoblu sono stati l'autentica rivelazione del torneo, uscendo solo in semifinale contro gli olandesi dell'Ajax dopo aver eliminato nei turni precedenti gli spagnoli del Real Oviedo, due squadre di Bucarest (la Dinamo e la Steaua) e i rientranti inglesi del Liverpool. Due i frombolieri dell'attacco rossobl\u00f9, con 18 reti l'uruguaiano Carlos Aguilera dei quali 10 in campionato, 4 in Coppa Italia e 4 in Coppa UEFA, molto bene anche il ceco Tomas Skuhravy con 15 centri, dei quali 11 in campionato, 1 in Coppa Italia e 3 in Coppa UEFA. Nella Coppa Italia il Genoa entra in scena nel secondo turno eliminatorio, superando il Taranto, nel terzo turno ha superato il Pisa, poi nei Quarti di finale \u00e8 stato superato dal Parma, che in seguito si aggiudicher\u00e0 la manifestazione."}
{"id": "1698554", "revid": "773636", "url": "https://it.wikipedia.org/wiki?curid=1698554", "title": "Chiesa della Madonna del Rosario (Castell'Azzara)", "text": "La chiesa della Madonna del Rosario \u00e8 un edificio religioso situato a Castell'Azzara, in provincia di Grosseto.\nDescrizione.\nOriginaria del XVI secolo e parzialmente alterata da un recente restauro, presenta una facciata a capanna ed un interno a pianta rettangolare coperto a capriate.\nNella scarsella, voltata a crociera e decorata da alcuni affreschi frammentari databili alla seconda met\u00e0 del XVI secolo - raffiguranti gli \"Evangelisti\" nelle vele, l\"'Adorazione dei Magi\" e la \"Nativit\u00e0\" nelle lunette, due \"Santi\" nella parete di fondo - \u00e8 conservata una tela seicentesca raffigurante la \"Madonna del Rosario tra i Santi Domenico e Caterina da Siena\"."}
{"id": "1698558", "revid": "773636", "url": "https://it.wikipedia.org/wiki?curid=1698558", "title": "Chiesa di San Nicola (Castell'Azzara)", "text": "La chiesa di San Nicola \u00e8 un edificio religioso situato a Castell'Azzara, nella provincia di Grosseto.\nAppartiene alla diocesi di Pitigliano-Sovana-Orbetello.\nStoria.\nLa chiesa \u00e8 ricordata nelle decime del 1276 e 1277. Fu riedificata tra il 1841 e il 1850 nel luogo di quella medievale.\nDescrizione.\nL'edificio \u00e8 caratterizzato da una facciata tripartita da lesene, sopraelevata nella parte centrale e terminante in un timpano. Sul retro si trova il campanile ricostruito nel 1933, mentre all'interno, diviso in tre navate, si trova, al termine della navata sinistra, una tela seicentesca con l\"'Assunta ed i Santi Martino e Nicola\"."}
{"id": "1698563", "revid": "1573940", "url": "https://it.wikipedia.org/wiki?curid=1698563", "title": "Chiesa di San Domenico (Augusta, Italia)", "text": "La chiesa San Domenico \u00e8 una chiesa di Augusta la cui edificazione risale al XIII secolo. \u00c8 dedicata a san Domenico di Guzman, patrono della citt\u00e0.\nStoria.\nEpoca sveva.\nIl primo edificio sacro intitolato a San Domenico di Guzman risale al 1219 per opera di Reginaldo d'Orleans, quasi contemporaneo alla fondazione della citt\u00e0 da parte di Federico II. Alcuni scritti la dichiarano prima sede dei domenicani in Sicilia e prima chiesa al mondo intitolata al santo dei Guzman.\nLe fonti documentali attuali non fanno alcun riferimento riguardo all'aspetto di questa prima chiesa n\u00e9 di quale aspetto avesse il primo nucleo del convento in mancanza di mappe, piante, schizzi, dipinti o disegni.\nEpoca spagnola.\nNel 1516 il patriarca San Domenico \u00e8 proclamato patrono e protettore della citt\u00e0.\nNel 1551, con la prima devastazione dovute ad una serie di invasioni turche - ottomane, la chiesa fu incendiata e rasa al suolo, per essere ricostruita insieme al convento nell'arco di 30 anni. Per la descrizione di questo secondo edificio si fa riferimento al modello che regge in mano la statua del Santo, verosimilmente la riproduzione pi\u00f9 attendibile del tempio riedificato sul finire del XVI secolo.\nRasa al suolo dal terremoto e conseguente maremoto del gennaio 1693, fu nuovamente ricostruita in due anni, con il prospetto principale orientato a levante: il primitivo tempio presentava la disposizione abside - ingresso ribaltati.\nEpoca borbonica.\nFu nuovamente danneggiata gravemente dal sisma noto come terremoto del Golfo di Catania dell'11 gennaio 1848. Per decisione del sindaco nel 1876 iniziarono i lavori di costruzione di una nuova chiesa, affidati all'ingegnere Luciano Ferraguto, in stile neoclassico.\nEpoca contemporanea.\nChiusa dall'aprile 1981, in quanto inagibile per la vetust\u00e0 di alcune strutture, fu ulteriormente danneggiata, a causa del terremoto di Santa Lucia del 13 dicembre 1990, accusando la perdita di decorazioni e solo recentemente \u00e8 stata ristrutturata.\nIl 13 maggio del 2007 il tempio \u00e8 stato riaperto al culto.\nFacciata.\nLa facciata in stile neoclassico, presenta ai lati pilastri adornati di lesene a cui si accoastano due semicolonne sormontate da capitelli in ordine corinzio.\nLa torre campanaria, sulla parte destra, \u00e8 a pianta quadrangolare. Suddivisa su tre piani vi sono delle aperture con balaustre. In cima alla torre ci sono quattro gugliette con al centro una calotta sferica sorretta da una trabeazione.\nInterno.\nL'interno si presenta ad unica navata con vestibolo \u00e8 suddivisa per ogni lato da cinque archi con colonne di ordine corinzio. Una balaustra in marmo separa l'altare maggiore dalla navata con due gradini. L'abside \u00e8 divisa da altre cinque colonne dello stesso stile.\nConvento.\nAdiacente al tempio sono le strutture che fino al secolo scorso hanno ospitato il convento di padri domenicani. \nSeconda istituzione dell'Ordine dei frati predicatori in terra di Sicilia fondata nel 1219.\nL'istituzione cominci\u00f2 a tramontare all'inizio dell'Ottocento, col progressivo abbandono dei religiosi che andarono a rimpinguare le fila dei confratelli della vicina sede domenicana di Lentini. Pertanto numerosi ambienti cominciarono a essere destinati ad alloggi dei Militari della Gran Guardia e come depositi per l'attrezzature dell'artiglieria inglese. Dopo l'Unit\u00e0 d'Italia, l'emanazione delle leggi eversive, la confisca e l'incameramento dei beni ecclesiastici da parte dello Stato, furono utilizzate come sede di diverse attivit\u00e0 pubbliche: uffici della Pretura, Ufficio Telegrafico, Ufficio del Registro, Ufficio del Demanio e per la prima Scuola Tecnica di Augusta. \nDal 1912, gli edifici ospitarono alcune istituzioni scolastiche.\nAbbandonato per un lungo periodo, l'intero convento \u00e8 stato sottoposto a lavori di ristrutturazione col tentativo recuperare uno dei pi\u00f9 importanti edifici storici cittadini."}
{"id": "1698567", "revid": "1543377", "url": "https://it.wikipedia.org/wiki?curid=1698567", "title": "Dino Morea", "text": "Di padre italiano e madre indiana, \u00e8 stato notato per la prima volta dalla cinematografia di Bollywood grazie al lavoro da modello che svolgeva.\nNonostante il suo debutto non sia stato un grande successo, in seguito ha avuto ruoli importanti, soprattutto nei film Kandukondain Kandukondain e Raaz.\nFa una comparsata speciale in Om Shanti Om.\n\u00c8 stato fidanzato con l'attrice Bipasha Basu."}
{"id": "1698569", "revid": "406204", "url": "https://it.wikipedia.org/wiki?curid=1698569", "title": "Loft", "text": "Il loft \u00e8 un'abitazione ricavata da un ambiente unico, di solito uno spazio industriale (o commerciale) dismesso di notevole superficie. \u00c8 caratterizzato da quasi totale assenza di divisori e da altezze interne maggiori rispetto agli immobili costruiti a uso residenziale e maggiori superfici finestrate, con inserimento di dotazioni igienico-sanitarie adatte all'uso di abitazioni e particolarmente confortevoli e personalizzate. Si dice loft anche un'abitazione molto ampia che segue lo stesso stile nell'utilizzo e nell'organizzazione aperta degli spazi interni.\nIl recupero architettonico di spazi industriali dismessi per convertirli a uso abitativo presenta anche l'aspetto positivo di evitare il consumo di territorio con nuove costruzioni, sottraendo i manufatti a una condizione di progressivo degrado con evidente recupero del paesaggio.\nLa parola inglese \"loft\", il cui significato proprio \u00e8 solaio/soffitto, deriva dal norvegese antico \"lopt\" (\"aria\", confrontabile con il tedesco \"luft\", con il medesimo significato).\nLe prime esperienze di realizzazione di loft risalgono agli anni '70 del Novecento e traggono origine dall'allestimento di case-atelier da parte di artisti statunitensi nei pressi di New York."}
{"id": "1698570", "revid": "37401", "url": "https://it.wikipedia.org/wiki?curid=1698570", "title": "La canzone che scrivo per te", "text": "La canzone che scrivo per te \u00e8 un singolo pubblicato nel 2001 che vede la collaborazione del gruppo italiano dei Marlene Kuntz e della cantante inglese Skin, \"front woman\" degli Skunk Anansie. Il brano \u00e8 stato estratto dal disco dei Marlene Kuntz \"Che cosa vedi\"."}
{"id": "1698572", "revid": "773636", "url": "https://it.wikipedia.org/wiki?curid=1698572", "title": "Chiesa di San Gregorio Magno alla Sforzesca", "text": "La chiesa di San Gregorio Magno \u00e8 un edificio sacro situato nel comune di Castell'Azzara nella provincia di Grosseto.\nStoria.\nLa sua origine si deve alle disposizioni testamentarie del cardinale Ascanio Sforza che nel 1563 lasci\u00f2 una parte del territorio posseduto nella contea di Santa Fiora al fratello Alessandro. Quest'ultimo, eletto cardinale nel 1565, fece erigere la villa nel 1576 dagli architetti Giovanni e Domenico Fontana.\nDescrizione.\nLa chiesa presenta una facciata a capanna e portale architravato. L'interno, a pianta rettangolare con scarsella, conserva un dipinto con il \"Cardinale Sforza inginocchiato davanti alla Madonna col Bambino\" ed un affresco seicentesco raffigurante \"Sant'Antonio abate\"."}
{"id": "1698576", "revid": "287204", "url": "https://it.wikipedia.org/wiki?curid=1698576", "title": "Camaguey", "text": ""}
{"id": "1698584", "revid": "78273", "url": "https://it.wikipedia.org/wiki?curid=1698584", "title": "FLOW", "text": ""}
{"id": "1698586", "revid": "124675678", "url": "https://it.wikipedia.org/wiki?curid=1698586", "title": "Episodi di Ghost Whisperer - Presenze (prima stagione)", "text": "La prima stagione della serie televisiva Ghost Whisperer - Presenze \u00e8 stata trasmessa per la prima volta negli Stati Uniti dal 23 settembre 2005 al 5 maggio 2006, mentre in Italia \u00e8 stata trasmessa in prima visione dall'8 marzo 2006 al 26 luglio 2006 sul canale satellitare Fox Life e dal 28 giugno 2007 al 6 settembre 2007 su Rai 2.\nUn dono dall'eternit\u00e0.\nTrama.\nMelinda si sposa con Jim: durante i festeggiamenti vede uno spirito attraverso il vetro della finestra.\nPer la prima volta Melinda si accorge di non potersi separare da lui; in realt\u00e0, si tratta di un marine, Paul Adams, deceduto in una battaglia che vuole lasciare un messaggio al figlio.\nPassaggio a livello.\nTrama.\nDylan, figlio di una parrucchiera il cui negozio \u00e8 vicino a quello di Melinda e Andrea, riesce a vedere lo spirito di un bambino che gioca sulle rotaie di un treno.\nIl piccolo,Kenny,\u00e8 morto quando la sua auto \u00e8 stata travolta da un treno e chiede a Melinda di rasserenare i suoi genitori sconvolti.\nIntanto, arriva in citt\u00e0 la madre di Jim per una visita.\nLa gemella.\nTrama.\nNathalie \u00e8 ricoverata in un centro psichiatrico perch\u00e9 ha iniziato a comportarsi in modo strano dopo la morte della sorella gemella Zoe.\nMelinda, contattata da Zoe, deve convincere i suoi genitori che Nathalie non pu\u00f2 stare ricoverata l\u00ec.\nQuestioni di cuore.\nTrama.\nMelinda \u00e8 a casa di Andrea e all'improvviso ci sono delle infiltrazioni d'acqua: al piano di sopra Gwen, depressa per la scomparsa del fidanzato in un incidente in bicicletta, sta tentando il suicidio.\nConnor Donovan, questo il nome dello spirito, vuole che Melinda dica alla sua fidanzata di andare avanti e desidera conoscere a chi \u00e8 stato donato il suo cuore.\nI bimbi sperduti.\nTrama.\nMelinda e Andrea recuperano degli oggetti d'antiquariato da un vecchio orfanotrofio che sta per essere demolito.\nMentre ripuliscono la cantina dell'edificio, Melinda scopre la presenza delle anime di tre bambini e di un cane, morti durante un incendio nel 1956 e che non vogliono \"passare oltre\".\nRitorno a casa.\nTrama.\nJason, adolescente scontroso, \u00e8 morto aggredito da uno sciame di api alle quali \u00e8 allergico: la tragedia \u00e8 avvenuta subito dopo che Jason aveva scoperto che quella che ha sempre considerato sua madre in realt\u00e0 era adottiva.\nJason vuole che Melinda trovi la sua vera madre e le chieda come mai non l'ha voluto.\nAiuto reciproco.\nTrama.\nPrecipitatasi in ospedale per un incidente accaduto a Jim, Melinda entra in contatto con lo spirito di Hope.\nLa ragazza chiede a Melinda di aiutare il suo fidanzato Anthony a darsi pace perch\u00e9 si auto-accusa di essere il responsabile della sua morte.\nSulle ali di una colomba.\nTrama.\nJim inizia improvvisamente ad avere strane visioni e ad accusare forti mal di testa.\nQuesto perch\u00e9 lo spirito di Julian, un criminale morto nell'incidente stradale della puntata precedente, vuole essere aiutato da Melinda a redimersi per riappacificarsi con la moglie e il figlio che ha abbandonato e chiedere perdono ai genitori del figlio che ha ucciso. Nel frattempo in citt\u00e0 arriva Alexis, una vecchia amica di Melinda con cui non ha pi\u00f9 avuto rapporti da quando al primo anno di universit\u00e0 lei rivel\u00f2 il suo segreto con la conseguenza che venne umiliata davanti a tutti; Melinda non forse non \u00e8 ancora in grado di perdonare la sua vecchia amica ma forse questo fantasma le dar\u00e0 la spinta che serve anche a lei.\nVoci.\nTrama.\nKirk, un adolescente problematico, ruba la macchina di Melinda per andare in un bosco.\nMelinda, che continua a ricevere strani messaggi sugli apparecchi elettronici, riesce a capire che \u00e8 la madre del ragazzo che vuole che riallacci il suo rapporto con il padre.\nLa sposa fantasma.\nTrama.\nLisa, un'amica comune di Melinda e Andrea, sente di essere colpita da una serie di disgrazie proprio prima di sposare Mark.\nMelinda scopre che a tormentarla \u00e8 Serena, la donna che Mark aveva appena sposato, e che era morta subito dopo le nozze in un incidente stradale perch\u00e9 in quel momento discutevano del fatto che Serena avesse abortito.\nIl pugile.\nTrama.\nEstella de la Paz, una donna morta di malattia, contatta Melinda nella palestra dove si allena suo figlio Teo.\nEstella \u00e8 preoccupata perch\u00e9 suo marito Gilbert ha smesso di allenare Teo dopo la sua morte.\nL'ombra del comico.\nTrama.\nMelinda, Jim e Andrea frequentano il \"Comedy Cave\", luogo dove comici affermati e dilettanti si esibiscono dal vivo.\nLo spirito di Marty Golden, un vecchio comico del locale morto suicida, tormenta i comici che salgono sul palco e Melinda deve aiutarlo a dargli pace.\nIl vicino fantasma.\nTrama.\nTodd, un giovane molto schivo e riservato, va ad abitare nella casa accanto a quella di Melinda e Jim.\nMelinda deve proteggere Todd perch\u00e9 lo spirito di Lyle, il nonno della sua vecchia fidanzata, vuole ucciderlo: il motivo \u00e8 che Lyle crede che Todd sia l'assassino di sua nipote Stacy.\nL'autoritratto.\nTrama.\nJim, Melinda e Andrea sono stati invitati alla mostra di un pittore morto impiccato con l'accusa di omicidio.\nSua figlia Leslie pretende che Bobby, l'avvocato al quale il padre ha lasciato in eredit\u00e0 i dipinti, le restituisca tutti i quadri.\nSarah.\nTrama.\nLo spirito di Sarah, l'amica d'infanzia di Melinda morta per una malattia genetica, vuole che aiuti sua madre Grace che sta nascondendo all'ex marito di soffrire della stessa patologia di cui \u00e8 morta Sarah.\nUn fratello da salvare.\nTrama.\nAndrea \u00e8 tormentata da uno spirito: Melinda scopre che si tratta di Dennis, ex collega di Andrea ai tempi in cui stava a Washington.\nDennis dice a Melinda di essere morto durante un'escursione in montagna per spargere le ceneri del defunto padre e che suo fratello \u00e8 ancora vivo, ma \u00e8 intrappolato.\nIl diavoletto.\nTrama.\nMelinda e Jim devono badare alla neonata della stilista Christine che \u00e8 minacciata dallo spirito del primogenito Daniel.\nMelinda scopre che Daniel \u00e8 arrabbiato perch\u00e9 sua madre lo trascurava e vuole che Melinda lo metta in contatto con Suzanne, una baby-sitter alla quale era legatissimo.\nAl luna park.\nTrama.\nMelinda e Andrea vanno al circo e assistono allo spettacolo di Ambrose, il fratello del defunto mago Edward Pierce. Melinda percepisce subito la presenza dello spirito del mago e cerca di capire perch\u00e9 non sia ancora trapassato.\nRabbia.\nTrama.\nLo spirito di Ely, un uomo afroamericano ucciso da un suo collega bianco nel 1970 durante un litigio per futili motivi, perseguita il giudice Merrick che, pur avendo prove a sufficienza, non condann\u00f2 il colpevole dell'omicidio. \nMelinda cerca di scoprire cosa accadde veramente quella notte.\nScomparsi.\nTrama.\nMelinda cade in un bosco e teme di aver perso il suo dono.\nQuindi ha paura di non riuscire ad aiutare Daiane (la donna dell'episodio \"Homecoming\") che le chiede aiuto perch\u00e9 sua nipote Caitlin \u00e8 convinta di sentire lo spirito del suo fidanzato Gary, morto durante una partita di football.\nCaduta libera.\nTrama.\nMelinda \u00e8 tormentata e tartassata dagli spiriti di un pilota e della sua assistente di volo e da strani segnali di avvertimento, ma non riesce a capire cosa dicono e cosa significano.\nL'aereo, partito da Johannesburg, precipita violentemente nella cittadina di \"Grenview\", provocando un boato e una scossa di terremoto fortissima, che spacca e frantuma tutte le finestre delle case e provoca gravi danni al negozio di Melinda, scuotendo l'intera citt\u00e0, Andrea, molto preoccupata per suo fratello Mitch, decide di andare a cercarlo nel suo appartamento a Grendview, ma muore poco dopo, a causa dello schiantarsi dell'aereo sulla citt\u00e0.\nL'unica.\nTrama.\nGli spiriti dei passeggeri non \"passano oltre\" perch\u00e9 uno spirito misterioso e cattivo, detto \"il guardiano\" anche se si chiama Romano, li ha convinti a restare per sempre sulla terra.\n\"Il guardiano\" \u00e8 disposto a farli \"passare oltre\", ma in cambio vuole proprio Melinda."}
{"id": "1698588", "revid": "1714743", "url": "https://it.wikipedia.org/wiki?curid=1698588", "title": "Guelfo V", "text": "Biografia.\nGuelfo V era il figlio maggiore di Guelfo IV d'Este (noto anche come \"Guelfo I\") e di Giuditta delle Fiandre.\nNel 1089 spos\u00f2 Matilde di Canossa, che era pi\u00f9 anziana di 26 anni. Questo matrimonio fu voluto dal padre per rafforzare la posizione della famiglia nella lotta per le investiture. Durante la campagna militare in Italia dell'imperatore Enrico IV, Matilde e Guelfo combatterono contro l'imperatore.\nQuando Guelfo scopr\u00ec che Matilde, prima del loro matrimonio, aveva lasciato gi\u00e0 tutti i propri territori alla Chiesa, la abbandon\u00f2 nel 1095. Da quel momento, insieme al padre, appoggi\u00f2 l'imperatore Enrico IV, probabilmente a seguito della promessa di succedere al padre come duca di Baviera, cosa che avvenne infatti nel 1101 alla morte del padre. Continu\u00f2 la propria alleanza con l'imperatore e mor\u00ec senza risposarsi e senza avere eredi. Alla sua morte gli successe il fratello Enrico come duca di Baviera."}
{"id": "1698590", "revid": "115740686", "url": "https://it.wikipedia.org/wiki?curid=1698590", "title": "Java Runtime Environment", "text": "In informatica il JRE (o Java Runtime Environment) \u00e8 un ambiente di esecuzione per applicazioni scritte in linguaggio Java, distribuito gratuitamente da Sun Microsystems.\nDescrizione.\nIn quanto tale contiene la Java Virtual Machine, le librerie standard (API Java) e un \"launcher\" per le applicazioni Java, necessario per avviare i programmi scritti in linguaggio Java e gi\u00e0 compilati in bytecode; \u00e8 dunque necessario quando si hanno programmi scritti in Java forniti gi\u00e0 compilati in bytecode. Materialmente JRE \u00e8 un plugin per browser in quanto \u00e8 impiegato per applicazioni web che contengono componenti scritte in Java.\nEsso non costituisce un ambiente di sviluppo software e non contiene strumenti di sviluppo (compilatori e/o \"debugger\"): per poter sviluppare in Java a monte, a partire dal codice sorgente, \u00e8 necessario infatti il Java Development Kit (che tipicamente contiene anche il JRE), anch'esso distribuito gratuitamente dalla Sun. Molti IDE offrono inoltre la possibilit\u00e0 di agganciare (\"linkare\") la JRE e poter cos\u00ec sviluppare i propri programmi coadiuvati dell'editor.\nRilasciato in versione 32 bit e 64 bit, ad oggi, l'ultima versione della Java 2 Platform, Standard Edition Runtime Environment \u00e8 la versione 8: ogni versione ha molti aggiornamenti (detti anche \"build\") che vengono rilasciati durante il periodo di sviluppo (ad es. JRE 6 \u00e8 arrivato sino all'aggiornamento 45, mentre JRE 7 all'aggiornamento 51; a maggio 2019 JRE versione 8 \u00e8 in aggiornamento 211 (rilasciata il 16 aprile 2019)."}
{"id": "1698594", "revid": "1226", "url": "https://it.wikipedia.org/wiki?curid=1698594", "title": "Cavalieri del toson d'oro", "text": ""}
{"id": "1698595", "revid": "105246265", "url": "https://it.wikipedia.org/wiki?curid=1698595", "title": "Faithfulness", "text": "Faithfulness \u00e8 il secondo singolo ad essere estratto da \"Fleshwounds\", album di debutto da solista di Skin, nel settembre del 2003."}
{"id": "1698596", "revid": "834", "url": "https://it.wikipedia.org/wiki?curid=1698596", "title": "Johann Anton Losy van Losymthal", "text": ""}
{"id": "1698602", "revid": "767487", "url": "https://it.wikipedia.org/wiki?curid=1698602", "title": "Guilbert de Lannoy", "text": "Biografia.\nSvolse numerose missioni diplomatiche in Francia, Inghilterra, Prussia, Polonia, Lituania e fu tra in principali negoziatori del trattato di Troyes nel (1420). Nel 1421 venne mandato in Palestina dal re Enrico V d'Inghilterra per verificare la possibilit\u00e0 di riconquistare e ricreare il regno cristiano di Gerusalemme. A proposito di tale viaggio ebbe modo di scrivere un racconto delle sue esperienze, chiamato: \"Les Plerinages de Surye et de Egipte\", pubblicato postumo nel 1826."}
{"id": "1698608", "revid": "105246257", "url": "https://it.wikipedia.org/wiki?curid=1698608", "title": "Trashed (Skin)", "text": "Trashed \u00e8 il singolo di debutto da solista di Skin. Il singolo uscito nel giugno 2003 \u00e8 stato poi inserito in \"Fleshwounds\"."}
{"id": "1698610", "revid": "223320", "url": "https://it.wikipedia.org/wiki?curid=1698610", "title": "La Canzone che scrivo per te", "text": ""}
{"id": "1698618", "revid": "339392", "url": "https://it.wikipedia.org/wiki?curid=1698618", "title": "Parco Nazionale dei Picchi d'Europa", "text": ""}
{"id": "1698620", "revid": "1632387", "url": "https://it.wikipedia.org/wiki?curid=1698620", "title": "Sarcosuchus imperator", "text": "Il Sarcosuchus (che significa \"coccodrillo carnivoro\"), \u00e8 un genere estinto di coccodrillomorfo, lontano antenato degli odierni coccodrilli; visse intorno ai 112 milioni di anni fa, nel periodo Cretaceo, nell'attuale Africa e Sud America ed \u00e8 uno dei pi\u00f9 grandi coccodrilli mai vissuti sulla Terra. Era quasi due volte pi\u00f9 grande dell'odierno coccodrillo marino e pesante fino a 8 tonnellate. Deteneva inoltre uno dei pi\u00f9 potenti morsi mai esistiti in natura, paragonabile a quello del tirannosauro e superato soltanto da creature come Megalodon e Purussaurus.\nI primi resti fossili sono stati scoperti durante alcune spedizioni guidate dal paleontologo francese Albert-F\u00e9lix de Lapparent, dal 1946-1959 nel deserto del Sahara. I resti ritrovati sono frammentari e costituiti da un cranio, alcune vertebre, dei denti e alcuni osteodermi. Nel 1964, un cranio quasi completo \u00e8 stato trovato nel Niger dall'associazione francese CEA, ma che non fu descritto fino al 1997; solo nel 2000 gli studiosi compresero la vera anatomia dell'animale, quando una spedizione guidata dal paleontologo statunitense Paul Sereno scopr\u00ec sei nuovi esemplari, uno dei quali quasi completo.\nDescrizione.\nIl \"Sarcosuchus\" era un parente gigante degli odierni coccodrilli; si stima che gli esemplari adulti completamente sviluppati potessero raggiungere la lunghezza di 11-12 metri. Come nei moderni coccodrilli le narici e gli occhi erano posizionati in cima alla testa, ci\u00f2 gli conferiva la capacit\u00e0 di vedere sopra la superficie dell'acqua rimanendo nascosto ed immerso. All'interno delle sue fauci erano presenti pi\u00f9 di 132 denti (pi\u00f9 precisamente 35 per lato nella mascella e 31 per lato nella mandibola); inoltre la mascella superiore era pi\u00f9 lunga di quella inferiore lasciando uno spazio tra le ganasce quando l'animale mordeva. Negli individui pi\u00f9 giovani la forma del muso \u00e8 del tutto simile a quello dei moderni gaviali, ma negli individui completamente sviluppati il muso diventa notevolmente pi\u00f9 ampio.\nEra dotato di uno dei morsi pi\u00f9 potenti mai esistiti, superato solo da pochi crocodilomorfi coevi. La forza delle sue mascelle \u00e8 stimata, per un maschio di grosse dimensioni, a 50.000 - 80.000 N, mentre la pressione esercitata era dell'ordine di 2300-2800 kg/cm2, oltre due volte superiore a quella che si trova sul fondo della fossa delle Marianne. Solamente i colossali alligatori Purussaurus e Deinosuchus potevano superare questa forza, con alcuni enormi esemplari che raggiungevano forse anche il doppio di questa potenza. Per stabilire un confronto, la forza del morso del teropode tirannosauro era pari a 64.000 N, circa quattro volte superiore rispetto quella dell'attuale coccodrillo marino, mentre l'enorme squalo megalodonte nonostante le dimensioni colossali si \"fermava\" a circa 100.000 N. Come accade nel moderno gaviale le sue mascelle si chiudevano in modo estremamente rapido, probabilmente ad una velocit\u00e0 di diverse decine di chilometri orari.\nIl muso.\nAlla fine del muso, il \"Sarcosuchus\" aveva una specie di rigonfiamento paragonabile a quello presente negli esemplari maschi del gaviale del Gange, ma a differenza di quest'ultimo il rigonfiamento nel \"Sarcosuchus\" non era limitato solo ai maschi, infatti tutti i fossili di \"Sarcosuchus\" ritrovati presentano il rigonfiamento, quindi non si tratta di dimorfismo sessuale. La funzione di tale struttura rimane ancora sconosciuta. Forse questo rigonfiamento conferiva al \"Sarcosuchus\" un accentuato senso dell'olfatto, oltre a farci pensare che questo animale potesse emettere un insolito verso di richiamo.\nOsteodermi.\nGli osteodermi, (noti anche come scudi dermici), del \"Sarcosuchus\" erano molto simili a quelli dei goniopholodids, come il \"Sunosuchus\" e il \"Goniopholis\"; questi scudi dermici formavano una superficie compatta ed ininterrotta che partiva dalla base del collo fino a met\u00e0 della coda, come osservabile nell\"'Araripesuchus\" e altri coccodrilli basali, al contrario dei moderni coccodrilli i cui osteodermi ricoprono tutto il collo e il corpo.\nDimensioni.\nUn metodo comune per stimare le dimensioni dei coccodrilli o dei coccodrillomorfi, \u00e8 l'uso della lunghezza del cranio, prendendo la misura dalla punta del muso fino alla base della testa, in quanto nei coccodrilli le dimensioni del cranio sono correlate con la lunghezza totale del corpo, indipendentemente dal sesso. Questo metodo \u00e8 stato di grande aiuto per la misurazione del \"Sarcosuchus\" a causa della scarsit\u00e0 dei resti fossili del corpo.\nPer stimare la lunghezza del \"Sarcosuchus\", sono state usate come punto di riferimento le dimensioni di alcuni gaviali del Gange provenienti dall'India e da alcuni coccodrilli marini provenienti dal nord dell'Australia; entrambi i due punti di riferimento hanno permesso di stimare l'esatta lunghezza dell'animale. Il pi\u00f9 grande cranio di \"Sarcosuchus\" ritrovato (l'esemplare tipo) \u00e8 lungo circa 1,6 m (5,2 piedi) ed in base a tale lunghezza si \u00e8 stimato che l'individuo a cui apparteneva doveva avere una lunghezza totale di 11,65 metri, per un peso di circa 8 tonnellate. Ci\u00f2 dimostra che il \"Sarcosuchus\" era il pi\u00f9 grande coccodrillo mai vissuto sulla Terra superando in lunghezza anche il \"Rhamphosuchus crassidens\" del Miocene; solo il \"Deinosuchus\" del tardo Cretaceo e il \"Purussaurus\" del Miocene potevano raggiungere dimensioni paragonabili.\nClassificazione.\nIl \"Sarcosuchus\" \u00e8 comunemente classificato come facente parte del clade Pholidosauridae, un gruppo di rettili simili ai coccodrilli, legati ma non facenti parte del Crocodylia (clade contenente coccodrilli, alligatori e gaviali). La maggior parte dei membri del \"Pholidosauridae\" possedevano lunghi, musi sottili e prevalentemente acquatici. Il \"Sarcosuchus\" spicca tra i pholidosaurids per essere considerato un predatore all'apice, diverso dalla maggior parte dei membri noti del clade che erano piscivori specializzati.\nCladogramma semplificato di Pholidosauridae(2011).\nScoperta e Classificazione.\nI primi riscontri.\nNel corso di diverse spedizioni nel Sahara, nel 1946-1959, guidate dal paleontologo francese Albert-F\u00e9lix de Lapparent, alcuni fossili di coccodrilloformi di grandi dimensioni furono rinvenuti nella regione conosciuta come Kem Kem Beds, altri sono stati trovati nella Foggara Ben Draou, vicino alla citt\u00e0 di Aoulef, in Algeria, mentre altri provenivano da Gara Kamboute, nel sud della Tunisia, i fossili trovati erano frammenti di cranio, denti, corazze dorsali e vertebre. Nel 1957, nella regione ora conosciuta come la formazione Elrhaz, nel nord del Niger, furono ritrovati diversi denti isolati di grandi dimensioni. Lo studio di questo materiale dal paleontologo francese France De Broin, li ha aiutati a identificare come questi denti isolati provenivano dal lungo muso di un nuovo genere di coccodrillo.\nTempo dopo, nel 1964, il gruppo di ricerca del francese CEA scopr\u00ec un cranio quasi completo, nella regione di Gadoufaoua, nel nord del Niger. Attualmente questo fossile rappresenta l'olotipo di \"Sarcosuchus imperator\". Il nome del genere deriva dal greco \"\"sarco\" che significa carne e \"suchus\"\" che significa coccodrillo.\nFossili dal Brasile.\nNel 1977, fu descritta una nuova specie di Sarcosuchus, \"S. hartti\", dai resti trovati nel XIX secolo nel bacino Rec\u00f4ncavo baiano nel nord-est del Brasile. Nel 1867, il naturalista statunitense Charles Hartt, ritrov\u00f2 due denti isolati e li invi\u00f2 al paleontologo statunitense Marsh che descrisse una nuova specie di \"Crocodylus\", \"C. hartti\". Questo materiale, insieme ad altri resti sono stati assegnati nel 1907 al genere \"Goniopholis\", come \"G. hartti\". Questi resti, comprendenti un frammento della mascella inferiore, corazza dorsale e alcuni denti, oggi custoditi nel Museo di Storia Naturale di Londra, originariamente attribuiti alla specie \"G. hartti\" sono stati riassegnati al genere \"Sarcosuchus\".\nScoperte recenti.\nNel 2000, una spedizione di Paul Sereno nei depositi della Formazione Elrhaz, port\u00f2 alla luce molti scheletri parziali, numerosi teschi e circa 20 tonnellate di fossili, datati tardo periodo Aptiano e primo Albiano, del Cretaceo inferiore. Ci \u00e8 voluto circa un anno per identificare le ossa di \"Sarcosuchus\", e assemblarle insieme per ricostruire lo scheletro.\nAltro materiale fossile aggiuntivo \u00e8 stato ritrovato e descritto nel 2010, nella zona di Nalut, nel nord-ovest della Libia. Questi fossili ritrovati nella Formazione Cabao, sono stati datati Hauteriviano-Barremiano.\nPaleobiologia e paleoecologia.\nModello di Crescita.\nSulla base del numero di anelli di crescita, noti anche come linee di crescita arrestati, ritrovati negli osteodermi dorsali (o corazza dorsale) di un individuo subadulto, risulta che l'animale era circa l'80% delle dimensioni massime degli adulti, \u00e8 stato quindi stimato che il \"S. imperator\" raggiungeva le massime dimensioni all'et\u00e0 di 50-60 anni, in quanto questi animali nonostante le grandi dimensioni, erano a sangue freddo. Ci\u00f2 suggerisce che, come \u00e8 stato dimostrato nel \"Deinosuchus\", il \"S.imperator\" raggiungeva le sue massime dimensioni aumentando la durata della vita e non accelerando la velocit\u00e0 di deposizione delle ossa come nei grandi mammiferi o nei dinosauri.\nDieta.\nIl cranio del \"Sarcosuchus\" sembra essere un mix tra quello del Gaviale del Gange (lungo e sottile, adatto a predare pesci), e quello del Coccodrillo del Nilo (pi\u00f9 robusto, adatto a prede molto grosse). Alla base del muso, i denti hanno corone lisce e robuste che non si incastravano tra loro quando l'animale chiudeva la bocca, come nei coccodrilli. Gli studiosi quindi conclusero che l'animale aveva una dieta simile a quella del coccodrillo del Nilo, che comprendeva grandi prede terrestri, come i dinosauri che vivevano nella stessa regione.\nTuttavia, un'analisi del 2014 di un modello biomeccanico del cranio, suggerisce che a differenza del \"Deinosuchus\", il \"Sarcosuchus\" non era in grado di eseguire il \"death roll\", usato dai coccodrilli odierni per strappare brandelli di carne dalla preda.\nHabitat.\nI resti di \"S. imperator\" furono ritrovati in una regione del deserto di T\u00e9n\u00e9r\u00e9, di nome Gadoufaoua, pi\u00f9 precisamente nella formazione Elrhaz del Gruppo Tegama, risalente al tardo periodo Aptiano e ai primi dell'Albiano, del Cretacico inferiore, circa 112 milioni di anni fa. La stratigrafia della regione e la fauna acquatica rinvenuta indica che si trattava di un ambiente fluviale interno, con abbondanza di acque dolci e un clima tropicale umido. Il \"S. imperator\" condivideva le acque con il pesce olosteo \"Lepidotus\" e il celacanto \"Mawsonia\". La fauna terrestre era composta in maggior parte da dinosauri, tra cui gli iguanodontidi \"Lurdusaurus\" (che era il dinosauro pi\u00f9 comune nella regione) e \"Ouranosaurus\". Nella zona vivevano anche grandi sauropodi come il \"Nigersaurus\". Vi erano anche alcuni teropodi, che condividevano con il gigantesco coccodrillo il territorio e le prede, tra cui gli spinosauridi \"Suchomimus\" e \"Spinosaurus\", il carcharodontosauride \"Eocarcharia\" e l'abelisauride \"Kryptops\".\nInvece, il \"Sarcosuchus hartti\" fu ritrovato nel bacino Reconcavo, in Brasile, pi\u00f9 precisamente nella formazione Ilhas, risalente al tardo Aptiano. Il territorio presentava un ambiente lacustre, simile all'habitat del \"S. imperator\", comprendente, anche, una fauna acquatica simile, tra cui \"Lepidotus\" e due specie di \"Mawsonia\". La presenza di dinosauri nell'area \u00e8 ancora da definire, in quanto i pochi fossili ritrovati sono perlopi\u00f9 di natura frammentaria.\nNella cultura di massa.\nNonostante non sia un dinosauro, come animale preistorico il \"Sarcosuchus\" \u00e8 sorprendentemente ben conosciuto presso il grande pubblico, grazie al primato di pi\u00f9 grande coccodrillo mai vissuto, tanto da comparire in numerosi documentari, videogiochi e programmi sui dinosauri. Alcune delle pi\u00f9 famose apparizioni del \"Sarcosuchus\" sono: "}
{"id": "1698622", "revid": "884077", "url": "https://it.wikipedia.org/wiki?curid=1698622", "title": "Super 10 2007-2008", "text": "Il Super 10 2007-08 fu il 78\u00ba campionato nazionale italiano di rugby a 15 di prima divisione.\n e la finale fu disputata allo stadio Brianteo di Monza.\nPer esigenze di sponsorizzazione chiamato Groupama Super 10, ripropose a distanza di due anni la finale \u2014 , squadre che superarono nelle rispettive semifinali il di Padova e ; fu una finale all'insegna del numero 6, in quanto sesta gara-scudetto consecutiva per i veneti, e sesta volta che le due compagini si trovavano di fronte per l'ultimo atto del torneo.\nA vincere, per la seconda volta, fu il , che domin\u00f2 una gara incerta fino alla fine del primo tempo: 3-0 per Calvisano fu, infatti, lo \"score\" dopo i primi 40\u2019 di gioco; nella ripresa un parziale di 17-3 marcato da due mete (Cameron Treloar e Matteo Pratichetti) e i calci di Griffen, contro il solo piazzato di Marius Goosen diede a Calvisano il suo secondo titolo e a Treviso l'ottava sconfitta su 18 finali; in chiusura di partita anche l'espulsione di Goosen, reo di aver insultato l'arbitro Carlo Damasco per non avere, a suo dire, sanzionato un fallo grave commesso da Paul Griffen; lo stesso Griffen, nel dopo-partita, ammise che il suo fallo (un pugno dato al sudafricano Hottie Louw dopo aver subito un placcaggio alto molto pericoloso) era stata esagerata che poteva meritare a sua volta l'espulsione.\nA retrocedere in serie A fu invece l', tornata in massima divisione solo quattro stagioni prima e semifinalista di campionato alla sua prima annata nel Super 10.\nLo spareggio italo-celtico per la qualificazione della terza squadra italiana alla Heineken Cup non si tenne, in quanto la Federazione Italiana Rugby non pot\u00e9 indicare per tempo la squadra che avrebbe dovuto parteciparvi, essendo lo spareggio previsto per il 31 maggio 2008, data in cui era in programma la semifinale di ritorno del Super 10; a seguito di tale rinuncia italiana fu lasciata via libera al primo dei club non classificati dalla Celtic League, i gallesi del ; le due semifinaliste perdenti e parteciparono alla Challenge Cup successiva."}
{"id": "1698629", "revid": "1086846", "url": "https://it.wikipedia.org/wiki?curid=1698629", "title": "Genoa 1893 1989-1990", "text": "Questa voce raccoglie le informazioni riguardanti il Genoa 1893 nelle competizioni ufficiali della stagione 1989-1990.\nStagione.\nLa stagione 1989-1990 inizia il 13 agosto, il grifone disputa la competizione amichevole denominata \"Torneo di Verona\", sconfiggendo il River Plate (1-0). Sempre alla guida del professor Franco Scoglio, il Genoa ritornato in Serie A dopo cinque stagioni, con l'obiettivo di disputare un campionato senza patemi, si affida ad un trio di stranieri sudamericani, tutti uruguaiani, la punta Carlos Aguilera che segna 8 reti, ed i centrocampisti Jos\u00e9 Perdomo e Rub\u00e9n Paz. A rinforzo della difesa arriva dalla Roma il centrale Fulvio Collovati, mentre la sorpresa di stagione \u00e8 rappresentata da Davide Fontolan, gi\u00e0 protagonista della scorsa promozione, che segna 10 reti nella sua prima stagione nella massima serie, e verr\u00e0 ceduto all'Inter al termine dell'attuale stagione. Con quattro retrocessioni previste, per il grifone c'\u00e8 stata sempre poca tranquillit\u00e0, giostrando costantemente appena sopra la bassa classifica, di poco certo, ma quanto basta per concretizzare l'obiettivo del mantenimento della categoria.\nNella Coppa Italia tornata ai confronti diretti nei primi due turni, il Genoa supera il Padova al primo turno, ed esce di scena al secondo turno perdendo il derby della Lanterna (0-1).\nOrganigramma societario.\nArea direttiva\nArea tecnica"}
{"id": "1698632", "revid": "122673941", "url": "https://it.wikipedia.org/wiki?curid=1698632", "title": "Surtees TS16", "text": "La Surtees TS16 fu una vettura di Formula 1 che venne fatta esordire dalla scuderia inglese nella stagioni 1974 e venne utilizzata anche nelle stagioni 1975 e 1976.\nTecnica.\nProgettata da John Surtees veniva spinta dal motore Ford Cosworth DFV, montato su una monoscocca di alluminio. Dotata di cambio Hewland FGA400 e pneumatici Firestone nella prima stagione e Goodyear nelle altre due, non fu particolarmente brillante in pista.\nAttivit\u00e0 sportiva.\nEsord\u00ec nel Gran Premio d'Argentina 1974 guidata da Carlos Pace e Jochen Mass. Solo nel Gran Premio del Brasile riusc\u00ec ad andare a punti con Pace (quarto). Pace fu anche in grado di partire secondo nel Gran Premio del Sud Africa dello stesso anno. Ottenne due secondi posti in gare non valide per il mondiale: con Mass nel BRDC International Trophy del 1974 e con John Watson nella Race of Champions del 1975. Helmuth Koinigg trover\u00e0 la morte durante il Gran Premio degli Stati Uniti 1974 al volante di una TS16.\nNel 1976 la scuderia privata \"ShellSport\" iscrisse Divina Galica con una TS16 al Gran Premio di Gran Bretagna ma senza qualificarsi. Anche nel 1974 una vettura di questo tipo era stata affidata a un team privato, \"AAW Racing\", con al volante Leo Kinnunen."}
{"id": "1698633", "revid": "105279079", "url": "https://it.wikipedia.org/wiki?curid=1698633", "title": "Just Let the Sun", "text": "Just Let The Sun \u00e8 il secondo singolo estratto dal secondo album da solista di Skin, Fake Chemical State. Come il precedente singolo, \"Alone in My Room\", questo brano \u00e8 stato scritto insieme a Paul Draper dei Mansun. \u00c8 il primo singolo dell'album ad essere pubblicato su supporto fisico. Ha ottenuto un grande successo in Europa."}
{"id": "1698636", "revid": "125492537", "url": "https://it.wikipedia.org/wiki?curid=1698636", "title": "The Rhythm of the Night", "text": "The Rhythm of the Night \u00e8 un singolo della cantante italiana Corona, pubblicato il 5 novembre 1993 come primo estratto dall'album omonimo.\nDescrizione.\nGli autori del testo della canzone sono Francesco Bontempi (produttore discografico conosciuto anche come Lee Marrow), Annerley Gordon e Giorgio Spagna, fratello della pi\u00f9 nota Ivana Spagna che pure ha dato il suo contributo artistico al progetto musicale di Electronic Dance Music dal quale Corona ha poi preso il nome in veste di \"frontwoman.\" La parte vocale \u00e8 invece eseguita dall'artista italiana non accreditata Jenny B, nome d'arte di Giovanna Bersola, poich\u00e9 Olga Maria De Souza (il vero nome di Corona) all'inizio della sua carriera musicale, pur possedendo buone doti canore, faceva sentire un forte accento brasiliano nell'interpretazione del testo scritto in inglese; il suo ruolo, dunque, all'inizio fu essenzialmente estetico e limitato ad un'esecuzione labiale e coreografica nel video e sul palco. La linea melodica del brano, con esclusione del ritornello, riprende le note della canzone \"Save Me\" del duo femminile \"Say When!\". Sono inoltre presenti dei campionamenti provenienti dai brani \"Scream for Daddy\" di Ish Ledesma e \"Playing with Knives\" dei Bizzarre Inc. Il brano \u00e8 stato registrato al Pink Studio di Reggio Emilia e mixato da Francesco Alberti al Kristal Studio di Massa.\nVideo musicale.\nIl videoclip \u00e8 stato diretto e girato da Giacomo De Simone a Viareggio.\nSuccesso commerciale.\nSi tratta di uno dei brani eurodance pi\u00f9 famosi e rappresentativi degli anni novanta, nonch\u00e9 tormentone, che ha raggiunto la prima posizione della classifica dei singoli italiana.\nIn Italia \u00e8 stato il singolo pi\u00f9 venduto del 1994.\nCover.\nUna cover del brano \u00e8 stata realizzata nel 2008 dagli Ex-Otago.\nIl 9 ottobre 2013 il gruppo inglese Bastille pubblica un'altra cover della canzone, contenuta nell'album All This Bad Blood. \nNel 2019 la canzone \u00e8 stata campionata per il brano \"Ritmo (Bad Boys for Life)\" dei Black Eyed Peas e di J Balvin, incluso nella colonna sonora del film \"Bad Boys for Life\".\nCuriosit\u00e0.\nLa canzone \u00e8 presente anche in GTA V nella stazione radio Non Stop Pop FM."}
{"id": "1698638", "revid": "125482333", "url": "https://it.wikipedia.org/wiki?curid=1698638", "title": "Pierre Cl\u00e9menti", "text": "Importante interprete del cinema francese e italiano tra gli anni sessanta e settanta, \u00e8 considerato una tra le figure rappresentative dello spirito di ribellione e dell'anticonformismo che caratterizzano quegli anni.\nL'etichetta di \"bello e dannato\" gli rimase impressa anche nella vita: il suo arresto in Italia nel 1971 per possesso di droga provoc\u00f2 la protesta di tutta la comunit\u00e0 cinematografica. In seguito a questa esperienza, l'attore scrisse un libro, \"Carcere italiano\" (\"Quelques messages personnels\"), una testimonianza contro il codice penale italiano risalente al fascismo, contro un regime carcerario carente dal punto di vista umano, e contro la societ\u00e0 repressiva.\nBiografia.\nPierre Cl\u00e9menti nacque a Parigi da padre sconosciuto e da madre di origine corsa, che lavorava come custode. Trascorse un'infanzia difficile, passando da una famiglia affidataria all'altra, e con una madre incapace di occuparsi di lui poich\u00e9 oppressa dalle difficolt\u00e0 materiali. A 13 anni venne mandato in una casa di correzione, dove incontr\u00f2 un educatore che gli fece scoprire la poesia. Ritornato a Parigi da adolescente, visse di piccoli lavori saltuari, come il tagliatore di pietra e il fattorino d'albergo, iniziando nello stesso tempo a seguire i corsi di recitazione della scuola del Th\u00e9\u00e2tre du Vieux-Colombier.\nNel 1957 Cl\u00e9menti fece la conoscenza di Eug\u00e8ne Ionesco, Samuel Beckett, Edgar Var\u00e8se e dell'attore francese Roger Blin, incontri determinanti per la sua futura carriera da attore. Il suo atteggiamento \"beatnik\" e apparentemente fragile, il suo bell'aspetto fisico e il suo \"charme\" fecero colpo negli ambienti artistici e intellettuali di Saint-Germain-des-Pr\u00e9s, consentendogli di iniziare la sua carriera di attore in alcuni lavori di Michel Deville.\nFu Alain Delon a presentare il giovane attore al regista Luchino Visconti che, impressionato, gli affid\u00f2 il suo primo ruolo memorabile, quello di uno dei figli del principe Salina ne \"Il Gattopardo\" (1963). Rientrato a Parigi, entr\u00f2 in contatto con lo scrittore, regista e drammaturgo Marc'O, artista impegnato nella ricerca e messa in pratica di un nuovo rapporto tra gli attori e la scena. Cl\u00e9menti si lanci\u00f2 con entusiasmo in questa avventura teatrale di avanguardia, a fianco di un gruppo di giovani attori che presto sarebbero diventati celebri come Bulle Ogier e Jean-Pierre Kalfon, ed esord\u00ec in teatro per i locali \"off\" parigini.\nNel 1965 spos\u00f2 Margareth, dalla quale ebbe un figlio, Balthazar, nel luglio dello stesso anno, divenuto anch'egli attore.\nNel 1967 Luis Bu\u00f1uel gli affid\u00f2 l'importante ruolo di protagonista in \"Bella di giorno\", a fianco di Catherine Deneuve, che lo lanci\u00f2 definitivamente come una \"vedette\" del cinema. Proprio in questo periodo acquist\u00f2 una cinepresa 16mm e cominci\u00f2 a realizzare da solo i propri film. Girer\u00e0 molto materiale anche durante le riprese di \"Partner\" (1968) di Bertolucci.\nFedele alle sue convinzioni, Cl\u00e9menti rifiut\u00f2 di partecipare a pellicole da lui ritenute non interessanti e mantenne uno stile di vita dimesso, distribuendo i suoi \"cachet\" ai senzatetto e vivendo in una camera di poco prezzo.\nFra il 1967 e il 1971 recit\u00f2 magistralmente in alcuni dei film pi\u00f9 importanti di una stagione di profondo rinnovamento linguistico della scena cinematografica italiana e francese: \"Partner\" (1968) e \"Il conformista\" (1970), di Bernardo Bertolucci, \"I cannibali\" (1969) di Liliana Cavani, \"Porcile\" (1969) di Pier Paolo Pasolini, \"La via lattea\" (1969) di Luis Bu\u00f1uel, \"Le Lit de la Vierge\" (1969), \"La Cicatrice Interieur\" (1970) di Philippe Garrel, \"Cutting Heads\" (1970) di Glauber Rocha.\nNel 1971 fu co-protagonista con Tomas Milian ne \"La vittima designata\", dove offr\u00ec un'interpretazione intensa e poetica, sottolineata dal sottofondo musicale di Luis Bacalov. Nel giugno di quell'anno venne arrestato a Roma per detenzione e uso di stupefacenti. Condannato a due anni di prigione, fu incarcerato a Regina Coeli, da dove uscir\u00e0 dopo 18 mesi per insufficienza di prove e costretto ad abbandonare il paese.\nLa traumatica esperienza lo segner\u00e0 per sempre e lo porter\u00e0 a pubblicare nel 1973 il libro \"Quelques messages personnels\" (\"Pensieri dal carcere\"), vera e propria requisitoria contro l'ingiustizia e le condizioni della detenzione carceraria. Nell'opera autobiografica sono contenuti anche episodi essenziali della sua vita e della sua carriera folgorante.\nRisposatosi con Nadine Hermand, da lei ebbe un figlio, Valentin.\nNonostante il suo periodo di maggiore successo potesse dirsi ormai concluso, Cl\u00e9menti continu\u00f2 a recitare, dando prove notevoli di intatte doti interpretative fino al 1998, anno in cui usc\u00ec \"Ideus Kinky - Un treno per Marrakech\" di Gillies MacKinnon.\nNel 1988 la Cin\u00e9math\u00e8que fran\u00e7aise gli dedic\u00f2 un omaggio retrospettivo.\nPierre Clementi mor\u00ec a Parigi il 27 dicembre 1999, a 57 anni, in seguito a un cancro. Nel 2008 e per tutto il 2009, a dieci anni dalla sua morte, gli vennero dedicati vari omaggi retrospettivi."}
{"id": "1698641", "revid": "118358625", "url": "https://it.wikipedia.org/wiki?curid=1698641", "title": "Etruscheria", "text": "L'etruscheria \u00e8 un fenomeno della cultura italiana nato nel Settecento: riguarda un'ossessione sul popolo etrusco, un'eccessiva curiosit\u00e0 sulle origini, lingua e costumi degli etruschi. Principali esponenti dell'\"etruscomania\" furono monsignor Mario Guarnacci di Volterra, Anton Francesco Gori, Giovanni Maria Lampredi, Giovanni Lami, Giovan Battista Passeri.\nQuesto fervore erudito, considerata alla stregua di una rovinosa \"mania\" della cultura italiana dell'epoca, ebbe fine grazie all'opera di studiosi come Luigi Lanzi, Winckelmann, e Karl Otfried M\u00fcller.\nStoria.\nIl fenomeno esplode con la pubblicazione del \"De Etruria Regali\" dell'umanista scozzese Thomas Dempster, scritto su incarico di Cosimo II de' Medici nel XVII secolo. L'opera di Dempster non venne per\u00f2 subito pubblicata, in quanto non ottenne il necessario imprimatur di Cosimo. Nel secolo successivo, un altro inglese, il bibliofilo Thomas Coke, futuro conte di Leicester, acquist\u00f2 il testo di Dempster che era nel frattempo stato acquistato da un letterato fiorentino, Anton Maria Salvini. Coke decise di pubblicarlo e l'edizione fu curata da Filippo Buonarroti. Questo libro diede inizio all'interesse degli inglesi per gli Etruschi, interesse esploso poi nel '700 che coinvolse studiosi italiani e stranieri. \nManifestazioni.\nAll'interno del fenomeno occorre distinguere due nature distinte.\nEtruscomania campanilistica.\nUna prima componente, di matrice campanilistica, tendeva ad attribuire agli Etruschi acquisizioni culturali, invenzioni, e manufatti artistici a essi estranei o non pertinenti. Per giustificare tali inferenze storico-archeologiche, si ricorreva con disinvoltura alla distorsione delle fonti. Esponenti di questa corrente furono Mario Guarnacci da Volterra, Giovanni Battista Piranesi (con l'anti-ellenismo romanocentrico ed etruscocentrico espresso nelle sue opere teoriche), e Giovan Battista Passeri che tendeva a ricondurre ogni manifestazione artistica (come, ad esempio, i ritrovamenti poi ascritti alla ceramica greca), nell'alveo della civilt\u00e0 etrusca. Questo atteggiamento culturale campanilista aveva un precedente storico di fine Quattrocento, rappresentato nella vicenda delle ingegnose falsificazioni storiche fabbricate da Annio da Viterbo, da lui riversati nella colossale opera delle \"Antiquitatum variarum\".\nDiatriba sulla lingua.\nUn secondo filone della mania etrusca si rivolse non solo ai prodotti architettonici e artistici, ma anche agli studi linguistici e vide coinvolti figure di antiquari di spicco come Scipione Maffei e Anton Francesco Gori. I problemi principali di questo interesse linguistico riguardavano la classificazione della lingua etrusca e del suo alfabeto, secondo il quadro di conoscenze dell'epoca. In tale ambito, si fronteggiavano due opposte prese di posizione. La prima tendenza, facente capo a Scipione Maffei, pretendeva di inserire la genealogia linguistica dell'etrusco nell'ambito delle lingue semitiche e aramaiche. La seconda teoria, facente capo al Gori, pretendeva di inserire l'etrusco tra le lingue classiche (latino e greco antico). La divergenza di idee, e l'acribia delle tesi contrapposte, trasform\u00f2 la linguistica etrusca in un poco proficuo terreno di scontro e di aspra polemica, che ebbe l'ulteriore effetto di distogliere un interesse pi\u00f9 serio da parte di scienziati della seconda met\u00e0 del secolo.\nValore culturale e ripercussioni.\nL'etruscheria non \u00e8 storiografia n\u00e9 archeologia, perch\u00e9 gli etruscomani non hanno la pretesa di interpretare le fonti antiche: nel caso migliore sono assimilabili a degli antiquari e a dei \"cercatori\" di oggetti. Ancor pi\u00f9 negativo \u00e8 il giudizio sul valore culturale della gi\u00e0 citata opera di asservimento della lettura delle fonti all'intento ideologico del campanilismo e dell'anti-ellenismo.\nSostanzialmente sterile e dannosa \u00e8 da considerare anche l'asprezza dei modi e dei toni con cui si manifestarono le diatribe: la virulenta polemica sulla genealogia linguistica, ad esempio, oltre all'intrinseca sterilit\u00e0, ebbe l'effetto ulteriore di alienare l'interesse di molti studiosi di etruscologia della seconda met\u00e0 del XVIII secolo.\nArnaldo Momigliano, storico dell'antichit\u00e0 e studioso della storiografia antica, scrisse che \"l'etruscologia fu per un secolo una forza disgregatrice, una reale malattia della cultura italiana\", finch\u00e9 non fu debellata da Karl Otfried M\u00fcller. Un ruolo importante ebbe l'opera di Luigi Lanzi e la pubblicazione della \"Geschichte der Kunst des Altertums\" di Johann Joachim Winckelmann (ca. 1763) in cui si tentava, sulla base di un repertorio di evidenze archeologiche \"sospette\" o ancora limitate, un suo inquadramento in rapporto all'arte dell'antichit\u00e0 (in particolare greco-romana). \nAlla frenesia etrusca sono ascrivibili anche alcune conseguenze positive, almeno nella misura in cui essa, come avvenne con Carlo Denina, fu foriera di una visione pi\u00f9 ampia della storia dell'Italia antica, e di forme di ripensamento, in un quadro storico pi\u00f9 articolato, in cui potevano trovare spazio anche i contributi dei popoli italici autonomi dell'Italia pre-romana.\nConseguenze museali.\nLa mania etrusca ebbe importanti ripercussioni nella storia museale e dei beni culturali italiani: si deve al frenetico interesse dell'epoca la nascita di molte importanti collezioni, come il Museo dell'Accademia Etrusca e della citt\u00e0 di Cortona, o la collezione privata di monsignor Mario Guarnacci (confluita poi nel Museo etrusco Guarnacci di Volterra), o le raccolte private senesi ora acquisite al Museo archeologico nazionale di Siena. Notevole fu anche l'arricchimento, con reperti etruschi, di cui beneficiarono collezioni gi\u00e0 esistenti, come quelle del Granducato di Toscana."}
{"id": "1698642", "revid": "1529788", "url": "https://it.wikipedia.org/wiki?curid=1698642", "title": "Enrico IX di Baviera", "text": "Biografia.\nEnrico era figlio di Guelfo IV d'Este e di Giuditta di Fiandra, e quindi fratello di Guelfo V. Da giovane govern\u00f2 i territori di famiglia a sud delle Alpi. Tra il 1095 ed il 1100 spos\u00f2 Wulfhilde, figlia del duca Magnus di Sassonia, appartenente alla dinastia dei Billunghi. A seguito di questo matrimonio ricevette alcuni territori in Sassonia. \nNel 1116 accompagn\u00f2 l'imperatore Enrico V nella sua campagna militare in Italia. Nel 1120 succedette al fratello Guelfo V come duca di Baviera.\nAlla morte di Enrico V appoggi\u00f2 alle elezioni reali del 1125 il genero Federico, per poi cambiare appoggiando Lotario di Sassonia. Questo cambiamento avvenne perch\u00e9 Lotario promise che la sua unica figlia ed erede, Gertrude, avrebbe sposato il figlio di Enrico, Enrico l'Orgoglioso.\nDopo l'elezione di Lotario, Enrico abdic\u00f2 da duca di Baviera e si ritir\u00f2 con la famiglia presso l'abbazia di Weingarten, in questo modo non sub\u00ec le ritorsioni del genero. Enrico mor\u00ec poco dopo il suo ritiro e gli succedette il figlio Enrico.\nEredi.\nTra il 1095 ed il 1100 spos\u00f2 Wulfhilde, figlia del duca Magnus di Sassonia, appartenente alla dinastia dei Billunghi, e di Sofia d'Ungheria, figlia di B\u00e9la I d'Ungheria e vedova di Ulrico I, margravio di Carniola.\nDal matrimonio con Wulfhilde nacquero sette figli:"}
{"id": "1698643", "revid": "767487", "url": "https://it.wikipedia.org/wiki?curid=1698643", "title": "Jack Humble", "text": "\u00c8 stato uno dei fondatori dell'."}
{"id": "1698645", "revid": "1869172", "url": "https://it.wikipedia.org/wiki?curid=1698645", "title": "Cino Ricci", "text": "Biografia.\nNato a Rimini e cresciuto a Forl\u00ec, si avvicina giovane alla vita del mare, prestando prima servizio sulle barche dei pescatori e poi sulle barche a vela da turismo dell'Adriatico.\nDal 1965 intraprende una lunga esperienza internazionale, che lo porta a partecipare alle principali regate mondiali.\nConosce l'avvocato Gianni Agnelli, grande appassionato di vela, e diventa parte del progetto di schierare una barca italiana all'America's Cup, la pi\u00f9 prestigiosa competizione velistica mondiale. Nel 1983 a Newport (USA), Ricci, skipper di Azzurra, la barca italiana, riesce ad arrivare sino alla semifinale.\nLa sfida si ripete nel 1987 a Fremantle (Australia).\nAbbandonato lo sport agonistico, si dedica al commento televisivo e giornalistico degli eventi nautici principali, divenendo organizzatore di manifestazioni velistiche. La pi\u00f9 conosciuta \u00e8 il Giro d'Italia a Vela, regata a tappe che si svolge annualmente circumnavigando la penisola.\nVive a Predappio."}
{"id": "1698648", "revid": "78273", "url": "https://it.wikipedia.org/wiki?curid=1698648", "title": "Gran Premio di Francia MotoGP 2007", "text": ""}
{"id": "1698650", "revid": "729019", "url": "https://it.wikipedia.org/wiki?curid=1698650", "title": "Jean de Cr\u00e9quy", "text": "Biografia.\nAlla morte del padre egli diviene signore di Cr\u00e9quy, Canaples e Fressin e fu tra i primi uomini ad appartenere all'ordine dei Cavalieri del toson d'oro, l'ordine fondato dal duca Filippo III di Borgogna detto il buono.\nEgli prese parte alla guerra dei cent'anni, su entrambi i fronti. Infatti il suo sovrano cambi\u00f2 spesso alleanza, cos\u00ec Jean de Cr\u00e9quy prese parte alla difesa di Parigi contro Giovanna d'Arco, e divenne poi ambasciatore di Francia alla corte aragonese.\nNel 1456 sposa Louise de La Tour d'Auvergne la figlia di Bertrand de La Tour d'Auvergne e Jacquette du Peschin.\nI due ebbero due figli: Jacqueline (1457-1509) e Jean (1458-1480).\nJean de Cr\u00e9quy muore nel 1474."}
{"id": "1698651", "revid": "28592", "url": "https://it.wikipedia.org/wiki?curid=1698651", "title": "Dmitry Gerasimov", "text": ""}
{"id": "1698654", "revid": "292162", "url": "https://it.wikipedia.org/wiki?curid=1698654", "title": "Ars grammatica (Elio Donato)", "text": ""}
{"id": "1698656", "revid": "108130194", "url": "https://it.wikipedia.org/wiki?curid=1698656", "title": "Zio Paperone - Due nipoti, nessun profitto", "text": "Zio Paperone - Due nipoti, nessun profitto \u00e8 una storia di 10 tavole scritta e disegnata da Don Rosa. Venne pubblicata negli Stati Uniti sul numero 220 di \"Uncle Scrooge\" del maggio 1987. In Italia venne pubblicata per la prima volta sul numero 139 di \"Zio Paperone\" dell'aprile 2001.\nTrama.\nLa storia comincia con Zio Paperone che, preoccupato per il futuro del suo patrimonio quando lui non ci sar\u00e0 pi\u00f9, decide di dare 1000$ a Paperino e a Gastone e d\u00e0 tempo 24 ore per investirli e a seconda del profitto dar\u00e0 loro un'impresa; Gastone e la sua fortuna riescono, con un telefono e una poltrona, a guadagnare un sacco di soldi, mentre Paperino continua a fallire nei suoi investimenti finch\u00e9 una compagnia di aerei si dimostra disposta a pagare qualunque cifra per un'invenzione disastrosa di Archimede da lui pubblicizzata e lui si fa dare solo 1000$ e una cassa di bibite. Paperone affida quindi a Paperino un chiosco che vende gazzose mentre a Gastone, che con i suoi investimenti ha per\u00f2 danneggiato le imprese dello Zio, affida la direzione di una casa editrice di fumetti, convinto che nemmeno la fortuna del nipote gli permetter\u00e0 di danneggiare i suoi interessi con una simile attivit\u00e0.\nCitazioni.\nCitazioni Barksiane.\nNella seconda tavola Paperone parla in un \"telefono\" fatto con un barattolo e uno spago. La marca sul barattolo e \"Barks Dog Soup\", la stessa presente su un barattolo presente nella dispensa di Paperino nella storia \"Paperino tiratore perfetto\".\nNella settima tavola fanno una breve apparizione Azure Blue e Sharky, antagonisti della storia \"Paperino e il cimiero vichingo\".\nAltre citazioni.\nNella storia Don Rosa cita vari comic book originali d'epoca: \"Four Color Comics\" nn. 427 e 429 (entrambi del 1952) e i numeri 446 e 517 (entrambi del 1953). \nD.U.C.K..\nIl D.U.C.K. (Dedicated to Uncle Carl by Keno, dedicato a zio Carl Barks da Keno) si trova sulla testata di un albo a fumetti nell'ultima vignetta)."}
{"id": "1698657", "revid": "599013", "url": "https://it.wikipedia.org/wiki?curid=1698657", "title": "Bernd H\u00f6lzenbein", "text": "Carriera.\nClub.\nGioc\u00f2 con l'Eintracht Francoforte dal 1967 al 1981. Con i rosso-neri vinse per tre volte la Coppa di Germania (1974, 1975, 1981) e conquist\u00f2 la Coppa UEFA nel 1980 ai danni del Borussia M\u00f6nchengladbach. I suoi 160 gol in 420 partite di Bundesliga costituiscono ancora un record per l'Eintracht. Inoltre Bernd H\u00f6lzenbein \u00e8 capitano onorario Eintracht.\nTuttavia si vide costretto ad abbandonare il club nel 1981 poich\u00e9 rifiut\u00f2 di tagliarsi lo stipendio. Prosegu\u00ec la carriera negli Stati Uniti d'America, prima con i Fort Lauderdale Strikers (1981-1983) dove trov\u00f2, seppur per un anno, il connazionale Gerd M\u00fcller, poi Memphis Americans (1983-1984) e Baltimore Blast (1985) nella Major Indoor Soccer League. Termin\u00f2 la carriera in Germania Ovest nel Salmohr, allora militante in Zweite Bundesliga.\nNazionale.\nCon la , H\u00f6lzenbein totalizz\u00f2 40 presenze e cinque reti dal 1973 al 1978. Il suo momento pi\u00f9 importante in Nazionale fu durante la finale del , quando fece guadagnare alla sua Nazionale il calcio di rigore che port\u00f2 in parit\u00e0 la partita, poi terminata 2-1 per i tedeschi occidentali. Successivamente per\u00f2 ammise che si butt\u00f2 a terra nell'area di rigore senza essere toccato dal difensore olandese Wim Jansen.\nNel 1976 egli segn\u00f2 la rete del 2-2 all'89' nella finale del Campionato Europeo, tuttavia questo non pot\u00e9 impedire alla Cecoslovacchia di vincere il torneo ai rigori.\nDopo il ritiro.\nAttualmente lavora come talent-scout per l'Eintracht Francoforte e in occasione dei mondiali del 2006 \u00e8 stato insieme a J\u00fcrgen Grabowski ambasciatore di Francoforte sul Meno."}
{"id": "1698658", "revid": "3732", "url": "https://it.wikipedia.org/wiki?curid=1698658", "title": "Giuseppe Scarabelli", "text": "Biografia.\nGli anni della formazione.\nNacque a Imola dal medico Giovanni Scarabelli e dalla contessa Elena Gommi Flamini. Alla morte dello zio materno Giacomo, nel 1845, Scarabelli eredit\u00f2 il titolo nobiliare di conte, anche se durante la vita non volle mai ostentarlo.\nDopo l'istruzione primaria e secondaria, ricevuta in casa da precettori scelti dalla famiglia, dopo il 1840 intraprese gli studi di anatomia presso le universit\u00e0 di Bologna e di Firenze. Pass\u00f2 poi allo studio delle scienze naturali recandosi, come uditore, all'ateneo di Pisa. Qui ebbe l'occasione di assistere alle lezioni di due tra i massimi esperti italiani dell'epoca, Paolo Savi e Leopoldo Pilla. Da essi apprese le tecniche di ricerca della geologia stratigrafica, una disciplina innovativa per l'epoca. Successivamente Scarabelli approfond\u00ec la nuova metodologia di ricerca sul campo. Infatti, negli anni tra il 1843 e il 1847 viaggi\u00f2 in molte regioni italiane: fu in Toscana, a Milano, in vari laghi prealpini (Como, Maggiore, Lugano), nel Veronese, nel Vicentino, nel Napoletano e in Sicilia.\nIl 31 gennaio 1851 si un\u00ec in matrimonio alla contessa Giovanna Alessandretti.\nAttivit\u00e0 scientifica.\nTornato nella patria natia, Scarabelli intraprese indagini sistematiche relative alla giacitura e all'et\u00e0 delle ossa di alcuni grandi mammiferi che in tempi preistorici avevano abitato l'Appennino imolese. Un altro innovativo filone di ricerca, che gli confer\u00ec un ruolo di primo piano nell'affermazione della geologia e della paletnologia in Italia, fu rappresentato dallo studio delle armi di pietra ivi raccolte. Nel 1850 pubblic\u00f2 i risultati delle sue ricerche nello studio \"Osservazioni intorno alle armi antiche di pietra dura che sono state raccolte nell'imolese\", considerato uno dei primi contributi scientifici sulla preistoria italiana, con particolare riferimento ad oggetti del Paleolitico e del Neolitico.\nOltre alle ricerche sul campo, si dedic\u00f2 anche alla cartografia geologica. Scarabelli fu il primo a realizzare carte geologiche secondo metodi moderni della Repubblica di San Marino (1848), del Bolognese (1853), del Ravennate (1854) e delle Marche settentrionali. Nel 1858 diede alle stampe un'ampia monografia, realizzata con lo studioso veronese Abramo Massalongo, dedicata agli \"Studi sulla flora fossile e sulla geologia stratigrafica del Senigalliese\". L'opera ebbe come oggetto la vasta collezione di reperti che lo Scarabelli acquist\u00f2 personalmente alla morte del precedente possessore, nei pressi di Senigallia (AN). Il primo grande lavoro che Scarabelli ebbe a realizzare dopo l'unit\u00e0 d'Italia fu la carta geologica della provincia di Forl\u00ec, commissionata nel 1865. Lo studioso imolese lavor\u00f2 diversi anni al progetto. Il risultato finale, una monumentale carta in scala 1 : 50.000, risult\u00f2 eccellente per la precisione scientifica e l'accurata realizzazione grafica.\nProtagonista del periodo di fervore di studi e di pubblicazioni specialistiche della seconda met\u00e0 del XIX secolo, fu promotore dei Congressi Internazionali di Geologia e di quelli Antropologia e Archeologia. Precursore della moderna ricerca archeologica, present\u00f2 al Congresso di Bologna del 1871 le scoperte effettuate nella Grotta del Re Tiberio (nella Vena del Gesso Romagnola), il primo scavo effettuato con metodo stratigrafico. Nel 1878 all'Esposizione Universale di Parigi fu premiato per la sua Carta Geologica di parte dell'Appennino alla scala 1 : 200.000 con la medaglia di bronzo.\nTra il 1873 e il 1883 fu impegnato negli scavi archeologici nel villaggio preistorico sito sul monte Castellaccio (all'interno del Parco delle Acque minerali di Imola). Il voluminoso saggio che ne deriv\u00f2, \"La stazione preistorica sul Monte Castellaccio interamente esplorata\" (1887), risult\u00f2 esemplare sia per il metodo di esposizione che per le sezioni e le piante di scavo. Ancora oggi il saggio di Scarabelli costituisce l'unico caso di scavo integrale di un villaggio dell'Et\u00e0 del Bronzo in Italia. In collaborazione con Edoardo Brizio, tra il 1891 e il 1901 diresse le campagne di scavo nel villaggio preistorico di San Giuliano presso Toscanella di Dozza (i risultati furono pubblicati dopo la sua morte).\nFin dal 1857 fu tra i fondatori del \u00abGabinetto di Storia Naturale\u00bb di Imola, primo nucleo del Museo che \u00e8 oggi a lui intitolato.\nSocio dell'Accademia dei Lincei, Scarabelli fu presidente della Societ\u00e0 Geologica Italiana nel 1888.\nAttivit\u00e0 politica.\nFervente patriota, Scarabelli partecip\u00f2 ai moti risorgimentali fino al voto di annessione della Legazione delle Romagne al Regno di Sardegna (1859). Fu il primo sindaco di Imola dopo la proclamazione del Regno d'Italia (dal 1860 al 1866); nel 1864 fu nominato senatore del Regno. Inoltre fu il presidente di due istituzioni benemerite tuttora esistenti a Imola: l\u2019asilo infantile (fondato nel 1847, oggi Giardino d\u2019infanzia) e la Cassa di Risparmio (nata nel 1855).\nGiuseppe Scarabelli mor\u00ec a Imola nel 1905. \u00c8 sepolto nel locale cimitero del Piratello.\nIntitolazioni.\nOltre al museo che prende il suo nome, l'Istituto tecnico agrario di Imola \u00e8 intitolato a Giuseppe Scarabelli. L'istituto gestisce una stazione meteorologica fondata nel 1946, punto di riferimento della protezione civile per il territorio imolese."}
{"id": "1698659", "revid": "125833349", "url": "https://it.wikipedia.org/wiki?curid=1698659", "title": "Bruno Fornaroli", "text": "\u00c8 soprannominato \"El Tuna\" (in lingua italiana \"Il Cactus\").\nCaratteristiche tecniche.\n\u00c8 ambidestro e pu\u00f2 giocare come prima o seconda punta. \u00c8 dotato di un ottimo fiuto per il gol, avendo un buon senso della posizione nei pressi dell'area. Dotato di una discreta tecnica di base, \u00e8 anche bravo nel gioco aereo.\nCarriera.\nClub.\nNacional.\nCresciuto nelle giovanili del Nacional Montevideo, esordisce in prima squadra in Nacional-Rentistas (0-3) nel luglio del 2006. In seguito segna 12 gol in 20 partite giocate.\nSampdoria.\nIl 22 luglio 2008 si trasferisce per 3 milioni di euro, con un contratto quinquennale da 300\u00a0000 euro a stagione, alla Sampdoria, che acquista l'intero cartellino del giocatore ma ha l'obbligo, in caso di cessione futura (sempre a titolo definitivo) dell'attaccante a una terza societ\u00e0, di versare al Nacional il 50% del ricavato, detratti i 3 milioni di euro versati per il suo cartellino.\nEsordisce in Serie A il 14 settembre 2008 allo Stadio Olimpico di Roma in Lazio-Sampdoria (2-0) subentrando al 75' a Paolo Sammarco. Il 18 settembre mette a segno il suo primo gol con la maglia blucerchiata realizzando la rete del 5-0 contro i lituani del Kaunas nel primo turno di Coppa UEFA 2008-2009. Nella gara di ritorno segner\u00e0 il suo secondo gol nelle file liguri che consentir\u00e0 alla Sampdoria di battere il Kaunas 2-1 in Lituania.\nIl terzo gol di Fornaroli \u00e8 stato siglato su rigore in Sampdoria- (2-1), valevole per l'accesso ai quarti di finale della Coppa Italia. In sei mesi in maglia blucerchiata Bruno colleziona 5 presenze in Serie A, 4 presenze e 2 gol in Coppa UEFA e 1 presenza e 1 gol in Coppa Italia.\nSan Lorenzo e Recreativo de Huelva.\nIl 12 febbraio 2009 passa agli argentini del San Lorenzo in prestito semestrale con diritto di riscatto dell'intero cartellino.\nIl 31 agosto 2009 passa in prestito al Recreativo de Huelva in Segunda Divisi\u00f3n spagnola, dove segna 2 gol in 17 partite.\nRitorno alla Samp.\nConclusa la stagione torna alla . Fino al mese di novembre, non viene mai convocato nella prima squadra, e cos\u00ec gioca spesso come fuoriquota nelle file della squadra primavera, segnando anche 4 gol in 2 incontri.\nFa ritorno in prima squadra il 6 novembre 2010, di fatto per sostituire Antonio Cassano messo fuori rosa pochi giorni prima. Esordisce in campionato la domenica successiva in Sampdoria-Catania, subentrando a Guido Marilungo nei minuti finali; al suo ingresso in campo il pubblico blucerchiato lo accoglie con applausi e cori (il giocatore infatti, bench\u00e9 non avesse giocato molto per il club, aveva lasciato una buona impressione ai tifosi).\nRitorno al Nacional.\nIl 26 gennaio 2011 viene annunciato il suo passaggio in prestito al Nacional Montevideo; nella sua ex squadra va a segno per 4 volte in 9 partite.\nSecondo ritorno alla Samp.\nIl 27 luglio 2011 rientra alla tornando ad allenarsi insieme ai compagni nel ritiro di Moena. Debutta in Serie B il 30 agosto in - 0-0 subentrando al compagno Bertani al minuto 89 e gioca la sua prima da titolare il 1\u00ba novembre nel 2-0 contro il . All'annuncio della formazione il suo nome viene accolto da un'autentica ovazione, mentre tutti i suoi compagni vengono fischiati. Risulta uno dei migliori in campo, sfornando peraltro l'assist per il primo gol. Esce per infortunio tra gli applausi del Luigi Ferraris.\nConclude la stagione con 11 presenze in campionato senza gol segnati.\nPanathinaikos.\nIl 18 luglio 2012 la Samp lo cede a titolo definitivo agli uruguaiani del Boston River, squadra militante nella Segunda Divisi\u00f3n; soltanto tre giorni dopo per\u00f2 la squadra di Montevideo lo cede a sua volta, sempre a titolo definitivo, ai greci del , con i quali Bruno firma un contratto triennale.\nIl 2 settembre 2013 il club ufficializza la rescissione del contratto delle prestazioni sportive del giocatore.\nDanubio.\nL'8 gennaio 2014 firma un contratto con il Danubio. Esordisce con la nuova maglia il 4 febbraio nella partita Danubio - Cerro Largo, dove subentra al 57'. Segna la prima rete nel match Juventud - Danubio (8 marzo 2014, 2-3).\nMelbourne City.\nIl 10 agosto del 2015 viene ingaggiato dagli australiani del Melbourne City; in quella stessa stagione diviene il capocannoniere dell'A-League con 23 reti e viene anche votato come miglior giocatore del torneo, trascinando il Melbourne fino alle semifinali dove verr\u00e0 eliminato dall'Adelaide United. L'8 agosto 2016 gli viene prolungato il contratto fino al giugno del 2019.\nIl 26 febbraio 2019 rescinde il contratto.\nPerth Glory.\nIl 22 marzo 2019, a quasi un mese dalla rescissione con il Melbourne City, firma con il Perth Glory. Aggregato alla squadra gi\u00e0 nella fase finale del campionato, viene ufficialmente tesserato il 1 luglio 2019.\nStatistiche.\nPresenze e reti nei club.\n\"Statistiche aggiornate al 23 gennaio 2021.\""}
{"id": "1698660", "revid": "767487", "url": "https://it.wikipedia.org/wiki?curid=1698660", "title": "Giovanni Ferraro", "text": "Carriera.\nGiocatore.\nCresce calcisticamente in alcune squadre minori della capitale ed approda al nei primi anni cinquanta in Serie C.\nNel 1953 passa al Napoli in Serie A da Achille Lauro. Qui non trova spazio ed esordisce solo nella primavera del 1954, con precisione il 9 maggio, contro la Roma. In tutto 3 partite in quel campionato e quindi l'addio agli azzurri con destinazione Ferrara.\nIl presidente della SPAL, Paolo Mazza, lo promuove titolare in un campionato che riserver\u00e0 alla SPAL la retrocessione. Dopo 34 partite, viene riconfermato titolare in Serie B e nell'estate del 1955 scoppia uno scandalo che coinvolge Udinese e ; pertanto la SPAL e conseguentemente Ferraro giocano il successivo campionato in Serie A. Nella terza partita di campionato, il 30 settembre 1956, in un banale contrasto con il sampdoriano Mario Tortul si infortuna gravemente e per lui il campionato praticamente finisce l\u00ec perch\u00e9 poi ritorner\u00e0 in campo solo il 17 giugno 1957 per l'ultima partita, contro il .\nRiprova l'anno successivo, e gioca le prime 15 partite di campionato non riuscendo ad esprimersi ai livelli precedenti. Infine nel campionato seguente, il 12 ottobre 1958, nella partita SPAL-Inter Antonio Valent\u00edn Angelillo, da lui marcato, segna 5 delle 8 reti che il portiere spallino Lidio Maietti incassa in quella giornata; per lui ancora una partita, contro la Lazio, ed il campionato non lo vede pi\u00f9 in campo.\nFerraro ha giocato complessivamente 93 gare in Serie A.\nAllenatore.\nA 28 anni resta nei ranghi della SPAL e poi si ritira ed inizia una carriera di allenatore a livello dilettantistico nel ferrarese - dove nel frattempo si era stabilito - e nel vicino Veneto. Allena l'Argentana portandola allo spareggio per la categoria superiore; ottiene risultati di rilievo anche con il Contarina, il Comacchio, il Masi Torello e il Boccaleone. Ha inoltre allenato le giovanili della SPAL.\nVita privata.\nSuo figlio, negli anni ottanta, ha sposato la figlia di Giovan Battista Fabbri, suo ex compagno di squadra nella SPAL e successivamente allenatore di Lanerossi Vicenza, , e in Serie A."}
{"id": "1698666", "revid": "1305772", "url": "https://it.wikipedia.org/wiki?curid=1698666", "title": "What's Up?", "text": "What's Up? \u00e8 un singolo del gruppo musicale statunitense 4 Non Blondes, pubblicato il 23 giugno 1993 come estratto dal primo album in studio \"Bigger, Better, Faster, More!\".\nScritta da Linda Perry, la canzone ottenne un considerevole successo diventando la \"one-hit wonder\" del gruppo. Raggiunse la posizione numero 14 della Billboard Hot 100 e venne premiato con il disco d'oro per le vendite negli Stati Uniti, tuttavia ottenne maggiori riscontri nel resto del mondo, raggiungendo la vetta delle classifiche in Austria, Belgio, Germania, Irlanda, Norvegia, Paesi Bassi, Svezia e Svizzera.\nDescrizione.\nA dispetto del titolo, il testo del brano non contiene affatto la frase \"\"What's Up?\", bens\u00ec il verso \"What's Going On?\"\" ripetuto pi\u00f9 volte durante il ritornello. Non si utilizz\u00f2 quest'ultimo come titolo onde evitare confusione con l'omonimo brano di Marvin Gaye. Tuttavia da pi\u00f9 parti piovvero accuse di plagio per la somiglianza con il brano \"Don't Worry, Be Happy\" di Bobby McFerrin, del quale ha quasi la stessa melodia e lo stesso giro armonico, sembrando solo leggermente rallentata.\nNella cultura di massa.\nNel corso degli anni sono state realizzate diverse cover del brano originale. La cantante Ariana Grande ha campionato la canzone all'interno del suo singolo \"Put Your Hearts Up\" nel 2011.\nLa cantante Lady Gaga ha eseguito una cover del brano in due occasioni: durante la tappa a Vienna del suo tour \"\" nel 2014 e durante una cerimonia in suo onore alla Songwriters Hall of Fame nel 2015.\nLa cantante Pink ha duettato con Linda Perry nel 2010 al \"Evening With Women\" evento annuale organizzato del centro Gay e Lesbiche di Los Angeles. Inoltre ha eseguito la cover anche durante le sue esibizioni live come al Party Tour del 2002 e al Funhouse Summer Carnival Tour del 2010\nIl brano viene utilizzato in una scena del film \"Young Adult\" con Charlize Theron.\nIl quarto episodio della serie televisiva \"Sense8\" prende il nome di \"What's Going On?\" e fa utilizzo di \"What's Up?\". Il brano viene poi nuovamente ripreso all'interno del quinto episodio della seconda stagione.\nIl brano appare come traccia suonabile all'interno del videogioco simulatore di strumenti \"Rock Band 4\".\nLa canzone \u00e8 inoltre presente, in una versione cantata in lingua spagnola, nell'episodio finale della prima stagione della serie televisiva \"Zoo\".\nIl 20 Agosto 2007 esce su YouTube il remix di SLACKCiRCUS rinominato \"Fabulous Secret Powers\" o meglio conosciuto come \"Heyyeyaaeyaaaeyaeyaa\""}
{"id": "1698667", "revid": "113201875", "url": "https://it.wikipedia.org/wiki?curid=1698667", "title": "M\u00fcggelsee", "text": "Il M\u00fcggelsee \u00e8 il lago pi\u00f9 grande situato interamente nel territorio della citt\u00e0 di Berlino; si trova nella parte sud-est della metropoli e fa parte del distretto di Treptow-K\u00f6penick.\nLe colline \"M\u00fcggelberge\" alla sua riva meridionale sono, con 114,7 m s.l.m. - ovvero poco meno di 85 metri sul livello del lago - le elevazioni naturali pi\u00f9 alte a Berlino.\nL'acqua del lago viene usata per la fornitura di acqua potabile per i quartieri limitrofi.\nTra le ipotesi sull'origine del nome del lago \u00e8 pi\u00f9 accreditata quella che lo riconduce alla radice indoeuropea migh- o mighla = nebbia, nuvola.\nTraggono nome dal lago anche il vicino quartiere di M\u00fcggelheim e la torre panoramica \"M\u00fcggelturm\"."}
{"id": "1698684", "revid": "715388", "url": "https://it.wikipedia.org/wiki?curid=1698684", "title": "Kalenjin", "text": "I Kalenjin o Kalenji sono un popolo keniota del gruppo nilotico, a sua volta suddiviso in vari sottogruppi, che vivono nella zona centrale della Rift Valley.\nIn realt\u00e0, i kalenjin non formano un vero e proprio gruppo omogeneo. Questi piccoli gruppi etnici sono stati accorpati al tempo della colonia considerando la continuit\u00e0 geografica delle terre da loro abitate e una certa omogeneit\u00e0 di lingua \u2013 nilotica - e storia. I gruppi che formano i kalenjin sono: \nNel passato, a questa lista, venivano aggiunti i pokot, che per\u00f2 rifiutano di essere considerati kalenjin. Il governo del Kenya ha spesso accorpato i pokot per soli scopi politici.\nVari gruppi politici sostengono l'idea dei kalenjin come membri di uno stesso popolo e parlanti tutti un dialetto del gruppo Nandi. Questa campagna viene portata avanti \u2013 ufficialmente - per dare una voce pi\u00f9 forte ai vari sottogruppi. In realt\u00e0, la mira politica \u00e8 quella di creare una zona libera da altre etnie e di permettere a vari potentati economici di avere libert\u00e0 nello sfruttamento economico delle risorse dei distretti abitati dai kalenjin. Le recenti pulizie etniche della regione ne sono un esempio.\nKalenjiin famosi.\nDaniel Toroitich arap Moi, presidente del Kenya dal 1978 al 2002, \u00e8 di etnia Kalenji.\nI Kalenjin sono noti per le loro prestazioni nell'atletica leggera, in particolare nelle gare di mezzofondo e fondo: dalle Olimpiadi di Seul 1988 a quelle di Londra 2012, il Kenya ha vinto 48 medaglie su 126 possibili (il 38%) nelle gare maschili dagli 800 m in su, e la gran parte di questi kenioti vincenti sono di etnia Kalenji.\nSociet\u00e0.\nLa societ\u00e0 kalenjin \u00e8 variegata, presentando tipologie molto diverse tra loro. Questo sta per\u00f2 cambiando. Il passaggio sempre pi\u00f9 marcato da un'economia pastorale a quella agricola, l'omogeneizzazione di varie strutture sociali \u2013 dall'iniziazione al matrimonio \u2013 e la pi\u00f9 forte partecipazione alla vita della nazione \u2013 uso dell'inglese e del swahili \u2013 stanno facendo scomparire i tratti di pi\u00f9 forte differenziazione tra i vari gruppi kalenjin.\nUn altro fattore unificatore \u00e8 la religione. Nel passato, tutti i kalenjin erano monoteisti e pregavano il dio Assis. Assis era il creatore. Il nome assis vuol dire anche sole, e molti hanno creduto che i kalenjin adorassero l'astro solare. Il sole va invece visto come il simbolo della potenza di Dio, cos\u00ec come altri popoli hanno da sempre identificato Dio, persona, con i cieli, luogo dove abiterebbe. Oggi i kalenjin sono in maggior parte cristiani e questa nuova identit\u00e0 crea un nuovo legame tra i diversi gruppi. \nI sottogruppi.\nElgeyo.\nGli elgeyo vivono nel distretto di Keiyo, non lontano da Eldoret. Praticano la pastorizia, ma ultimamente molti hanno iniziato a coltivare i propri terreni. Il passaggio verso l'agricoltura \u00e8 iniziato fin da prima dell'era coloniale. Gli elgeyo persero infatti gran parte dei loro territori di pascolo per la migrazione che ha portato i masai ad occupare parte di questi terreni nella zona orientale della Rift Valley.\nEndorois.\nGli endorois sono un piccolo gruppo di circa 60.000 persone che vivono lungo le coste del Lago Bogoria e nelle sue vicinanze. Gli endorois sono pastori. Discriminati dai vari governi che si sono succeduti, e incapaci di confrontarsi con i vari potentati economici che vogliono sfruttare il loro territorio, gli endorois hanno ultimamente iniziato a reagire contro il governo per la perdita dei pascoli \u2013 che loro considerano territorio ancestrale \u2013 e per l'esclusione della loro comunit\u00e0 dai proventi della vendita di rubini e altri materiali minerari ottenuti sempre all'interno del loro territorio ancestrale.\nKipsigis.\nOriginariamente, i kipsigis erano pastoralisti. L'attivit\u00e0 predominante \u00e8 oggi quella agricola, con una preponderanza di famiglie che si dedicano alla coltivazione del t\u00e8. I kipsigis sono giunti nell'area che occupano oggi verso il XVIII secolo. Oggi, i kipsigis si trovano sugli altipiani di Kericho da Timboroa al fiume Mara. Vi cono comunit\u00e0 kipsigis anche nelle vicinanze di Kitale, Nakuru, Narok, nel distretto del Trans Mara, Eldoret e sulle colline Nandi.\nMarakwet.\nI marakwet vivono lungo la Valle del Keryo, ma occupano anche vaste aree delle Colline Cherengani, nei distretti di Marakwet e Cherengani della Rift Valley. I marakwet si suddividono a loro volta in sottogruppi (almoo, cherengany, endoow, markweta, sombirir, e kiptaani). Una volta pastoralisti, i marakwet hanno abbracciato l'agricoltura. Notevole \u00e8 il sistema di irrigazione a caduta nella valle di Tot. Il sistema di canali scavati nella roccia o lungo i poderi e rivestiti di sassi, \u00e8 considerato da alcuni studiosi vecchio di almeno quattro secoli.\nNandi.\nI nandi occupano le Colline Nandi, all'interno della Rift Valley. Da sempre pastori sedentari, i nandi praticano anche l'agricoltura. \nSabaot.\nI sabaot occupano le pendici del monte Elgon e oggigiorno il loro territorio \u00e8 diviso tra Kenya ed Uganda. Con la perdita di parte del territorio, i sabaot hanno dovuto lasciare la pastorizia e abbracciare l'agricoltura. Il terreno, fertile e ben irrigato, ha permesso ottimi risultati, anche economici. Il passaggio culturale non \u00e8 stato indolore. Molte delle strutture sociali, soprattutto quanto riguardava il potere investito negli anziani, sono state cambiate con una conseguente perdita di valori e un temporaneo smarrimento del ruolo guida degli anziani. La societ\u00e0 sabaot \u00e8 in pieno cambiamento, con un gruppo di giovani che sta prendendo in mano i vari ruoli di leadership, aiutati dal nuovo prestigio sociale accordatogli a causa dei loro studi scolastici.\nTerik.\nI terik abitano a cavallo tra i distretti Nandi e Kakamega. Secondo varie stime i terik ammonterebbero a circa 120.000 persone. Le loro tradizioni dicono che il popolo proviene dal Monte Elgon e che si \u00e8 poi mosso verso sud. Stretti tra nandi e luya, i terik hanno sempre combattuto con i loro vicini con varie razzie per ottenere bestiame, donne e altri beni. Sotto la pressione dei luya, i terik si stanno sempre pi\u00f9 muovendo vero le zone nandi, e vengono da questi assimilati. La lingua terik ne ha sofferto (oggi, meno di 50.000 persone parlano il terik), anche se negli ultimi anni i terik stanno riscoprendo la loro cultura e tradizioni.\nTugen.\nI tugen sono uno dei gruppi pi\u00f9 piccoli tra i kalenjin \u2013 meno di 60.000 persone \u2013 ma anche uno dei pi\u00f9 famosi. Daniel Toroitich arap Moi, secondo presidente del Kenya, \u00e8 un tugen. I tugen abitano i distretti di Baringo e Koibatek, e conservano gelosamente la lingua tugen e conducono una vita agro-pastorale.\nCuriosit\u00e0.\nKalenji, \u00e8 anche il nome di un marchio di articoli da Running, di propriet\u00e0 del marchio Francese Decathlon."}
{"id": "1698688", "revid": "1566286", "url": "https://it.wikipedia.org/wiki?curid=1698688", "title": "Bipasha Basu", "text": "Carriera.\nDa piccola ha vissuto a Kolkata e, dopo aver vinto un concorso di bellezza nel 1996, \u00e8 andata a New York per fare la modella. In questi anni diventa testimonial per le campagne pubblicitarie di Levi's, Reebok, Samsung ed altre aziende, oltre ad apparire sulle copertine dell'edizione indiana di \"Elle\", \"Cosmopolitan\", \"Marie Claire\" e \"Vogue\".\nHa fatto il suo debutto a Bollywood nel 2001, con il film \"Ajnabee\", con Akshay Kumar, Bobby Deol e Kareena Kapoor: grazie a questa interpretazione ha vinto Filmfare Award per la miglior attrice debuttante.\nIn seguito ha recitato anche in alcuni video musicali e fatto una comparsata speciale in Om Shanti Om.\nBasu \u00e8 una sostenitrice della forma fisica. Oltre ai film, ha pubblicato un DVD di fitness chiamato \"love yourself\" che \u00e8 anche il suo motto \"ama te stessa\"."}
{"id": "1698690", "revid": "287204", "url": "https://it.wikipedia.org/wiki?curid=1698690", "title": "Gran Premio d'Argentina 1975", "text": "Il Gran Premio d'Argentina 1975 \u00e8 stata la prima prova della stagione 1975 del Campionato mondiale di Formula 1. Si \u00e8 corsa domenica 12 gennaio 1975 sul Circuito di Buenos Aires. La gara \u00e8 stata vinta dal brasiliano Emerson Fittipaldi su McLaren-Ford Cosworth; per il vincitore si tratt\u00f2 del tredicesimo successo nel mondiale. Ha preceduto sul traguardo il britannico James Hunt su Hesketh-Ford Cosworth e l'argentino Carlos Reutemann su Brabham-Ford Cosworth.\nVigilia.\nAspetti sportivi.\nIl primo gran premio della stagione 1975 vide ai nastri di partenza pochi cambiamenti in confronto al termine della stagione precedente. Jochen Mass aveva rimpiazzato l'ex campione del mondo Denny Hulme in McLaren; John Watson trov\u00f2 un ingaggio per la Surtees e Mike Wilds, Rolf Stommelen e Jacques Laffite vennero confermati alla BRM, alla Hill e alla Williams rispettivamente.\nPer la prima volta Frank Williams schier\u00f2 delle vetture costruite da lui e che portarono il suo nome. Esordio anche per la scuderia brasiliana Fittipaldi Automotive, con al volante Wilson, fratello di Emerson. Si iscrisse anche il costruttore argentino Berta, che aveva ottenuto ottimi risultati nelle corse nazionali, ma non si present\u00f2 alle prove.\nLa March prima annunci\u00f2 il ritiro dalla Formula 1, poi cambi\u00f2 idea e schier\u00f2 per il 1975 due piloti italiani:Vittorio Brambilla e Lella Lombardi.\nDubbi per Ronnie Peterson, scontento della situazione in Lotus e incerto fino alla vigilia delle prove se proseguire con la scuderia di Colin Chapman o passare alla Shadow, dove si sarebbe scambiato di volante con Tom Pryce.\nQualifiche.\nResoconto.\nLa prima giornata di qualifiche fu influenzata da una forte pioggia che allag\u00f2 la pista, tanto che venne messa in dubbio l'effettuazione delle prove stesse. Nella giornata il tempo migliore fu fatto segnare dal pilota locale Carlos Reutemann su Brabham-Ford Cosworth, in 1'49\"93.\nIl giorno seguente il sole fece capolino sul tracciato. La sorpresa delle prove fu la Shadow-Ford Cosworth che con Jean-Pierre Jarier conquist\u00f2 la prima pole della sua storia (prima \"pole\" anche per il pilota), davanti a due sudamericani, Carlos Pace e Carlos Reutemann, entrambi della Brabham. Peterson trov\u00f2 infine un accordo con la Lotus, almeno per i due gran premi sudamericani.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel giro di schieramento Ronnie Peterson invest\u00ec un operatore televisivo, fratturandogli una gamba, mentre la vettura pot\u00e9 prendere parte alla gara.\nNel giro di formazione un problema al cambio costrinse Jarier, in \"pole\" con la Shadow, al ritiro ancor prima della partenza. Fu l'idolo locale Reutemann ad approfittarne, guidando in testa per i primi giri seguito dal compagno di scuderia Pace. Terzo era James Hunt al volante della Hesketh, dotate di un nuovo tipo di sospensioni, che duell\u00f2 col ferrarista Niki Lauda. Jochen Mass e Jody Scheckter seguirono, ma furono protagonisti di una toccata che li costrinse a una fermata ai \"box\". Il pilota della Surtees John Watson perse terreno per un problema alla pompa della benzina e venne squalificato dopo un tentativo di riparazione in pista.\nAl giro 8 James Hunt pass\u00f2 Lauda.\nLa gara di Wilson Fittipaldi termin\u00f2 al giro 13 per incidente con la vettura che prese anche fuoco. Pace prese il comando al giro 15, ma, passando sulla schiuma lasciata dagli estintori che avevano spento il fuoco sulla vettura di W. Fittipaldi, la sua Brabham perse aderenza, and\u00f2 in testacoda, tanto che il brasiliano precipit\u00f2 in ottava posizione. Torn\u00f2 cos\u00ec al comando Reutemann, seguito da Hunt, Lauda ed Emerson Fittipaldi. Il brasiliano riusc\u00ec al 23\u00ba giro, dopo una serie di tentativi infruttosi, a passare il ferrarista.\nIl \"leader\" della gara Carlos Reutemann, in crisi di gomme, venne passato al giro 25 da Hunt, poi, al giro seguente, anche da Fittipaldi. Il brasiliano conquist\u00f2 la guida della gara al 35\u00ba giro, con un sorpasso alla curva \"Horquilla\", senza pi\u00f9 abbandonarla. Pi\u00f9 dietro Pace era autore di una bella rimonta che lo port\u00f2 prima a scavalcare Regazzoni al giro 33, portandosi al quinto posto, poi anche Niki Lauda.\nPace riusc\u00ec a mantenersi nella scia dei primi tre fino al giro 45 quando fu tradito da un guasto al propulsore. James Hunt si consol\u00f2 col giro pi\u00f9 veloce, il primo, e l'unico, nella storia della Hesketh.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1698695", "revid": "1573940", "url": "https://it.wikipedia.org/wiki?curid=1698695", "title": "Chiesa dei Santi Pietro e Paolo (Fara Novarese)", "text": "La chiesa di San Pietro e San Paolo \u00e8 attualmente inserita nel cimitero comunale di Fara Novarese. Si tratta di una mononave absidata in stile romanico lombardo, con campanile sporgente sulla facciata e sul lato destro dell'edificio. Le finestre attuali sono state aperte in epoca recente.\nStoria.\nL'edificio risulta nominato per la prima volta in una pergamena del 1157 dell'Archivio Capitolare di Santa Maria, ma non \u00e8 da escludere che si tratti di una fondazione pi\u00f9 antica. L'analisi delle murature ricondurrebbe alla seconda met\u00e0 dell'XI secolo. \nFino al XIV secolo era la Chiesa Parrocchiale della comunit\u00e0 di Fara Novarese. Il campanile conservava una campana datata 1587. Il cimitero, che si era costituito naturalmente intorno all'edificio, venne chiuso e recintato con porta tra il 1598 ed il 1617.\nNel 1638 la parte alta del campanile croll\u00f2, rompendo la campana e danneggiando la cuspide della facciata. La campana venne restaurata ma portata sul campanile dell'odierna parrocchiale. Al suo posto, nel 1871, venne ricollocata la nuova campana, tuttora esistente.\nArte.\nDi particolare interesse, \u00e8 un ciclo di affreschi del XV secolo attualmente visibile principalmente nell'abside: il ciclo doveva estendersi anche sulle pareti laterali e sulla controfacciata. Molti altri frammenti di affreschi ed alcune scene integrali, infatti, sono emerse al di sotto dell'intonaco moderno.\nAl centro del catino absidale \u00e8 rappresentato il Cristo Pantocratore in mandorla, contornato dai simboli dei quattro Evangelisti. \nAl di sotto vi \u00e8 una fascia con i dodici apostoli che gira anche sulle spalle dell'abside. Nel 1975, durante i restauri, furono rimosse due figure di apostoli, ottocentesche, e messe in luce due finestrelle tamponate. I due apostoli erano probabilmente stati aggiunti in quanto non pi\u00f9 visibili quelli rappresentati sulle spalle dell'abside, oggi nuovamente portati alla luce.\nLungo la base dell'abside vi \u00e8 una seconda fascia di affreschi, di sicuro la pi\u00f9 interessante: vi sono rappresentati dieci scene formanti un \"ciclo dei mesi\". I personaggi, laici, sono intenti alle attivit\u00e0 legate alla terra o a quelle dello svago nobiliare. Il ciclo doveva girare anche sulle spalle dell'abside, cos\u00ec come quello degli apostoli soprastante; delle due figure mancanti sono recentemente emersi da sotto l'intonaco dei frammenti.\nDa sinistra a destra vi sono rappresentati:\nNella controfacciata \u00e8 affrescato un trittico: la Vergine col Bambino in trono, affiancata da San Francesco e da San Giovanni il Battista. Una data, oggi non pi\u00f9 visibile, riportava l'anno 1405.\nSulla parete destra, ad angolo con il trittico, \u00e8 riprodotto un San Cristoforo; di seguito, una rappresentazione della Santissima Trinit\u00e0. Quest'ultima scena \u00e8 leggermente successiva al ciclo principale dell'edificio, essendo datata 1508.\nPi\u00f9 avanti, sulla stessa parete, sono venuti alla luce altri tre riquadri. Il primo riproduce il martirio di San Sebastiano. Il secondo \u00e8 una Crocefissione, con la Madonna e la Maddalena ai lati del Cristo. La terza scena rappresenta una santa con lungo abito rosso di difficile identificazione. Il dipinto infatti \u00e8 tranciato a met\u00e0 dall'apertura della porta laterale della chiesa. \nAltri due piccoli frammenti di affresco, emersi da alcuni saggi praticati nell'intonaco della parete sinistra, suggeriscono che l'edificio un tempo dovesse essere interamente decorato.\nNella chiesa era conservato un quadro della met\u00e0 del XIV secolo. La tela, fortemente danneggiata, rappresentava la Vergine col Bambino con in mano il Rosario, tra San Pietro e San Paolo, titolari della chiesa. In basso era rappresentato, inginocchiato, il Reverendo Giovan Antonio Portilliotto un parroco di Fara del Quattrocento, ucciso, secondo la tradizione, dai Paqualini. La tela \u00e8 stata recentemente trafugata."}
{"id": "1698697", "revid": "36426", "url": "https://it.wikipedia.org/wiki?curid=1698697", "title": "Chiesa di San Francesco all'Incontro", "text": "La chiesa e il convento di San Francesco all'Incontro si trovano in localit\u00e0 L'Incontro, zona Villamagna, nel comune di Bagno a Ripoli in provincia di Firenze.\nStoria e descrizione.\nSulla sommit\u00e0 della collina dell'Incontro sorgevano un fortilizio e un oratorio dedicato a san Macario. Nel 1717 san Leonardo da Porto Maurizio vi edific\u00f2 un ospizio per religiosi. Il convento dei Minori Osservanti Questuanti fu soppresso dai francesi e nel 1811 assegnato a privati. Nel 1853 il Ministro generale dei frati minori, padre Venanzio da Celano, approv\u00f2 la fondazione di un convento-ritiro per i padri francescani missionari: da allora l'edificio fu sede dei Predicatori della Provincia Minoritica delle Stimmate.\nL'edificio attuale, di propriet\u00e0 della Provincia Toscana dell'Ordine dei Frati Minori, si presenta nell'aspetto dovuto alla ricostruzione postbellica."}
{"id": "1698698", "revid": "465169", "url": "https://it.wikipedia.org/wiki?curid=1698698", "title": "Dolby", "text": ""}
{"id": "1698700", "revid": "36426", "url": "https://it.wikipedia.org/wiki?curid=1698700", "title": "Convento di San Francesco (Bagno a Ripoli)", "text": ""}
{"id": "1698703", "revid": "28592", "url": "https://it.wikipedia.org/wiki?curid=1698703", "title": "Feudalismo", "text": ""}
{"id": "1698705", "revid": "28592", "url": "https://it.wikipedia.org/wiki?curid=1698705", "title": "Vicario arcivescovile", "text": ""}
{"id": "1698709", "revid": "599013", "url": "https://it.wikipedia.org/wiki?curid=1698709", "title": "Chiesa di San Giusto a Ema", "text": "La chiesa di San Giusto a Ema \u00e8 un luogo di culto cattolico in localit\u00e0 Mezzana, nel territorio del comune di Bagno a Ripoli in provincia di Firenze, sede dell'omonima parrocchia appartenente all'arcidiocesi di Firenze.\nStoria.\nNel secolo XII era chiesa suffraganea della pieve di Santa Maria all'Impruneta.\nDescrizione.\nL'edificio ha subito nel corso dei secoli radicali trasformazioni che l'hanno privato delle sue caratteristiche architettoniche.\nAll'interno si presenta ad unica navata conclusa da un'abside semicircolare, realizzata nel 1930. Vi si trova un'interessante pala d'altare con la \"Madonna in trono fra i Santi Antonio abate e Barbara\", opera del cosiddetto Maestro di Serumido (secolo XVI), che i marchesi Niccolini, patroni della chiesa nel secolo XVII, portarono dalla chiesa di San Procolo a Firenze; a seguito dei restauri fatti nel 1995 l'opera \u00e8 stata attribuita a Bastiano da Sangallo. Nella chiesa vi \u00e8 anche l'organo a canne Tronci \"opus 1120\", costruito nel 1835 e successivamente modificato; a trasmissione integralmente meccanica, dispone di 25 registri su unico manuale e pedale.\nNella canonica \u00e8 conservata una bella croce astile di manifattura toscana, in rame a fusione, incisa sul recto e sul verso, con formelle mistilinee, del secolo XIV."}
{"id": "1698728", "revid": "28592", "url": "https://it.wikipedia.org/wiki?curid=1698728", "title": "Russia occidentale", "text": ""}
{"id": "1698734", "revid": "1305772", "url": "https://it.wikipedia.org/wiki?curid=1698734", "title": "Natural High", "text": ""}
{"id": "1698736", "revid": "1573940", "url": "https://it.wikipedia.org/wiki?curid=1698736", "title": "Chiesa di San Giorgio a Ruballa", "text": "La chiesa di San Giorgio a Ruballa si trova nella frazione Osteria di Bagno a Ripoli in provincia di Firenze.\nStoria.\nLa chiesa viene citata per la prima volta nel 1273.\nFu patronato dei Pilastri sin dal secolo XIV e poi dei Bardi di Vernio, ai quali si deve l'attuale aspetto barocco dell'interno ad aula, con stucchi di Giovan Martino Portogalli (1707). L'esterno invece \u00e8 stato rifatto nel 1863 su progetto di Niccol\u00f2 Matas.\nDescrizione.\nConserva importanti opere d'arte, fra le quali due testimonianze della cultura figurativa post-giottesca: dietro l'altare maggiore, lo splendido \"Crocifisso\" dipinto con il \"Christus patiens\", opera di Taddeo Gaddi (1355-60 circa); sull'altare di destra, un'importante pala, in origine cuspidata, tradizionalmente attribuita al Maestro di San Giorgio a Ruballa, ma successivamente assegnata ad Andrea Orcagna, raffigurante la \"Madonna in trono col Bambino e i Santi Mattia, Giorgio e un donatore\" (1336). Un terzo dipinto giottesco, il polittico con la \"Crocifissione e santi\" di Bernardo Daddi, era qui conservato prima che fosse disperso (oggi \u00e8 a Londra, nella Courtauld Gallery).\nIn sacrestia sono conservate tre tele: \"La Vergine con suor Domenica del Paradiso\", opera di Giovanni Domenico Ferretti; \"Immacolata Concezione\", opera di Matteo Rosselli; \"Martirio di San Giorgio\", opera di Giovanni Camillo Sagrestani."}
{"id": "1698738", "revid": "339392", "url": "https://it.wikipedia.org/wiki?curid=1698738", "title": "Estremo nordest", "text": ""}
{"id": "1698740", "revid": "1573940", "url": "https://it.wikipedia.org/wiki?curid=1698740", "title": "Apis laboriosa", "text": "Apis laboriosa \u00e8 la specie di ape pi\u00f9 grande del mondo, diffusa sull'Himalaya.\nDistribuzione e habitat.\nQuesta specie \u00e8 diffusa nelle regioni montuose del Bhutan, nella provincia cinese dello Yunnan, in India, Nepal, Myanmar, Laos e Vietnam.\n\u00c8 estremamente adattata a vivere ad altitudini elevate, tanto da essere stata osservata a pi\u00f9 di 4000 m s.l.m. (nonostante abitualmente si trovi ad un'altitudine compresa tra 500 e 3500 m s.l.m. I nidi sono di grandi dimensioni, e sono costruiti sul lato sud-occidentale di rupi verticali.\nTassonomia.\nLa storia tassonomica di \"Apis laboriosa\" \u00e8 piuttosto complessa. Inizialmente era considerata una sottospecie della pi\u00f9 diffusa \"Apis dorsata\", ma a partire dal 1980 venne classificata come specie distinta. Nel 1999 venne di nuovo riportata al rango di sottospecie da Engel, ma studi pi\u00f9 recenti hanno confermato la separazione da \"A. dorsata\". Analisi genetiche condotte nel 2005 hanno evidenziato come tra le due specie di api ci sia stato poco flusso genico per milioni di anni, il che giustifica considerarle due specie distinte. Inoltre, nel 2020 uno studio sulla distribuzione di \"A. laboriosa\" ha permesso di comprendere la simpatria tra le due specie. Esse sono infatti morfologicamente molto simili, ma hanno adattamenti e comportamenti distinti che permettono ad \"A. laboriosa\" di sopravvivere ad altitudini pi\u00f9 elevate.\nNella cultura di massa.\n\"Apis laboriosa\" produce tre tipi di miele: miele primaverile o rosso originato da fiori che si trovano ad altitudini elevate, miele primaverile originato da fiori che crescono ad altitudini inferiori, e miele autunnale creato utilizzando fiori posti a tutte le altitudini. Il miele rosso ha propriet\u00e0 inebrianti e rilassanti, e data la sua origine \u00e8 molto raro, perci\u00f2 viene venduto ad un costo maggiore rispetto al miele normale prodotto da \"Apis mellifera\" o \"Apis cerana.\" Le propriet\u00e0 del miele rosso sono attribuite alle graianotossine presenti nel nettare dei rododendri (\"Rhododendron\" spp.). Il popolo dei Gurung del Nepal \u00e8 noto per il consumo di miele rosso, sia in virt\u00f9 delle qualit\u00e0 medicinali che di quelle allucinogene."}
{"id": "1698751", "revid": "1573940", "url": "https://it.wikipedia.org/wiki?curid=1698751", "title": "Oratorio della Santa Croce a Varliano", "text": "L'oratorio della Santa Croce a Varliano si trova in localit\u00e0 Croce di Varlliano, una frazione di Bagno a Ripoli, in provincia di Firenze.\nStoria.\nFu fondato nell'ultimo quarto del XIII secolo dalla famiglia Peruzzi dei quali, in facciata, era murato lo stemma in pietra. Un'iscrizione, oggi mutila riporta: \"...XXIV DIE PRI-MI- MAI...\"; se questa \u00e8 la data di fondazione potrebbe riferirsi ad un periodo compreso tra il 1274 e il 1294. Non essendo una parrocchia sono rimaste pochissimi documenti su di essa.\nIl 15 ottobre 1642 risulta rogato un atto testamentario a suo favore per la fondazione di una cappellina di Ognissanti mentre nel 1746, in occasione di una vista apostolica, l'oratorio risulta intitolato a sant'Antonio. In seguito fu abbandonato e nel 1812 venne venduto a dei privati. Nel 1832 per\u00f2 risulta nuovamente officiato.\nDurante il terremoto del 18 maggio 1895 l'edificio fu gravemente danneggiato: la chiesa aveva \"le tre campate di volta a crociera e le pareti laterali sconquassate da molti gravissimi cretti\". Le lesioni procurate dal terremoto consigliarono di trasferire in Santo Stefano a Paterno il \"Crocifisso\" ligneo. Negli anni a seguire fu restaurato e furono fatte anche integrazioni in stile neoromanico.\nArchitettura e patrimonio artistico.\nL'oratorio della Santa Croce consiste in un'aula rettangolare coperta da tre campate con volte a crociera costolonate ed \u00e8 priva sia di abside che di scarsella; \u00e8 un edificio di piccole dimensioni ma \u00e8 una bella costruzione di carattere gotico che tuttora mostra un apparato decorativo di stile romanico.\nEsterno.\nLa facciata, rialzata rispetto al piano della strada da quattro gradini, presenta un paramento murario in arenaria dorata mentre il resto dell'edificio \u00e8 in conci di calcare avorio. La facciata \u00e8 a capanna, inquadrata da due forti lesene e da una cornice concava; al centro si apre un occhio frutto del ripristino ottocentesco. Nella parte inferiore si apre il portale estradossato a tutto sesto con lunetta monolitica e con l'architrave fratturato che ha causato la perdita dell'iscrizione; il portale presenta numerose integrazioni e le pietre sono notevolmente consumate ma tutto questo non impedisce di apprezzare le linee originali. Sia sopra che sotto l'occhio si trovano, inserite nel paramento, i resti di due stemmi nobiliari oggi completamente cancellati.\nLa fiancata settentrionale \u00e8 l'unica completamente visibile e mostra dei contrafforti che corrispondono alle volte interne; nelle specchiature si trovano due monofore strombate con cornice in pietra serena.\nLa parte tergale \u00e8 inquadrata da lesene angolari ed \u00e8 aperta al centro da una monofora con archivolto monolitico in pietra arenaria di dimensioni ampie; il paramento murario del timpano mostra chiaramente l'uso di materiali vari ed \u00e8 frutto di un intervento realizzato in un secondo tempo rispetto alla fondazione. Sul timpano si imposta un campaniletto a vela in mattoni, opera anch'esso di restauro.\nInterno.\nL'interno \u00e8 suddiviso da tre campate di lunghezza diversa ed \u00e8 completamente intonacato ad eccezione degli stipiti dei portali e dei sostegni verticali che sono stati lasciati in pietra nuda. Sia gli arconi divisori che i costoloni, di sezione ottagonale, si incrociano in chiavi decorate a rosette stellate e sono dipinti a monocromo sullo stile in voga a Firenze tra il XIII e XIV secolo. Nella parte destra si apriva un portale con architrave in arenaria poggiante su mensole concave ma oggi il portale \u00e8 tamponato.\nIl volume della navatella rettangolare \u00e8 mosso da un paio di scalini che evidenziano la zona presbiterale. Il piccolo altare presenta colonnette e capitelli scolpiti con motivi antropomorfi e zoomorfi e risale alla seconda met\u00e0 del Duecento; questo altare proviene da un'altra chiesa ed \u00e8 stato qui portato dall'attuale parroco.\nSulla parete sinistra si notano tracce di un disegno raffigurante \"Ges\u00f9 sulla croce\" e scritte della seconda met\u00e0 del XIV secolo."}
{"id": "1698755", "revid": "1573940", "url": "https://it.wikipedia.org/wiki?curid=1698755", "title": "Chiesa di Santo Stefano (Paterno)", "text": "La chiesa di Santo Stefano si trova a Paterno, frazione di Bagno a Ripoli in provincia di Firenze.\nStoria.\n\u00c8 un edificio moderno una prima volta nella seconda met\u00e0 del XIX secolo e poi rifatto nel 1934 in stile neoromanico. In questo stesso luogo si trovava una chiesa citata gi\u00e0 nel 1286.\nDescrizione.\nSi conserva al suo interno un'importante opera proveniente dall'oratorio della Croce a Varliano: all'altare maggiore \u00e8 collocato un \"Crocifisso\" dipinto di Gaddo Gaddi con il \"Christus patiens\" (1280-1290), che \u00e8 stata posta in relazione alla Compagnia del Bigallo, come probabile committente, a causa del curioso anagramma indicato dalla lettera \"B\" sormontata da un gallo (Bi-gallo), dipinto nel suppedaneo.\nLa chiesa conserva anche un affresco staccato con l'immagine della \"Vergine con l'angelo\", di scuola fiorentina del secolo XV, adorna di gioielli che ne attestano l'importanza devozionale, e una \"Madonna e san Giuseppe adoranti il Bambino\", copia da Fra Bartolomeo attribuita a Fra Paolino da Pistoia."}
{"id": "1698758", "revid": "36426", "url": "https://it.wikipedia.org/wiki?curid=1698758", "title": "Oratorio della Croce a Varliano", "text": ""}
{"id": "1698764", "revid": "461628", "url": "https://it.wikipedia.org/wiki?curid=1698764", "title": "Chiesa di San Piero a Ema", "text": "La chiesa di San Piero a Ema si trova a Ponte a Ema, frazione di Bagno a Ripoli in provincia di Firenze.\nStoria e descrizione.\nAnticamente appartenuta ai Cluniacensi e poi agli Olivetani, non conserva tracce della sua struttura originaria, risalente al X secolo, ad eccezione della muratura a vista sopra gli archi che separano la navata destra dalla principale.\nAl suo interno conserva diverse opere, tra cui una croce astile in rame (secolo XIV) di manifattura toscana, con formelle quadrilobe incise a bulino, un \"Crocifisso\" ligneo attribuito a Marco del Tasso (secolo XVI), e una tavola con \"Madonna col Bambino\" (1511) di scuola toscana."}
{"id": "1698772", "revid": "287204", "url": "https://it.wikipedia.org/wiki?curid=1698772", "title": "Tabernacolo di Rimaggino", "text": "Il Tabernacolo di Rimaggino si trova a Rimaggino, frazione di Bagno a Ripoli in provincia di Firenze.\nDescrizione.\nFra i tabernacoli che hanno rivestito un'importanza strategica, per la particolare posizione nei pressi di ville, monasteri e chiese, quello di Rimaggino \u00e8 fra i pi\u00f9 importanti.\n\u00c8 costituito, oltre che dal vano che contiene la pittura, da un'imponente tettoia aggettante su due colonne in pietra serena. L'eleganza di queste colonne fa pensare che la tettoia sia stata edificata in un secondo tempo, a protezione del tabernacolo gi\u00e0 esistente.\nQuesto, costituito da una nicchia con volticina ogivale, \u00e8 gotico nella sua impostazione e racchiude la \"Madonna in trono con il Bambino, affiancata dai Santi Giovanni Battista e Francesco e tra due angeli reggicortina\". L'affresco \u00e8 databile alla fine del Trecento ed \u00e8 attribuito a Niccol\u00f2 di Pietro Gerini."}
{"id": "1698775", "revid": "256896", "url": "https://it.wikipedia.org/wiki?curid=1698775", "title": "Zona metamorfica", "text": "Una zona metamorfica \u00e8 una zona cartografabile che presenta le stesse associazioni mineralogiche e quindi la stessa facies metamorfica.\nLe varie zone metamorfiche sono delimitate dalle \"linee isograde\", ossia linee aventi ugual grado metamorfico. Le linee isograde vengono infatti identificate dalla comparsa o dalla scomparsa di una determinata associazione mineralogica. Un aspetto interessante delle linee isograde \u00e8 la possibilit\u00e0 di correlarle alla temperatura a cui \u00e8 stata sottoposta la roccia durante il metamorfismo: infatti molti minerali si formano a temperature specifiche, consentendo quindi la realizzazione di una carta con le linee isoterme del metamorfismo. "}
{"id": "1698782", "revid": "729019", "url": "https://it.wikipedia.org/wiki?curid=1698782", "title": "\u0160abolovskaja", "text": "\u0160abolovskaja () \u00e8 una stazione della Metropolitana di Mosca, situata sulla Linea Kalu\u017esko-Ri\u017eskaja. Sebbene la stazione sia stata costruita insieme al resto della Linea Kalu\u017eskaja nel 1962, i problemi delle sue scale mobili ne spostarono l'apertura al 6 novembre 1980. Durante i 18 anni di lavori, l'aspetto della banchina fu modernizzato, pertanto la stazione non appare simile alle altre stazioni della linea degli anni sessanta.\n\u0160abolovskaja presenta pilastri punteggiati su tutte e quattro le facce da piedritti e ricoperti in marmo bianco. I piedritti di due delle quattro facce si estendono fino al soffitto a volta; le altre mura sono invece ricoperte in metallo scuro corrugato, che contrasta con il colore chiaro di soffitto e pilastri. Al termine della banchina vi \u00e8 un pannello a vetrata sul tema della radio e delle trasmissioni televisive. La stazione fu disegnata da I.G. Petukhova, V.P. Kachurinets, N.I. Demchinsky e Yu.A. Kolesnikova.\nL'ingresso di \u0160abolovskaja si trova in Ulica \u0160abolovka, a sud dell'incrocio con Ulica Akademika Petrovskogo."}
{"id": "1698783", "revid": "68105", "url": "https://it.wikipedia.org/wiki?curid=1698783", "title": "Road-movie", "text": ""}
{"id": "1698785", "revid": "110157", "url": "https://it.wikipedia.org/wiki?curid=1698785", "title": "Chiesa dei Santi Quirico e Giulitta a Ruballa", "text": "La chiesa dei Santi Quirico e Giulitta a Ruballa si trova a Ruballa, frazione di Bagno a Ripoli in provincia di Firenze.\nStoria.\nLa prima testimonianza scritta riguardo alla chiesa di San Quirico a Ruballa risale al 20 luglio 1260 quando il rettore Corso Compagni si impegn\u00f2 a versare 5 staia di brano per il mantenimento dell'esercito fiorentino. Ma la chiesa doveva gi\u00e0 esistere in quanto, all'interno del suo popolo, nel 1214 venne fondato lo spedale di Fonteviva.\nGrazie ai registri delle decime sono rimasti i nomi dei successori di Corso Compagni: il 3 aprile 1286 il prete Buono rappresent\u00f2 questa chiesa in occasione del Sinodo fiorentino, il 10 giugno 1319 risulta in carica il prete Andrea Cambiuzzi. Durante gli anni del loro governo la chiesa ebbe un basso tenore economico dimostrato dalle decime pagate tra il 1276 e il 1303 che ammontarono a 2 lire e 6 soldi annui.\nLa difficile situazione economica continu\u00f2 anche negli anni a venire tanto che il 29 gennaio 1337 il rettore prete Lorenzo si vide costretto a chiedere un mutuo \"in refectione et augmentatione campanarum ipsius ecclesie\". Nel 1382 la chiesa fu beneficiata da un lascito testamentario da parte di Simone di Chiaro che miglior\u00f2 sicuramente la situazione.\nNel XVIII secolo il patronato era della famiglia Peruzzi che finanziarono dei restauri radicali all'edificio iniziati nel 1758. Dopo i lavori la chiesa venne riconsacrata nel 1763 con la nuova invocazione che venne stesa anche a Santa Giulitta. Ai primi del XX secolo la chiesa ancora mostrava l'aspetto datole dagli interventi settecenteschi che per\u00f2 furono cancellati da un restauro che riport\u00f2 l'edificio ad uno stile pi\u00f9 vicino a quello romanico.\nDescrizione.\nMostra all'esterno caratteri neomedievali, dovuti ai restauri ottocenteschi, e all'interno i caratteri della fase tardo barocca.\nDell'antica chiesa medievale rimangono poche tracce localizzate sulla fiancata settentrionale vicino alla facciata. Il paramento di epoca romancia \u00e8 in conci di pietra calcarea disposti in maniera regolare.\nAll'interno conserva varie opere d'arte. All'altare maggiore, un \"Crocifisso\" con il \"Christus patiens\", del Maestro di San Quirico a Ruballa (1330). All'altare di destra, una piccola \"Madonna con il Bambino\", attribuita a Domenico Puligo (secolo XVI).\nIn sagrestia, un dipinto a tempera e oro su tavola della bottega di Bernardo Daddi con la \"Madonna del latte\" (secolo XIV); una croce astile in rame inciso a bulino (secolo XIV); una \"Madonna col Bambino\" in legno intagliato policromo e argentato (secolo XIV); una pace in avorio intagliato con cornice in ebano intarsiato, attribuita alla bottega degli Embriachi (secolo XIV)."}
{"id": "1698786", "revid": "1543377", "url": "https://it.wikipedia.org/wiki?curid=1698786", "title": "Klik &amp; Play", "text": "Klik &amp; Play \u00e8 un programma che permette di creare videogiochi una gamma di strumenti visuali, che permettono di creare dei piccoli giochi, corredati da grafica ed animazioni personalizzate, per Microsoft Windows. \"Klik &amp; Play\" \u00e8 uno strumento di programmazione senza script, ci\u00f2 ne permette l'utilizzo anche agli utenti non tecnici grazie ad una semplice interfaccia punta e clicca.\nL'applicazione \u00e8 stata sviluppata dal Clickteam ed \u00e8 il loro primo prodotto del genere.\nFu pubblicata dalla Maxis in Nord America, e dalla Europress nella maggior parte dell'Europa, infine nel 1994 fu pubblicata dalla Ubisoft in Francia.\nLa versione \"Klik and Play for schools\" fu distribuita sotto una licenza che ne restringeva l'utilizzo per soli scopi educativi.\nI successori del Clickteam e di \"Klik and Play\" sono i \"The Games Factory\" (a volte chiamati \"Klik &amp; Play 2\") con il loro Click &amp; Create a volte chiamato \"Multimedia Fusion Express\" e \"Multimedia Fusion\".\nIn \"Multimedia Fusion\" cercarono di sviluppare un editor 3-D chiamato Jamagic, The Games Factory 2 e Multimedia Fusion 2."}
{"id": "1698788", "revid": "647919", "url": "https://it.wikipedia.org/wiki?curid=1698788", "title": "Asturleonese", "text": ""}
{"id": "1698791", "revid": "36426", "url": "https://it.wikipedia.org/wiki?curid=1698791", "title": "Bottega degli Embriachi", "text": ""}
{"id": "1698798", "revid": "599013", "url": "https://it.wikipedia.org/wiki?curid=1698798", "title": "Chiesa di San Lorenzo a Vicchio di Rimaggio", "text": "La chiesa di San Lorenzo si trova a Vicchio di Rimaggio, frazione di Bagno a Ripoli in provincia di Firenze.\nStoria.\nDocumentata dal XII secolo, un restauro novecentesco le ha conferito l'attuale carattere neogotico.\nDescrizione.\nLa facciata \u00e8 preceduta da un portico con pilastri ottagonali; sul portale, una lunetta affrescata con \"San Lorenzo e due angeli\" (secolo XV) alla maniera di Cosimo Rosselli.\nHa pianta rettangolare ad una sola navata, copertura a capriate lignee e una scarsella che funge da presbiterio, preceduta da un arco sorretto da due colonne in pietra serena.\nTra le opere, una \"Madonna col Bambino\" gi\u00e0 attribuita a un \"Maestro di Vicchio di Rimaggio\" ma poi identificato con Andrea Orcagna (1300 circa), un affresco di Cenni di Francesco con \"Storie francescane\" e, dello stesso, al primo altare lo \"Sposalizio mistico di Santa Caterina\" (1300 circa). Al lato destro del presbiterio, un tabernacolo in pietra serena con una lastra di rame raffigurante \"Sant'Elena\" (1460 circa)."}
{"id": "1698801", "revid": "1305772", "url": "https://it.wikipedia.org/wiki?curid=1698801", "title": "Tafna", "text": "La Tafna (o Oued Tafna) \u00e8 un fiume che scorre nella parte occidentale dell'Algeria, lungo 170\u00a0km e con un bacino idrografico di circa 7245\u00a0km2, che in parte si estende anche in territorio marocchino (Dali-Youcef \"et al.\" 2006). Nasce dal monte Merchiche (Sebdou), a un'altitudine di 1600\u00a0m s.l.m., e sfocia nel mar Mediterraneo di fronte all'isola di Rachgoun, nei pressi dell'antica citt\u00e0 di Siga, capitale del regno di Siface (oggi A\u00efn T\u00e9mouchent).\nSul suo bacino sorge la citt\u00e0 di Maghnia (gi\u00e0 Lalla Maghnia). Le sue acque, captate in almeno 5 grossi bacini (Beni-Bahdel, Mefrouche, Sidi Abdelli, Hammam Boughrara e Sikkak) vengono utilizzate per i bisogni idrici delle maggiori citt\u00e0 del nordovest algerino, come Orano, Sidi Bel Abbes e Tlemcen.\nLungo il suo corso, ad un'altitudine di 1070\u00a0m s.l.m. si trova un importante sistema carsico, la Ghar Boumaaza, scoperta nel 1931, che sembra essere la grotta pi\u00f9 estesa dell'Algeria e dell'intero continente africano (le diramazioni fin qui esplorate arrivano a 15\u00a0km e mezzo di lunghezza).\nIl fiume ha dato il nome al Trattato della Tafna, che venne siglato, sulle sue sponde, il 30 maggio 1837 tra il generale Bugeaud e l'emiro Abd el-Kader."}
{"id": "1698805", "revid": "1573940", "url": "https://it.wikipedia.org/wiki?curid=1698805", "title": "Oratorio del Beato Gherardo", "text": "L'oratorio del Beato Gherardo si trova a Villamagna, frazione di Bagno a Ripoli in provincia di Firenze.\nStoria.\nL'edificio sorge a monte di Villamagna, nel luogo dove Gherardo di Villamagna si sarebbe ritirato a condurre vita eremitica. Secondo l'agiografia del santo, dopo essersi fatto eremita gerosolimitano, Gherardo avrebbe costruito lui stesso un oratorio dedicato a San Giovanni in Jerusalem dove nel marzo del 1277 venne sepolto; per edificarlo sarebbe stato aiutato dai commendatari della chiesa di San Jacopo in Campo Corbolini.\nAlla data 13 novembre 1313 l'edificio doveva gi\u00e0 essere stato edificato ed era pure circondato da altre case visto che lo stesso giorno Aldobrandino Cavalcanti si impegn\u00f2 a costruire a sue spese una casa e uno spedale per il prete. Aldobrandino mantenne la promessa e il 10 giugno 1319 risulta che la chiesa era guidata dal rettore Giovanni Tuti.\nNella zona il culto di San Gherardo si fece intenso ed era sostenuto dalla famiglia Bardi, proprietari di numerose terre nella zona. L'oratorio venne arricchito di opere d'arte tra cui un tabernacolo scolpito a bassorilievo, da un sarcofago in pietra sorretto da colonnine con capitelli scolpiti a foglie d'acqua e da un affresco raffigurante la \"Crocifissione\". Nel 1460 per volont\u00e0 del pievano di Villamagna, Jacopo di Matteo da Rondinaia, l'oratorio venne arricchito con la completa affrescatura delle pareti con le \"Storie del Beato Gherardo\".\nNel XVII secolo venne restaurato e adeguato allo stile barocco del tempo. Ma in seguito inizi\u00f2 la sua decadenza tanto che il 29 aprile 1723 venne giudicato in completa rovina; il degrado non si arrest\u00f2 neanche in seguito quando il 7 luglio 1786 fu eretto in cappella e nel 1790 venne profanato e venduto a privati\nStante l'abbandono dell'edificio l'11 marzo 1836 il corpo del santo venne traslato nella pieve di Villamagna. Nel 1840, la proprietaria dell'edificio, la signora Kindt, pur contro la volont\u00e0 del pievano, restaur\u00f2 a sue spese la chiesa ma solo nel 1876 il corpo di San Gherardo venne ricollocato nell'arca sepolcrale. Tra il 1891 e il 1893 la chiesa fu restaurata nuovamente per riportarla allo uno stile romanico. I lavori portarono a stonacare le pareti e gli affreschi furono riportati alla luce. Ma il degrado dell'edificio continu\u00f2 anche durante il XX secolo. Nel 1979 il corpo del santo \u00e8 stato riportato nella pieve di Villamagna e ancora oggi l'oratorio ha solo la funzione di cappella per il cimitero contiguo.\nArchitettura e patrimonio artistico.\nL'oratorio consiste in una semplice aula rettangolare coperta a tetto e priva di abside. L'edificio pur mostrando i caratteri tipici dell'architettura romanica ha un impianto di carattere gotico.\nEsterno.\nLa facciata \u00e8 a capanna ed \u00e8 aperta da un occhio posto sopra il portale, l'unico ingresso per l'interno. Il portale ha i piedritti in conci di calcare alberese e, tali piedritti, terminano in due mensole concave e modanate le quali sostengono un lungo architrave monolitico sovrastato da un arco crescente all'interno del quale si trova una lunetta intonacata.\nSu ognuna delle due fiancata si aprono tre monofore a doppia strombatura e archivolto monolitico ma oggi sono tamponate. In alto corre una serie di arcatelle pensili a tutto sesto che poggiano su mensoline modanate. Il retro dell'edificio \u00e8 leggermente rialzato e aperto da tre strette finestre architravate; alla parte tergale si appoggia l'edificio della sagrestia e vi si trova anche un campanile a vela biforo.\nTutto il paramento murario dell'edificio \u00e8 in bozze di calcare alberese dalla tonalit\u00e0 avorio disposte a filaretto ad eccezione degli spigoli e delle cornice delle aperture che presentano una lavorazione della pietra molto pi\u00f9 accurata.\nA causa delle travagliate vicende di questo oratorio nel corso del tempo i restauratori hanno costruito dei contrafforti a scarpa per meglio sostenere la struttura. Tali contrafforti si trovano sugli angoli e lungo le fiancate tanto da arrivare ad occultare un portale laterale che si apriva sul lato del cimitero. Per tenere insieme la muratura si sono usate anche quattro catene metalliche poste lungo i lati interni\nInterno.\nL'interno mostra una copertura a capriate lignee e decorazioni con stucchi di epoca barocca.\nSono visibili brani del ciclo di affreschi con \"Episodi della vita del Beato\" (fine XIV secolo), e un tabernacolo in pietra dalla cornice ogivale nella cui cuspide \u00e8 scolpita la figura del \"Beato Gherardo\" (fine XIV secolo)."}
{"id": "1698809", "revid": "729019", "url": "https://it.wikipedia.org/wiki?curid=1698809", "title": "Perry Freshwater", "text": "Biografia.\nFreshwater inizi\u00f2 prestissimo la pratica rugbistica, a cinque anni; da studente fu selezionato per la Nazionale studentesca neozelandese che disput\u00f2 un \"match\" contro i pari categoria gallesi a Christchurch nel 1990.\nDisput\u00f2 alcuni incontri, in seguito, anche nelle Nazionali neozelandesi U-19 e U-21 prima di trasferirsi in Inghilterra per un anno nel Leicester.\nIl suo esordio nella Lega inglese avvenne nel 1995; pilone destro, la presenza nel ruolo dell'internazionale inglese Graham Rowntree non gli permise mai di affermarsi compiutamente a Leicester, e nel 2003 si trasfer\u00ec in Francia al Perpignano, club dalla forte identit\u00e0 catalana, con il quale si \u00e8 laureato campione di Francia al termine del campionato 2008/09.\nNel frattempo, grazie al passaporto britannico di suo padre (nativo dei dintorni di Londra) e al diritto di cittadinanza del Regno Unito acquisito grazie alla residenza pluriennale, Freshwater divenne idoneo alla chiamata della federazione inglese: nel 2003 fu chiamato dall'Inghilterra \u201cA\u201d e designato vice-capitano nella partita contro il alla Churchill Cup.\nL'anno successivo, nella stessa occasione, disput\u00f2 l'incontro da capitano.\nNel novembre 2005 esord\u00ec nella selezione maggiore, in un \"test match\" contro , e fece parte della squadra inglese al Sei Nazioni 2006.\nIl C.T. inglese Brian Ashton lo incluse anche nella rosa ufficiale alla in Francia, nel corso della quale disput\u00f2 due incontri, tutti nella prima fase a gironi, il primo contro il , il secondo contro (a tutt'oggi il pi\u00f9 recente \"match\" internazionale del giocatore)."}
{"id": "1698813", "revid": "765341", "url": "https://it.wikipedia.org/wiki?curid=1698813", "title": "Strada provinciale 35 Bergamo-Nembro-Albino", "text": "La strada provinciale 35 Bergamo-Nembro (SP 35), precedentemente nota come \"strada provinciale 35 Bergamo - Nembro - Albino\", \u00e8 una strada provinciale italiana che percorre il tratto iniziale della valle Seriana.\nInizia sul confine tra il comune di Bergamo e quello di Torre Boldone dal semaforo di via Correnti. Da qui inizia il tratto di quasi 6\u00a0km, sotto forma di strada extraurbana secondaria, al quale si allacciano con svincoli tutte le principali strade che conducono ai paesi della val Seriana inferiore. Dopo l'uscita di Alzano Lombardo, la strada incontra una rotatoria, la quale segna il termine della strada provinciale 35, che permette il collegamento alla superstrada Seriate-Nembro-Cene attraverso una bretella.\nSP 35 dir.\nLa SP 35 dir \u00e8 una strada gestita dalla provincia di Bergamo e collega la superstrada Bergamo - Nembro alla strada statale 671. La strada \u00e8 lunga 500m ed ha solo uno svincolo."}
{"id": "1698815", "revid": "1919059", "url": "https://it.wikipedia.org/wiki?curid=1698815", "title": "Palazzo di Ubaldino Peruzzi", "text": "Il palazzo di Ubaldino Peruzzi \u00e8 un edificio storico del centro di Firenze, situato tra Borgo de' Greci 10-12-14, via dell'Anguillara 9 e via de' Bentaccordi 4-12r.\nStoria.\nIl palazzo sorge sul luogo anticamente occupato da alcune case e da un orto dei Peruzzi, edificate a loro volta sui resti dell'anfiteatro romano di Firenze. \nIl nucleo originale risale al Trecento (all'interno del cortile si conserva un pilastro ottagonale e in una sezione una scala a chiocciola trecentesca), ampliato a partire dagli anni quaranta del Seicento quando, su committenza di Ludovico di Gherardo Peruzzi e probabile progetto dell'architetto Gherardo Silvani, si dette sistemazione alla porzione pi\u00f9 antica, posta sulla cantonata tra borgo de' Greci e via de' Bentaccordi. Al Silvani, in particolare, sarebbe attribuibile il disegno delle due finestre inginocchiate che affiancano il portone centinato del fronte di borgo de' Greci. \nSuccessivi acquisti del 1673, 1674 e 1691 portarono ad ampliare notevolmente l'edificio estendendolo in direzione di piazza di Santa Croce, sia verso borgo de' Greci sia verso via dell'Anguillara, con la conseguente riconfigurazione degli ambienti interni, che si arricchirono di diverse sale e di una galleria, decorata con affreschi e stucchi negli ultimi anni del secolo. \nL'acquisto di una ulteriore casa su via dell'Anguillara nel 1739, poi unita al palazzo nel 1769, port\u00f2 l'edificio alle attuali dimensioni e alla trasformazione di tutta la sua parte tergale. La fabbrica divenne la sede principale della famiglia nel 1772, quando Bindo Peruzzi vi si trasfer\u00ec in seguito alla vendita del palazzo di fronte segnato col n. 3 (palazzo Maglione). \nLa notoriet\u00e0 del palazzo \u00e8 in buona parte legata al fatto che fu residenza di Ubaldino Peruzzi e di sua moglie Emilia Toscanelli, ovvero al felice momento in cui Firenze fu capitale d'Italia (1865-1871) avendo avuto Ubaldino, gi\u00e0 rappresentante del Governo provvisorio Toscano, come sindaco. Nel celebre salotto di Emilia furono ospiti frequenti, tra gli altri, Edmondo De Amicis, allora direttore de \"L'Italia militare\" (giornale dell'esercito della giovane nazione), Ruggero Bonghi, Silvio Spaventa, Cesare Alfieri, Marco Minghetti, Renato Fucini e Bettino Ricasoli. La consuetudine del ricevere dur\u00f2 per i Peruzzi quanto, si pu\u00f2 dire, la loro vita matrimoniale, anche se con lo spostamento della capitale a Roma molti dei suoi frequentatori si trasferirono. Le riunioni conviviali si protrassero comunque almeno fino al 1891, anno della morte di Ubaldino, con un seguito in tono minore, a causa della salute di Emilia, fino alle soglie del Novecento, quando anch'essa scompar\u00ec (8 maggio 1900).\nNel 1901 venne acquistato da Vittorio Grazzi, professore di medicina e appassionato di antichit\u00e0, che vi raccolse un nutrito lapidario di memorie etrusche e romane. I suoi discendenti abitano ancora oggi l'edificio.\nDescrizione.\nIl fronte su borgo dei Greci \u00e8 debitore dei lavori attribuiti a Gherardo Silvani, al netto di un riordino probabilmente ottocentesco. Seicentesco \u00e8 sicuramente il bel fronte principale con portale centinato sovrastato da terrazzino e segnato agli angoli alti da gruppi di pere (in riferimento all'arme della famiglia Peruzzi) e al centro da un mascherone. Nell'androne \u00e8 una memoria che rivendica la presenza nel palazzo di Giovanni VIII Paleologo ospite dei Peruzzi, proveniente per\u00f2 dall'antistante palazzo Maglione. Su questo fronte si apre anche un portale secondario, forse un tempo sovrastato da uno stemma di cui resta solo una parte della cornice, e due finestre inginocchiate; al primo piano le aperture sono architravate e allineate su una cornice marcadavanzale; al secondo le finestre mostrano un disegno pi\u00f9 leggero, impreziosito da cornici mistilinee.\nL'interno \u00e8 organizzato su uno stretto cortile, quasi certamente trecentesco, in cui si trova un pilastro ottagonale con capitello a foglie d'acqua e alcuni sporti retti da beccatelli. \nGli interni con pregevoli elementi architettonici e decorativi quali stucchi e ornati dipinti su soffitti e pareti. In particolare sono di rilievo il Salone da ballo, con ricchi stucchi, la Galleria, con il prezioso affresco policromo del Bimbacci (1693), la cappella dedicata a san Filippo Neri con soffitto affrescato e finissimi stucchi, lo scalone (a rampe voltate a botte) e il vestibolo decorati con sculture sulla storia dei Peruzzi e con la collezione archeologica di Vittorio Grazzi.\nLapidi.\nAll'esterno, si trova una lapide che ricorda lo statista e sua moglie Emilia Peruzzi:\nNell'androne si trova una memoria dell'ospitalit\u00e0 data dai Peruzzi all'imperatore bizantino Giovanni VIII Paleologo, in realt\u00e0 proveniente dall'antistante palazzo Maglione, qui spostata quando vi si trasfer\u00ec la famiglia Peruzzi."}
{"id": "1698823", "revid": "1243", "url": "https://it.wikipedia.org/wiki?curid=1698823", "title": "Stazione di San Don\u00e0 di Piave - Jesolo", "text": ""}
{"id": "1698825", "revid": "135224", "url": "https://it.wikipedia.org/wiki?curid=1698825", "title": "Jehan de Cr\u00e9quy", "text": ""}
{"id": "1698826", "revid": "36426", "url": "https://it.wikipedia.org/wiki?curid=1698826", "title": "Chiesa Regina Pacis", "text": ""}
{"id": "1698830", "revid": "135224", "url": "https://it.wikipedia.org/wiki?curid=1698830", "title": "Jean V de Cr\u00e9quy", "text": ""}
{"id": "1698831", "revid": "36426", "url": "https://it.wikipedia.org/wiki?curid=1698831", "title": "Parco Urbano di Villa Montalvo", "text": ""}
{"id": "1698834", "revid": "339392", "url": "https://it.wikipedia.org/wiki?curid=1698834", "title": "Valeri Brumel", "text": ""}
{"id": "1698850", "revid": "1243", "url": "https://it.wikipedia.org/wiki?curid=1698850", "title": "Stazione di Portogruaro - Caorle", "text": ""}
{"id": "1698851", "revid": "339392", "url": "https://it.wikipedia.org/wiki?curid=1698851", "title": "Olga Kaniskina", "text": ""}
{"id": "1698853", "revid": "773636", "url": "https://it.wikipedia.org/wiki?curid=1698853", "title": "Pieve di San Donnino (Villamagna)", "text": "La pieve di San Donnino si trova a Villamagna, frazione di Bagno a Ripoli in provincia di Firenze.\nStoria.\nFu fondata nell'VIII secolo e ricostruita in et\u00e0 romanica. La prima testimonianza documentaria risale al 27 febbraio 1067 in occasione della donazione della corte e del castello di Villamagna al monastero di San Pier Maggiore.\nAlla met\u00e0 del XIII secolo la situazione economica della pieve era modesta (era tassata per sole 13 lire nel 1276) ma nonostante ci\u00f2 presso la pieve risiedeva un capitolo di sacerdoti che aveva il compito di amministrare le 5 chiese suffraganee.\nNel XIV secolo la chiesa fu rinnovata e nel 1394 Mariotto di Nardo fu incaricato della realizzazione di un polittico. Nel XV secolo l'interno della chiesa fu arricchito con la realizzazione di un altare dedicato a San Michele.\nIl patronato della chiesa spettava ai parrocchiani i quali nel 1640 fecero costruire la cappella della Compagnia di San Donnino e furono realizzati dei restauri che interessarono principalmente la facciata.\nNel 1786 la cappella della compagnia risulta profanata. Nel 1842 venne acquistato un nuovo organo e nel 1871 vennero coperti con intonaco bianco due affreschi raffiguranti \"Santo Stefano\" e \"San Gherardo\" posti sui pilastri dell'ultimo arco della navata destra. Tali pilastri furono poi riscoperti e consolidati nel 1891. La chiesa sub\u00ec dei danni in occasione del terremoto del 1895: \nNel 1930 la chiesa fu riportata alle forme romaniche grazie ad un restauro guidato dall'ingegnere Attilio Rampoldi e dopo la seconda guerra mondiale venne consolidata dall'architetto Guido Morozzi.\nArchitettura e patrimonio artistico.\nLa chiesa sorge al centro del vasto complesso plebano di Villamagna e consiste in una piccola basilica a tre navate conclusa con abside circolare e dotata di torre campanaria. La struttura della chiesa \u00e8 databile all'XI secolo. Presenta un paramento murario esterno in bozze di calcare alberese disposte a filaretto con abbondanti letti di posa, ora stuccati a cemento.\nEsterno.\nLa facciata a salienti mostra all'esterno la divisione spaziale dell'interno. Al culmine \u00e8 coronata da una cornice in cotto che la unisca al complesso della canonica posto a meridione.\nAl centro si apre il portale che come l'occhio sovrastante \u00e8 frutto del restauro novecentesco. Le fiancate sono entrambe nascoste dagli edifici adiacenti ma il claristorio \u00e8 visibile ed \u00e8 aperto da una serie di monofore.\nLa tribuna, molto bella, \u00e8 caratterizzata dal volume dell'abside nella cui superficie si apre una finestra, forse in sostituzione di una monofora, inquadrata da due lesene che fanno da sostegno ad una cornice composta da arcatelle pensili in calcare. Tra il volume dell'abside e il culmine del tetto si apriva un tempo una monofora a doppio strombo, oggi tamponata.\nSulla destra si trova il campanile a torre. Presenta una pianta quadrata ed \u00e8 suddiviso in sei piani, l'ultimo dei quali realizzato dopo la seconda guerra mondiale. Nel fusto della torre ci sono poche aperture ma bella \u00e8 la monofora con ghiera bicroma; i piani superiori sono aperti da ampie bifore divise da colonnine in marmo e profondi pulvini.\nInterno.\nL'interno, a tre navate spartite da sei archeggiature a tutto sesto poggianti su pilastri quadrilateri, \u00e8 abbastanza spoglio ma misurato nei rapporti\nLa quarta e quinta campata di destra sono decorate da affreschi quattrocenteschi. Al posto dell'ultima campate di destra si trova la base del campanile al quale si accede attraverso un portale con archivolto e ghiera in pietra e cotto alternati.\n\u00c8 ricchissima di opere d'arte. Nella navata destra si trova una tavola con riprodotta la \"Madonna col Bambino in Trono e due Santi\" opera di un ignoto pittore fiorentino dei primi del XVI secolo, una tela del tardo XVII secolo raffigurante \"San Domenico e Santa Caterina in adorazione\" e un bassorilievo con la \"Madonna col Bambino\", opera di Lazzaro Cavalcanti detto il Buggiano. A Met\u00e0 della navata si trova il trittico di Mariotto di Nardo del 1394. Nella testata della navata di destra si trovano un organo opera della ditta Agati e alcuni affreschi attribuiti al Maestro di Signa: tali affreschi raffigurano un piccolo ciclo in cui sono riconoscibili tracce della \"Crocifissione\" con la \"Maddalena e San Donnino\" e un paliotto monocromo con raffigurata la \"Madonna e Santi\".\nNel presbiterio, sotto l'altare maggiore si trova l'arca contenente il corpo del beato Gherardo da Villamagna mente sopra l'altare maggiore si trova un \"Crocifisso\" processionario.\nNella testata della navata sinistra si trova la tela raffigurante la \"Madonna con il Bambino, San Donnino e San Gherardo\" opera di Francesco Granacci. Alla met\u00e0 circa della navata, sopra un altare, collocata dentro una cornice rinascimentale si trova la \"Madonna in trono con il Bambino e i santi Giovanni Battista, Nicola, Donnino e Sebastiano\" opera di David Ghirlandaio. Lo stesso altare \u00e8 affrescato dal Maestro di Signa con scene raffiguranti il \"Presepe\", \"Cristo in Piet\u00e0 e Dio Padre\" e gli \"Evangelisti\".\nSopra il fonte battesimale si trova una tavola con raffigurati \"San Giovanni Battista e Sant'Antonio Abate e San Francesco che riceve le stimmate\", opera della met\u00e0 del XIV secolo attribuita a Jacopo di Cione."}
{"id": "1698856", "revid": "28592", "url": "https://it.wikipedia.org/wiki?curid=1698856", "title": "Natalya Andrejchenko", "text": ""}
{"id": "1698861", "revid": "1305772", "url": "https://it.wikipedia.org/wiki?curid=1698861", "title": "World Heroes", "text": " \u00e8 un videogioco arcade picchiaduro a incontri prodotto nel 1992 dalla societ\u00e0 giapponese Alpha Denshi per il sistema Neo Geo, e poi convertito anche per console Super Nintendo e Mega Drive. Tutti i personaggi del gioco sono ispirati da figure o eventi storici realmente esistiti.\nUscito nel periodo di maggior successo dello storico \"Street Fighter II\", il gioco ha avuto un buon seguito ma non in quantit\u00e0 eccezionale. \"World Heroes\" prevedeva poche innovazioni rispetto ai rivali del medesimo genere, se non la modalit\u00e0 \"DeathMatch\", dove l'incontro si svolge in una particolare arena cosparsa di ostacoli.\nTrama.\nUno scienziato di nome Brown ha ideato una macchina del tempo tramite la quale realizza incontri di lotta tra guerrieri provenienti da differenti periodi della storia.\nPersonaggi.\nNinja dell'epoca Sengoku giapponese. \u00c8 in grado di effettuare, una volta in salto, un ulteriore salto prendendosi lo slancio nel vuoto.\nStorico rivale di Hattori Hanz\u014d, Fuuma \u00e8 anch'esso un Ninja dell'epoca Sengoku giapponese con il medesimo set di mosse.\nCinese esperto di Jeet Kune Do e attore allo stesso tempo, \u00e8 un lottatore forte ed agile ma privo di una mossa speciale che permetta di colpire a distanza. \u00c8 l'unico personaggio in grado di prendersi lo slancio per un ulteriore salto sul fondo dello schermo.\nNei sequel del gioco appare con nazionalit\u00e0 sudcoreana.\nPotente guardia del condottiero mongolo Gengis Khan, Carn viene affrontato in una steppa con dei nomadi mongoli presenti ad assistere al combattimento.\nBrocken \u00e8 un cyborg anacronistico in grado di allungare i propri arti meccanici e di lanciare missili.\nCavaliere femmina del Medioevo, Janne \u00e8 armata di spada ed \u00e8 dotata di una buona agilit\u00e0.\nAlchimista russo del XIII secolo, Rasputin \u00e8 in grado di emanare energia da mani e piedi riuscendo a colpire a distanza; inoltre ha una notevole sospensione nell'aria.\nWrestler statunitense.\nLottatore non selezionabile, \u00e8 l'ultimo avversario da sconfiggere; lo si affronta in una stazione spaziale. Esteticamente \u00e8 ispirato al \"T-1000\" del film \"Terminator 2 - Il giorno del giudizio\", ed \u00e8 in grado di mutarsi in uno qualsiasi degli otto personaggi selezionabili del gioco."}
{"id": "1698862", "revid": "28759", "url": "https://it.wikipedia.org/wiki?curid=1698862", "title": "Klik and play", "text": ""}
{"id": "1698864", "revid": "1442080", "url": "https://it.wikipedia.org/wiki?curid=1698864", "title": "Nel regno del terrore", "text": "Nel regno del terrore (titolo originale The Kingdoms of Terror) \u00e8 un librogame dello scrittore inglese Joe Dever, pubblicato nel 1985 a Londra dalla Arrow Books e tradotto in numerose lingue del mondo. \u00c8 il sesto dei volumi pubblicati della saga Lupo Solitario nonch\u00e9 il primo della serie Ramastan. La prima edizione italiana, del 1987, fu a cura della Edizioni EL.\nTrama.\nSono passati tre anni da quando Lupo Solitario ha sconfitto presso la Tomba del Majhan il Signore delle Tenebre Haakon e recuperato il prezioso Libro del Ramastan, grazie al quale l'ultimo Ramas ha potuto potenziare ed affinare il suo addestramento nelle Arti Superiori del Ramastan. Una nuova e pericolosa missione lo attende: recuperare la leggendaria Pietra della Sapienza di Varetta, il cui potere permetter\u00e0 di perfezionare ulteriormente l'addestramento Ramastan, dando cos\u00ec al suo possessore un enorme vantaggio nel combattere i temibili Signori delle Tenebre di Helgedad, attualmente impegnati in una sanguinosa guerra civile.\nLupo Solitario dovr\u00e0 farsi largo nelle pericolose Terre Tormentate, un territorio pieno di insidie e sanguinari nemici, tra i quali spiccano il malvagio Roark, Principe di Amory, e il demoniaco Signore delle Tenebre Tagazin, dalle fattezze di lupo. In queste terre si sta combattendo la Guerra tra Salony e Slovia.\nAl termine del viaggio, Lupo Solitario riuscir\u00e0 a recuperare la Pietra della Sapienza, non prima di sconfiggere in un duello all'ultimo sangue il feroce Dakomyd, la creatura ancestrale posta a custodia della Pietra stessa.\nPietre della Sapienza.\nEsistono sette Pietre create dal dragone Nyxiator sparse nel Magnamund del Nord.\nLe pietre sono chiamate a seconda della loro localit\u00e0 originaria: esiste la Pietra di Varetta, di Herdos, di Ohrido, di Tahou, di Luomi, di Gamir (la citt\u00e0 fu rinominata Darke) e di Vinaldo (rinominata Shpyder).\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, dopo aver completato l'apprendimento delle Arti Ramas, pu\u00f2 ora sfruttare la conoscenza di 3 tra le 10 nuove Arti Ramastan che forniscono un importante aiuto a seconda delle situazioni: Guerra, Controllo Animale, Medicina, Sparizione, Fiuto, Interpretazione, Raggio psichico, Scudo psichico, Difesa, Divinazione. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nSi potr\u00e0 anche usare un Arco con una faretra da sei frecce.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro , la moneta principale in queste zone del Magnamund. Si pu\u00f2 portare un massimo di 50 Corone."}
{"id": "1698866", "revid": "28759", "url": "https://it.wikipedia.org/wiki?curid=1698866", "title": "Click and play", "text": ""}
{"id": "1698867", "revid": "486946", "url": "https://it.wikipedia.org/wiki?curid=1698867", "title": "Airc", "text": ""}
{"id": "1698870", "revid": "28592", "url": "https://it.wikipedia.org/wiki?curid=1698870", "title": "Anatolij Kudrjavitskij", "text": ""}
{"id": "1698874", "revid": "1573940", "url": "https://it.wikipedia.org/wiki?curid=1698874", "title": "Chiesa di Santo Stefano (Colorno)", "text": "La chiesa di Santo Stefano \u00e8 un luogo di culto cattolico dalle forme neoclassiche situato in piazzale Chev\u00e9, in prossimit\u00e0 dell'argine del torrente Parma, a Colorno, in provincia e diocesi di Parma.\nStoria.\nL'originaria chiesa, edificata in epoca remota, costitu\u00ec la prima sede parrocchiale di Colorno, fino al 1582, quando assunse tale destinazione il duomo di Santa Margherita.\nL'edificio nei secoli seguenti fu gestito, unitamente all'annesso convento, dai frati domenicani, che, affidatari anche del monastero adiacente alla Cappella Ducale di San Liborio, lo mantennero fino alla soppressione degli ordini decretata dal primo ministro ducale Guillaume du Tillot nel 1769.\nNel 1781 l'edificio fu profondamente modificato per volere del duca Ferdinando di Borbone, che ne affid\u00f2 la progettazione all'architetto Raffaele Cugini, allievo del Petitot.\nL'attiguo convento, che nel 1794 avrebbe dovuto ospitare l'ospedale di San Mauro Abate, fu invece concesso dal Duca nel 1798 ai gesuiti, che sotto la guida di Giuseppe Pignatelli intrapresero proprio da Colorno la nuova diffusione dell'ordine in Italia, prima della definitiva soppressione napoleonica. In seguito l'edificio fu chiuso e destinato a lungo a deposito, prima di diventare sede di un centro di accoglienza per ragazzi convenzionato con il Comune.\nLa chiesa restaurata, appartenente alla fondazione Minima Domus, fu successivamente adibita a sala espositiva. Tuttavia, il terremoto del 27 gennaio del 2012 provoc\u00f2 seri danni all'edificio, che fu dichiarato inagibile e chiuso in attesa di restauri.\nDescrizione.\nLa chiesa \u00e8 caratterizzata dall'elegante facciata neoclassica, sviluppata simmetricamente attorno al corpo centrale pi\u00f9 alto, con spigoli in finto bugnato e timpano curvilineo di coronamento; al centro di quest'ultimo campeggia un grande stemma borbonico in terracotta sostenuto da due figure della \"Fama\", realizzato fra il 1781 e il 1782 dall'artista Giuseppe Sbravati, autore anche del medaglione con testa femminile e ghirlande che sormonta la finestra centrale sottostante.\nAi lati si aprono due ingressi secondari, inquadrati da cornici timpanate come l'ampio accesso principale, realizzati agli inizi del XX secolo."}
{"id": "1698880", "revid": "200568", "url": "https://it.wikipedia.org/wiki?curid=1698880", "title": "Arsenij Aleksandrovi\u010d Tarkovskij", "text": "Biografia.\nAlla fine degli anni venti Arsenij Tarkovskij inizia la collaborazione con alcune riviste e scrive drammi per la radio sovietica. Nel 1932, accusato di misticismo, deve abbandonare il suo lavoro e si dedica quindi all'attivit\u00e0 di traduttore dall'arabo, dall'ebraico, dall'armeno, dal georgiano, dal turkmeno e da altre lingue ancora. Inizia, sempre in quel periodo, a frequentare Anna Achmatova e Osip Mandel'\u0161tam, attirando su di s\u00e9 ulteriori attenzioni da parte del regime, che gli costeranno una censura durata sino agli anni sessanta. Arruolato come soldato nella seconda guerra mondiale, nel 1943 viene insignito dell'Ordine della Stella Rossa per il suo eroismo in battaglia e in seguito, gravemente ferito, deve subire l'amputazione di una gamba. A partire dal 1962 inizia la pubblicazione delle sue poesie, che consisteranno in una decina di raccolte in tutto. Muore a Mosca il 27 maggio 1989.\nIn altri media.\nMolti suoi componimenti sono citati dal figlio Andrej Arsen'evi\u010d Tarkovskij nelle sue opere cinematografiche, come i versi ripresi in \"Stalker\":"}
{"id": "1698885", "revid": "15219853", "url": "https://it.wikipedia.org/wiki?curid=1698885", "title": "Valdadige", "text": ""}
{"id": "1698886", "revid": "1243", "url": "https://it.wikipedia.org/wiki?curid=1698886", "title": "Stazione di Terme Euganee - Abano - Montegrotto", "text": ""}
{"id": "1698889", "revid": "712828", "url": "https://it.wikipedia.org/wiki?curid=1698889", "title": "Episodi di To Love-Ru", "text": "Questo \u00e8 l'elenco degli episodi della serie televisiva anime \"To Love-Ru\", in onda sulla TBS a partire dal 3 aprile 2008 ogni venerd\u00ec mattina alle 02:00 e prodotta dalla Xebec. Gli episodi sono una trasposizione delle storie presenti nel manga, da cui riprendeno anche la quasi totalit\u00e0 dei personaggi. L'ordine di comparsa \u00e8 tuttavia diverso, cos\u00ec come i comportamenti in situazioni similiari tra anime e manga.\nOAV.\nLa sigla di apertura degli OAV \u00e8 \"Yattekoi! Daisuki\" (lett. \"vieni a farlo! Ti amo\").\nEpisodi di \"Motto To-LOVE-Ru\".\nLa serie \"Motto To-LOVE-Ru\" \u00e8 cominciata il 5 ottobre 2010 e si \u00e8 conclusa il 21 dicembre. Gli episodi, settimanali, venivano mandati in onda di marted\u00ec e di mercoled\u00ec. Ciascun episodio di \"Motto To-LOVE-Ru\" \u00e8 una terna di capitoli del manga, trasposti in forma animata con grande fedelt\u00e0 (ci sono molte meno modifiche rispetto alla prima serie). Gli episodi, tuttavia, e le stesse terne, non sono in ordine cronologico, bens\u00ec seguono un ordine casuale. La serie \u00e8 terminata con il dodicesimo episodio, che propone gli ultimi quattro capitoli del manga (volume 18, cap. 159-162)."}
{"id": "1698893", "revid": "77649466", "url": "https://it.wikipedia.org/wiki?curid=1698893", "title": "Stazione di Noale - Scorz\u00e8", "text": ""}
{"id": "1698901", "revid": "767487", "url": "https://it.wikipedia.org/wiki?curid=1698901", "title": "Stevan Ostoji\u0107", "text": "Carriera.\nGiocatore.\nInizia la carriera da calciatore nel Radni\u010dki Ni\u0161 mettendo in mostre fin da giovane buone doti realizzative. Proprio il suo fiuto del gol gli vale l'ingaggio, nel 1964, da parte della Stella Rossa di Belgrado, dove, rimane, con una breve parentesi in Francia, al , nella seconda parte della stagione 1969-1970, fino al 1971, vincendo due campionati della RSF di Jugoslavia, altrettante Coppe di Jugoslavia, e la Mitropa Cup 1968.\nSi trasferisce quindi in Turchia, al Fenerbah\u00e7e, dove due anni dopo chiude la carriera.\nAllenatore.\nTra il 1981 e il 1983 ha guidato la , vincendo la Coppa di Jugoslavia 1982."}
{"id": "1698904", "revid": "287204", "url": "https://it.wikipedia.org/wiki?curid=1698904", "title": "Stevan Ostojic", "text": ""}
{"id": "1698911", "revid": "31789", "url": "https://it.wikipedia.org/wiki?curid=1698911", "title": "Tarkovskij", "text": ", \u00e8 un cognome russo di alcuni personaggi"}
{"id": "1698913", "revid": "712828", "url": "https://it.wikipedia.org/wiki?curid=1698913", "title": "Gekko Moria", "text": ""}
{"id": "1698927", "revid": "554814", "url": "https://it.wikipedia.org/wiki?curid=1698927", "title": "Numero 18", "text": " \u00e8 un personaggio del manga \"Dragon Ball\" di Akira Toriyama. Compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi. Nel doppiaggio italiano degli anime \"Dragon Ball Z\" e \"Dragon Ball GT\" \u00e8 chiamata C-18.\n\u00c8 il diciottesimo cyborg costruito dal Dottor Gelo in ordine cronologico. 18 \u00e8 la sorella gemella di Numero 17, insieme al quale \u00e8 stata trasformata in cyborg dal Dottor Gelo con lo scopo di eliminare Son Goku. Il nome che aveva da umana prima della conversione in cyborg era Lazuli (\u30e9\u30ba\u30ea), che unito a quello del fratello 17 (Lapis) forma la parola \"lapis-lazzuli\". 18 e suo fratello sono anche i due cyborg che Cell ha bisogno di assorbire per diventare l'\"essere perfetto\". Dopo che il drago Shenron rimuove la carica esplosiva dal suo corpo, 18 si sposa con Crilin, con cui poi ha una figlia di nome Marron.\nDescrizione.\nNumero 18 viene raffigurata come una bellissima ragazza dai capelli biondi. Nella sua prima apparizione indossa un giubbotto di jeans, una maglia nera con le maniche a righe, minigonna sempre di jeans, calze nere e stivali. In seguito si comprer\u00e0 nuovi vestiti, variando per ben cinque volte durante la serie il suo guardaroba. Oltre ad avere un'enorme potenza, come Numero 17, non invecchia mai: in tutta la serie il suo aspetto non \u00e8 mai cambiato. Come tutte le creazioni del Dr. Gelo indossa un paio di orecchini d'oro circolari.\nInizialmente 18 ha l'obiettivo di distruggere Goku ma non considera ci\u00f2 una missione, bens\u00ec una sorta di gioco. Nonostante sia un cyborg, insieme a 17, pu\u00f2 provare dolore e vergogna, questo perch\u00e9 i due cyborg hanno una base umana, mentre gli altri esseri artificiali emanano versi di stupore o rabbia.\nAmante dello shopping insieme alla figlia, 18 ama soprattutto il denaro: durante la finale con Mr. Satan, non interessata al titolo di campione quanto al denaro del premio, si fa corrompere con il doppio dell'ammontare del premio (20.000.000 di zeni) e finge di farsi sconfiggere da Mr. Satan, permettendogli di conservare il titolo mondiale. Nel film \"L'irriducibile Bio-Combattente\" decide di prestare il proprio aiuto a Satan in cambio di un paio di \"milioncini\" oltre alla cifra del Tenkaichi. Alla fine del film questa cifra ha raggiunto il grasso compenso di 60.000.000. Quando infine Mr. Satan le chieder\u00e0 nuovamente aiuto per essere tirato fuori da un fiume perch\u00e9 \"non sa nuotare\" 18 gli chiede in cambio un totale di 100.000.000. Mr.Satan impara sul posto a nuotare e non si sa se questa cifra sia stata versata fino a questo punto. Nell'ONA uscito nel 2008 chiede al marito perch\u00e9 voglia andare a combattere contro Abo e Kado, visto che non c'\u00e8 nessuna ricompensa in palio.\n18 \u00e8 molto seria e apparentemente sa sorridere solo a Crilin, Marron e a suo fratello gemello, anche se nell'arco di Majin Bu la si vedr\u00e0 sorridere e talvolta arrossire per la vergogna a causa di qualche complimento dei guerrieri, specialmente da quelli di suo marito Crilin e sua figlia Marron.\n18 pu\u00f2 avere figli perch\u00e9, come spiegato da Crilin a Goku quando questi torna sulla Terra dall'aldil\u00e0 in occasione del torneo, ha solo dei circuiti integrati nel cervello, ma il suo corpo resta quello di un essere umano (come suo fratello 17).\nNell'anime di \"Dragon Ball Super\" quando Marron, la figlia di 18 e Crilin, chiede a Numero 17 quanti anni avesse, lui le dice che ne ha 17 e bench\u00e9 questo fa supporre che lui e la sorella sono stati trasformati quando avevano diciassette anni e che da allora sono diventati essenzialmente immortali non cambiando mai nel corso degli anni, \u00e8 implicito che comunque 17 stesse solo scherzando prendendo come ispirazione il suo numero di serie. In \"\" si afferma che 18 \u00e8 la sorella maggiore di 17.\nStoria.\nPassato.\nNon si conoscono molti fatti riguardanti il passato di Numero 18 e del fratello quando erano ancora semplici umani, sia lei che Numero 17 quando erano ragazzi umani vennero trasformati in cyborg dal dottor Gelo. Il loro nuovo obiettivo era comune ad altri androidi e cyborg della stessa serie: la morte di Son Goku, \"colpevole\" di aver distrutto l'organizzazione Red Ribbon presso cui il dottore compiva le sue ricerche.&lt;br&gt;\nA loro insaputa, per\u00f2, il fine ultimo della creazione di entrambi era quello di poter essere assorbiti da Cell, in modo da permettergli di raggiungere il suo \"corpo perfetto\".\n\"Dragon Ball\".\nAppare per la prima volta quando viene attivata dal Dr. Gelo per lo scontro con i guerrieri. Insieme a 17 libera Numero 16 e dimostra una forza fuori dal comune, riuscendo a sconfiggere Vegeta e Trunks del futuro trasformati in Super Saiyan. Si avvicina a Crilin e senza fargli del male gli d\u00e0 un bacio (facendolo innamorare di lei), infine lei, 17 e 16 rubano un'auto con l'intento di trovare e uccidere Goku. I cyborg giungono prima alla casa di Goku e poi alla Kame House, dove 18 assiste allo scontro tra Piccolo e suo fratello. In seguito, con l'arrivo di Cell e l'assorbimento di 17 da parte del mostro, viene protetta prima da 16 e poi da Tenshinhan che, attraverso il suo Nuovo Cannone dell'Anima, riesce a far scappare i due cyborg. Crilin avr\u00e0 la possibilit\u00e0 di disattivarla con un comando di disattivazione ma non trova il coraggio di farlo a causa dei sentimenti che prova per lei, purtroppo 18 viene assorbita da Cell, il quale raggiunge cos\u00ec la sua forma perfetta. Durante lo scontro tra Gohan e Cell, quando quest'ultimo viene gravemente danneggiato, la rigurgita ritornando cos\u00ec al suo precedente stadio, ma solo per un breve periodo. Viene protetta da Crilin, il quale la porta al palazzo di Dio dove chiede a Shenron di rimuovere l'esplosivo dentro il suo corpo.\nDopo sette anni, periodo in cui si \u00e8 sposata con Crilin da cui ha avuto una figlia, Marron, decide di partecipare al 25\u00ba Torneo Tenkaichi sotto invito di Gohan. Arriva in finale dove sconfigge Jewel, poi affronta Goten e Trunks, che si erano travestiti per poter partecipare al torneo degli adulti. Dopo averli smascherati, si ritrova a combattere contro Mr. Satan. Tuttavia 18, non interessata al titolo di campione quanto al denaro del premio, si fa corrompere con il doppio dell'ammontare del premio (20.000.000 di zeni) e finge di farsi sconfiggere da Mr. Satan, permettendogli di conservare il titolo mondiale. In questo modo viene sconfitta da un semplice pugno del campione. Prima di lasciare Mr. Satan gli rivela che se non avr\u00e0 il premio entro il giorno successivo lo uccider\u00e0. Viene poi uccisa da Majin Bu quando il demone rosa elimina quasi tutti i presenti nel palazzo di Dio, trasformandola in cioccolata e assorbendola parzialmente, per poi essere riportata in vita assieme al resto dell'umanit\u00e0 tramite un desiderio espresso con le sfere del drago. Dona poi l'energia alla sfera Genkidama di Goku.\n\"Dragon Ball Super\".\nIn \"Dragon Ball Super\", ambientato qualche tempo dopo la sconfitta di Majin Bu, 18 viene invitata insieme alla sua famiglia alla festa di compleanno di Bulma sulla sua nave. Quando il Dio della distruzione Beerus giunge sulla nave si arrabbia con Majin Bu e dichiara di voler distruggere la Terra. 18 insieme a Tenshihan e Piccolo (solo nell'anime) tentano di fermare la divinit\u00e0 senza successo. Assiste poi allo scontro tra Goku, trasformato in Super Saiyan God, contro Beerus.\nQuando Freezer si reca sulla Terra per vendicarsi, Crilin chiede alla moglie di rimanere con Marron. Tempo dopo, Goku chiede a Crilin e 18 di partecipare al Torneo del Potere indetto da Zeno in rappresentanza del Settimo Universo, una battle royale dove gli otto universi che vi partiperanno faranno scendere in campo una squadra di dieci guerrieri ciascuno, facendo credere ai due coniugi che per il vincitore ci sar\u00e0 un premio in denaro, inoltre aiuter\u00e0 Goku a trovare suo fratello 17 affinch\u00e9 combatta anche lui. Solo in un secondo momento scopriranno che gli universi che perderanno verranno distrutti. 18 e Crilin combatteranno al torneo insieme a Goku, Vegeta, 17, Gohan, Tenshinhan, Muten, Piccolo e Freezer. Nell'anime sconfigger\u00e0 numerosi avversari come Sorrel del Nono Universo, Tupper e Cocotte dell'Undicesimo Universo e Brianne de Ch\u00e2teau del Secondo Universo, inoltre insieme a Crilin sconfigge Shosa del Quarto Universo e insieme a 17 sconfigge Biarra del Terzo Universo. Nel manga invece sconfigge facilmente Pran e Jimeze del Secondo Universo. Nella serie animata viene eliminata dal torneo a causa di Anilaza, guerriero nato dalla fusione dei combattenti del Terzo Universo, nel tentativo di salvare 17 mentre nel manga viene sconfitta da Gamisaras, guerriero del Quarto Universo. Comunque la sua squadra alla fine si aggiudica la vittoria del Torneo del Potere.\nQuando lo stregone Molo, seguito dai suoi mercenari, attaccher\u00e0 la Terra, Numero 18 insieme ai suoi compagni, difender\u00e0 il pianeta combattendo contro Shimorekka, uno dei soldati pi\u00f9 pericolosi di Molo, battendolo facilmente. Numero 18 combatter\u00e0 contro Molo il quale verr\u00e0 sconfitto per mano di Goku.\n\"Dragon Ball GT\".\nIn \"Dragon Ball GT\" 18 assume una scarsa rilevanza, come suo marito Crilin, viene controllata da Baby e insiste per partire per il pianeta Plant, ma il suo posto viene preso da Majin Bu. Alla fine viene liberata insieme a tutti gli abitanti della Terra.\nViene quasi controllata da C-17 (a sua volta controllato dal suo clone), ma viene fatta tornare in s\u00e9 da suo marito Crilin.\nQuando Crilin viene ucciso da 17, 18 attacca il fratello, che potenziato dalla sua controparte la sconfigge pesantemente.\nIn seguito aiuta Goku nella lotta contro Super C-17 per vendicare la morte di Crilin, ucciso dal super cyborg; in sostanza 18 scopre il punto debole di Super C-17 ed inizia a colpirlo in continuazione con dei colpi spirituali, in questo modo il malvagio cyborg \u00e8 costretto ad immobilizzarsi per assorbire l'energia ricevuta, ed in quel frangente Goku ne approfitta e lo distrugge con il Pugno del Drago.\nPoco dopo capisce che la colpa della morte di suo marito non \u00e8 avvenuta per mano di C-17, ma a causa anche del Dr. Gelo che controllava suo fratello.\nPoteri e abilit\u00e0.\nNumero 18, insieme al fratello 17, \u00e8 il cyborg pi\u00f9 potente del Dr. Gelo, infatti \u00e8 stato inteso in Dragon Ball Super che il suo potere come quello di 17 abbia superato quello di Cell. Possiede delle capacit\u00e0 sovrumane che le offrono una forza e una velocit\u00e0 persino superiori a quella di un Super Saiyan e pari a quella di Piccolo dopo essersi unito con Dio.\n18 riesce a scagliare enormi quantit\u00e0 di colpi energetici molto potenti senza sosta grazie alla sua energia illimitata, grazie a Crilin padroneggia anche ottimamente la tecnica del Kienzan. Come tutti i cyborg oltre ad avere energia infinita e una grande potenza d'attacco riesce a creare barriere di energia per proteggersi dagli attacchi nemici. 18, in realt\u00e0 ha enormi potenzialit\u00e0. Infatti in Dragon Ball Super suo fratello 17 si \u00e8 rivelato abbastanza forte da superare in potenza il Super Saiyan 2 e dato che 18 durante il Torneo del Potere ha dato prova di stare a pari passo con lui \u00e8 implicito che abbia un potere enorme al pari di guerrieri come Gohan o Piccolo.\nNumero 18 del futuro.\nNella linea temporale di Trunks del futuro compare una controparte di Numero 18. Di aspetto identico alla 18 del presente, ha sviluppato una crudelt\u00e0 superiore a lei, con una personalit\u00e0 sadica e aggressiva. Al contrario di Numero 17 del futuro, non ama giocare e talvolta si arrabbia persino con il fratello. Ritiene gli umani insopportabili e dei buoni a nulla, affermando come il solo guardarli la faccia innervosire. Al ritorno di Trunks dal futuro, vuole ucciderlo immediatamente (a differenza di 17 che voleva divertirsi combattendoci), ma nel manga viene distrutta in un istante da Trunks con un colpo energetico dopo un breve scontro corpo a corpo, durante il quale Trunks si \u00e8 dimostrato nettamente superiore dopo gli eventi avvenuti nell'altra linea temporale. Si dimostra molto protettiva nei confronti del gemello, come durante il combattimento tra Gohan e 17, quando si precipita a soccorrerlo trovandosi in difficolt\u00e0 contro il saiyan. Nello scontro con Trunks del futuro trasposto nell'anime, tuttavia, 17 non interviene in aiuto della sorella, rimanendo immobilizzato dalla paura."}
{"id": "1698930", "revid": "439868", "url": "https://it.wikipedia.org/wiki?curid=1698930", "title": "Forn\u00f2", "text": "Forn\u00f2 \u00e8 una localit\u00e0 del comune di Forl\u00ec, nota perch\u00e9 vi sorge il Santuario di Santa Maria delle Grazie, detto anche Chiesa di Forn\u00f2, caratteristica grande chiesa a pianta circolare, di 34 metri di diametro, edificata nel XV secolo da un ex pirata albanese.\nIl nome Forn\u00f2 deriva da \"Foro Novo\" (\"Forum Novum\").\nLa pi\u00f9 vicina frazione di Forl\u00ec si chiama, con nome simile, Forniolo: qui sorge invece la Chiesa di San Giorgio in Forniolo."}
{"id": "1698933", "revid": "125327573", "url": "https://it.wikipedia.org/wiki?curid=1698933", "title": "Tiziana Lodato", "text": "Biografia.\nDopo gli studi presso il Teatro Stabile di Catania, debutta sul grande schermo nel 1995 con una parte da protagonista ne \"L'uomo delle stelle\" di Giuseppe Tornatore.\nDopo il debutto e la maturit\u00e0 all'Istituto d'Arte di Catania decide di stabilirsi a Roma.\nOltre che lavorare per il cinema recita in teatro e per la televisione. Tra i suoi film: \"Italiani\" (1996), regia di Maurizio Ponzi, \"Donna di piacere\", regia di Paolo Fondato, e \"Volare!\", regia di Vittorio De Sisti, entrambi del 1997, \"La stanza dello scirocco\" (1998), regia di Maurizio Sciarra, \"L'amore di Marja\" (2002), regia di Anne Riitta Ciccone, \"Solino\" (2002), regia di Fatih Ak\u0131n, \"Tre giorni d'anarchia\" (2004), regia di Vito Zagarrio.\nPer la televisione, ha preso parte alla miniserie \"Brancaccio\" (2001), regia di Gianfranco Albano, nelle due serie di \"Gente di mare\" (2005-2007), in onda su Rai Uno, e nelle fiction di Canale 5 \"Fratelli Detective\" (2009), regia di Giulio Manfredonia, e \"L'onore e il rispetto\" (2006), regia di Salvatore Samperi."}
{"id": "1698936", "revid": "28592", "url": "https://it.wikipedia.org/wiki?curid=1698936", "title": "Drammi", "text": ""}
{"id": "1698937", "revid": "1414688", "url": "https://it.wikipedia.org/wiki?curid=1698937", "title": "Tiro con l'arco ai Giochi della XXIV Olimpiade", "text": "Si sono svolti 4 eventi: le gare individuali e le gare a squadre, maschili e femminili."}
{"id": "1698938", "revid": "767487", "url": "https://it.wikipedia.org/wiki?curid=1698938", "title": "Cerca nel cuore", "text": "Cerca nel cuore \u00e8 un brano musicale cantato da Luciano Ligabue, estratto come secondo singolo dall'album \"A che ora \u00e8 la fine del mondo?\" del 1994.\nIl brano.\nScritto con la collaborazione di Gianfranco Fornaciari per la musica (\u00e8 la prima volta nella carriera del cantautore), \u00e8 una ballata con accompagnamento di pianoforte e chitarra acustica. Fornaciari, oltre a 'pizzicare' le corde del pianoforte, esegue anche la contro voce nel ritornello.\nIl video musicale.\nNel videoclip diretto da Alex Infascelli compare l'attore Luciano Gubinelli.\nIl video \u00e8 stato inserito nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole."}
{"id": "1698939", "revid": "119778395", "url": "https://it.wikipedia.org/wiki?curid=1698939", "title": "Regione di Analamanga", "text": "La regione di Analamanga \u00e8 una regione della provincia di Antananarivo, nel Madagascar centrale.\nIl capoluogo della regione \u00e8 Antananarivo.\nHa una popolazione di 2.811.500 abitanti distribuita su una superficie di 16.911\u00a0km\u00b2.\nSuddivisione amministrativa.\nLa regione \u00e8 suddivisa in 8 distretti:"}
{"id": "1698940", "revid": "848247", "url": "https://it.wikipedia.org/wiki?curid=1698940", "title": "Michele Dancelli", "text": "Professionista dal settembre 1963 al 1974, fu uno dei corridori pi\u00f9 vincenti del ciclismo italiano, con 54 successi all'attivo. \nPassista e velocista, era un corridore combattivo e grintoso, amante delle fughe da lontano: il giornalista Gianni Mura lo defin\u00ec \u00abun sognatore nomade\u00bb.\nCarriera.\nCominci\u00f2 l'attivit\u00e0 dividendosi, come da lui stesso dichiarato, tra il ciclismo e la professione di muratore. Il 1\u00ba settembre 1963, tra i dilettanti, si laure\u00f2 campione italiano su strada; pass\u00f2 professionista pochi giorni dopo, appena ventunenne, con la Molteni diretta da Giorgio Albani. Il primo successo arriv\u00f2 il 5 aprile 1964, al Circuito di Col San Martino.\nNel 1965 \u2013 stagione in cui fece sue 13 corse \u2013 e nel 1966 vinse per due volte il campionato nazionale su strada in linea, mentre giunse secondo nel 1967 e terzo nel 1968 e nel 1972. In carriera si aggiudic\u00f2 inoltre due importanti classiche, la Freccia Vallone 1966 ed il 19 marzo 1970 la Milano-Sanremo, grazie a una fuga solitaria di 70 chilometri. Fu la vittoria che riport\u00f2 gli italiani al successo nella \"Classicissima\" diciassette anni dopo l'ultima affermazione, quella di Loretto Petrucci nel 1953.\nAl Giro d'Italia 1970, vinto da Eddy Merckx, si piazz\u00f2 al quarto posto, suo miglior risultato, giungendo peraltro secondo nella classifica a punti; partecip\u00f2 complessivamente a nove edizioni della \"Corsa Rosa\", mettendo in palmar\u00e8s 11 tappe, quattro solo nel 1970, e indossando la maglia rosa di leader per 14 giorni. Nel 1969 partecip\u00f2 per la prima e unica volta al Tour de France, classificandosi ventesimo con una vittoria di tappa, mentre nel 1972 fu terzo al Giro di Svizzera, aggiudicandosi anche la speciale graduatoria a punti.\nIndoss\u00f2 per otto volte la maglia azzurra della Nazionale ai campionati del mondo su strada professionisti: si classific\u00f2 per due volte terzo, nel 1968 a Imola (a 10'18\" da Vittorio Adorni) e nel 1969 a Zolder, alle spalle del duo Ottenbros-Stevens. Nel 1971 alla Tirreno-Adriatico cadde rompendosi il femore: da quel momento in poi ottenne solo risultati di secondo piano. Nel Giro d'Italia 1972 fu squalificato per essersi fatto trainare, cos\u00ec come accedde l'anno successivo. Si ritir\u00f2 nel 1974 dopo una stagione nelle file della Dreherforte.\nAbbandonato il ciclismo agonistico, si \u00e8 dedicato per un po' di tempo ad un'attivit\u00e0 immobiliare e successivamente all'organizzazione di escursioni per cicloamatori."}
{"id": "1698942", "revid": "83531", "url": "https://it.wikipedia.org/wiki?curid=1698942", "title": "Smorfia (espressione facciale)", "text": "La smorfia \u00e8 un'espressione facciale umana, consistente nel contorcimento dei muscoli del volto, che ne altera il normale atteggiamento, specialmente in presenza di sensazioni di dolore e sgradevoli. Ma avviene anche per burla, specialmente nei bambini."}
{"id": "1698944", "revid": "125519976", "url": "https://it.wikipedia.org/wiki?curid=1698944", "title": "Cane da pastore scozzese Shetland", "text": "Il cane da pastore scozzese Shetland o Shetland Sheepdog \u00e8 una razza di cane da pastore, dalle proporzioni ridotte, chiamato anche pastore scozzese. Selezionato appositamente per custodire le greggi, \u00e8 un eccellente cane da compagnia, affidabile anche nella guardia. Ottimo cane nell'agility dog.\n\u00c8 un po' diffidente ma con le persone che conosce si rivela molto dolce.\nStoria.\nLa razza nasce da incroci con il Rough Collie e piccoli cani detti \"dei balenieri\". Secondo alcuni studiosi potrebbe anche derivare da incroci fra Spaniel, spitz e razze locali. Il suo nome deriva dalle omonime Isole Shetland, separate dalla Scozia solo da poche miglia di mare. \nNel 1906 fu presentato come un Collie in miniatura al Crufts, annuale esposizione canina britannica, ma un attento esame degli standard delle razze mise in evidenza delle differenze. Nel 1908 venne chiesto il riconoscimento presso il The Kennel Club di Londra ma la domanda fu respinta a seguito dell'opposizione degli allevatori del Collie che contestarono la denominazione di Shetland Collie. Solo nel 1914 la razza venne riconosciuta con il nome di Shetland sheepdog o Sheltie. Negli anni '20 e '30 il The Kennel Club autorizz\u00f2 ulteriori incroci con il Collie per \"affinare\" le caratteristiche della razza. \nIn Italia continua ad essere poco diffuso e conosciuto, nonostante esistano diversi allevamenti che lo selezionano da anni e con ottimi risultati morfologici.\nDescrizione.\nLa coda, inserita bassa, \u00e8 portata allegra senza mai superare la linea dorsale. I colori sono il Fulvo e tutte le sue sfumature: tricolore (nero, bianco con focature marroni), blu merle (grigio tappezzato), bicolore (nero e bianco); il nero e focato \u00e8 sempre ammesso, anche se tale variante non si vede in esposizione da 50 anni. Il pelo \u00e8 doppio: lungo, dritto e ruvido quello di copertura, che \u00e8 impermeabile; morbido, corto e fitto il sottopelo. Di medie dimensioni sono gli occhi, disposti obliquamente e a forma di mandorla. Il colore \u00e8 marrone scuro, tranne la variet\u00e0 blu merle nella quale possono essere anche blu. Le orecchie sono medie, larghe e basse, posizionate alte sul cranio, portate erette con le punte piegate in avanti. La testa \u00e8 a forma di triangolo smussato, guance piatte, assi cranio-facciali paralleli e un caratteristico muso lungo. Stop leggero ma definito. I piedi sono di forma ovale, con dita ben arcuate e chiuse. \nCarattere.\nNonostante la taglia ridotta, \u00e8 un cane da lavoro robusto, agile, intelligente e sicuro di s\u00e9. Come molte altre razze da pastore, anche lo Shetland si presenta riservato e con una sana diffidenza nei confronti degli estranei, senza peraltro mai mostrare paura o aggressivit\u00e0. Nei confronti del padrone si dimostra fedele, affettuoso e sempre pronto a partecipare con allegria a qualunque attivit\u00e0. Nel proprietario cerca un vero leader a cui votarsi.\nLo Shetland sheepdog \u00e8 facile da addestrare e quindi ideale come cane da lavoro, da esposizione o per la vita in famiglia, ed \u00e8 docile soprattutto con i bambini.\nCure.\nDeve essere spazzolato periodicamente per evitare la formazione di nodi e per eliminare eventuali impurit\u00e0 e tracce di polvere. Un esame attento consentir\u00e0 inoltre di individuare la presenza di parassiti e di adottare tutti quei rimedi che permettano anche di proteggere l'ambiente dove vive il cane.\nConsigli.\nLa sua naturale diffidenza nei confronti degli estranei non contempla eventuali atteggiamenti aggressivi. Una volta \"studiato\" l'intruso, non mancher\u00e0 un atteggiamento in sostanza amichevole. La sua taglia ridotta e la sua propensione a svolgere il ruolo di guardiano, lo rendono molto adatto a vivere in famiglia. Con i bambini si instaura un rapporto generalmente giocoso e sereno e raramente eccede in moine tanto da violare gli spazi altrui. Consigliabile spazzolarlo una volta al giorno, poich\u00e9 i nodi si formano facilmente.\nStretta somiglianza.\nIl pastore delle Shetland fu incrociato all'inizio del XX secolo con il pastore scozzese e ora presenta caratteri molto simili a questa razza."}
{"id": "1698945", "revid": "1410376", "url": "https://it.wikipedia.org/wiki?curid=1698945", "title": "Federico Bricolo", "text": "XIV legislatura (2001-06).\nBricolo viene eletto alla Camera dei deputati nel collegio uninominale di Villafranca di Verona (circoscrizione Veneto 1) nel 2001, nella lista civetta \"Abolizione Scorporo\". Federico Bricolo ha in seguito aderito al gruppo parlamentare Lega Nord Federazione Padana.\nDal 22 aprile 2005 all'11 febbraio 2006, durante il governo Berlusconi III, \u00e8 stato sottosegretario presso il Ministero delle infrastrutture e dei trasporti.\nBricolo ha presentato nel 2002 un disegno di legge (15 maggio 2002, n. C.2749) sull'esposizione del crocifisso \"in tutti i pubblici uffici e le pubbliche amministrazioni della Repubblica\", volto ad assicurare che \"non vengano messi in discussione i simboli e i valori fondanti della nostra comunit\u00e0\".. Ha presentato ulteriori disegni di legge sull'arruolamento negli alpini, sull'accattonaggio da parte di minori e sui requisiti igienico-sanitari dei campi nomadi. Nessuno di questi DDL \u00e8 mai stato discusso in commissione.\nHa inoltre partecipato alla discussione della Legge 40 sulla procreazione assistita e alla norma di \"conferimento del grado superiore, a titolo onorifico, ai paracadutisti della 'Folgore', caduti nelle acque della Meloria il 9 novembre 1971\"\nXV legislatura (2006-08).\nAlle Elezioni politiche italiane del 2006 viene candidato nella stessa circoscrizione e rieletto per le liste della Lega Nord - Movimento per l'Autonomia. Fa parte della Commissione Difesa e della delegazione all'Assemblea Parlamentare dell'OSCE. Ha ripresentato il DDL sull'esposizione del crocifisso negli uffici pubblici, cos\u00ec come un'altra proposta per l'istituzione di un registro nazionale delle guardie giurate. I due DDL non sono stati discussi dal Parlamento\nXVI legislatura (2008).\nAlle Elezioni politiche italiane del 2008 viene candidato al Senato della Repubblica nella circoscrizione regionale del Veneto, e risulta eletto. Ricopre il ruolo di capogruppo dei senatori del gruppo Lega Nord Padania. \u00c8 membro della commissione \"Affari Esteri - Emigrazione\", della Commissione di vigilanza sulla RAI e della sottocommissione per l'accesso. \u00c8 inoltre membro delle delegazioni presso l'Assemblea Parlamentare del Consiglio d'Europa e dell'Unione dell'Europa Occidentale.\nHa presentato al Senato diversi disegni di legge. L'unico DDL discusso e approvato \u00e8 stato quello sulla costituzione di una commissione parlamentare d'inchiesta sulla mafia.\nBricolo \u00e8 inoltre secondo firmatario all'emendamento 1707 sul DDL intercettazioni, che prevede l'abrogazione dell'obbligo di arresto nei confronti di chi viene sorpreso in flagranza a compiere atti sessuali \"di minore gravit\u00e0\" con minorenni. L'emendamento 1707 \u00e8 stato in seguito ritirato.\nUlteriori DDL presentati da Bricolo non sono stati ancora discussi dal Senato; essi includono:\nNel 2009 Bricolo \u00e8 stato commissario della sezione padovana della Lega Nord.\nIl 4 dicembre 2011 \u00e8 nominato dal presidente Roberto Calderoli vicepresidente del Parlamento del Nord.\nIl 20 giugno 2012 Bricolo, presidente dei senatori leghisti, propone di posticipare la votazione dell'articolo 1 delle riforme costituzionali, che prevede la riduzione del numero dei deputati, e di trattare il tema della trasformazione del Senato in senso federale sul modello tedesco. L'Aula del Senato approva con 154 voti a favore (la vecchia maggioranza di Pdl e Lega) e 128 contrari Pd e Idv."}
{"id": "1698951", "revid": "36426", "url": "https://it.wikipedia.org/wiki?curid=1698951", "title": "Chiesa di San Gorgonio", "text": "La chiesa di San Gorgonio si trova sull'isola di Gorgona, frazione di Livorno.\nStoria e descrizione.\nFu ricostruita nel 1723 per sostituire l'antica chiesa distrutta nel XV secolo; accanto ad essa, i magazzini utilizzati dai monaci per il trattamento e la conservazione delle acciughe sotto sale, risorsa primaria dell'isola fino al secolo scorso.\nCome frequentemente accade nelle isole dell'Arcipelago Toscano, anche a Gorgona luoghi della fede e architetture militari si integrano ed identificano; cos\u00ec la medievale torre Vecchia, collocata lungo la costa occidentale, fu utilizzata dai monaci dopo la distruzione del convento e vide la coabitazione, tra militari e religiosi.\nNon distante si trovano i resti del monastero di Santa Maria e di San Gorgonio, edificato attorno al V secolo da monaci eremiti; essi seguivano la regola cenobitica di Pacomio. Il monastero venne distrutto dai Saraceni nel IX secolo. Raggiunse i massimi splendori a partire dalla met\u00e0 dell'XI secolo dopo la ricostruzione da parte dei monaci benedettini. Nel 1360 i monaci abbandonarono l'isola e il complesso and\u00f2 incontro ad una lenta decadenza. Oggi restano solo tracce delle mura esterne e della pavimentazione."}
{"id": "1698953", "revid": "287204", "url": "https://it.wikipedia.org/wiki?curid=1698953", "title": "A che ora \u00e8 la fine del mondo? (singolo)", "text": "A che ora \u00e8 la fine del mondo? \u00e8 la cover in lingua italiana di un brano musicale dei R.E.M. intitolato \"It's the End of the World as We Know It (And I Feel Fine)\" del 1987, arrangiata ed interpretata da Luciano Ligabue e inserita nell'album omonimo \"A che ora \u00e8 la fine del mondo?\" del 1994. \u00c8 anche il primo singolo estratto da quest'album.\nIl testo.\nNon si tratta di una traduzione del brano originale, ma Ligabue stesso racconta di aver scritto il testo in italiano mentre ascoltava e provava a suonare la versione dei R.E.M.\nL'ispirazione viene, per entrambe le canzoni, dalle innumerevoli telefonate che giunsero al centralino del \"New York Times\" dopo la famosa trasmissione radio di Orson Welles su \"La guerra dei mondi\", che scaten\u00f2 nel 1938 il panico negli Stati Uniti. In particolare, dalla chiamata di un uomo che chiese seriamente: \"A che ora \u00e8 la fine del mondo?\".\nNella trasmissione MTV Storytellers del 6 febbraio 2006, l'artista ha precisato che l'idea di sostituire il testo nacque dal discorso iniziale della prima legislatura di Silvio Berlusconi, in cui il premier negava che i media di sua propriet\u00e0 avessero potuto agevolare la vittoria elettorale di Forza Italia. Ligabue si dichiar\u00f2 sempre perplesso a proposito del fatto che il partito di Berlusconi, partendo da zero suffragi, avesse potuto arrivare ad ottenere subito una maggioranza relativa.\nIl contenuto della canzone diventa cos\u00ec una satira alla televisione italiana, in cui il cantautore prova a immaginare la situazione che si verrebbe a creare se la fine del mondo accadesse ai giorni nostri, con la gente che piuttosto di godersi gli ultimi giorni di vita preferirebbe assistere allo \"spettacolo\" da casa, seduta in poltrona davanti alla televisione. Viene addirittura citato il record di autogol battuto da Riccardo Ferri, militante nell'Inter, squadra di calcio di cui Ligabue \u00e8 grande tifoso.\nLa musica.\nRispetto all'originale dei R.E.M., di cui \u00e8 mantenuta grosso modo l'orchestrazione, \u00e8 presente un maggior utilizzo di chitarra elettrica e tastiera. La seconda voce, ascoltabile soprattutto nel ritornello finale \"posso salutar...\", \u00e8 quella del tastierista Gianfranco Fornaciari, unico membro dei Clan Destino a partecipare al pezzo, in cui per l'occasione collaborano invece altri musicisti\n(una prima versione, eseguita dall'intera band, non venne scelta per l'incisione).\nIl video musicale.\nIl videoclip \u00e8 stato inserito nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nCD singolo promo "}
{"id": "1698956", "revid": "21880", "url": "https://it.wikipedia.org/wiki?curid=1698956", "title": "Sarchosuchus imperator", "text": ""}
{"id": "1698957", "revid": "322321", "url": "https://it.wikipedia.org/wiki?curid=1698957", "title": "Ferdinando Serone", "text": "\u00c8 stato nominato vescovo di Asti il 12 maggio 1525 e nel 1528 fu trasferito alla diocesi di Venosa.\nBiografia.\nDurante l'episcopato di Ferdinando avvenne l'assedio della citt\u00e0 di Asti da parte delle truppe del capitano mercenario Fabrizio Maramaldo.\nLa leggenda vuole che l'invocazione del vescovo e della popolazione verso la Vergine e il patrono San Secondo, fecero s\u00ec da far comparire le due figure celesti che fulminarono i nemici mandandoli in rotta.\nL'importante vicenda fu raffigurata nell'affresco tuttora visibile nella parete destra del coro della Collegiata di San Secondo.\nIl 23 marzo 1528 pass\u00f2 alla cattedra vescovile di Venosa, dove mor\u00ec nel 1542."}
{"id": "1698963", "revid": "74173", "url": "https://it.wikipedia.org/wiki?curid=1698963", "title": "Lazar Kaganovi\u010d", "text": ""}
{"id": "1698968", "revid": "287204", "url": "https://it.wikipedia.org/wiki?curid=1698968", "title": "Basilica di Santa Croce (Lecce)", "text": "La basilica di Santa Croce \u00e8 una chiesa del centro storico di Lecce, in via Umberto I. Insieme all'attiguo ex convento dei Celestini costituisce la pi\u00f9 elevata manifestazione del barocco leccese. Ha la dignit\u00e0 di basilica minore.\nStoria.\nNell'area dell'attuale basilica, Gualtieri VI di Brienne aveva gi\u00e0 fondato un monastero nel XIV secolo, ma fu solo dopo la met\u00e0 del XVI secolo che si decise di trasformare l'area in una zona monumentale. Per reperire il terreno si requisirono case e propriet\u00e0 degli ebrei, cacciati dalla citt\u00e0 nel 1510. I lavori per la costruzione della basilica si prolungarono per due secoli, fra il XVI e il XVII secolo, e videro coinvolti i pi\u00f9 importanti architetti cittadini dell'epoca.\nLa prima fase della costruzione, cominciata nel 1549, termin\u00f2 entro il 1582 e vide la costruzione della zona inferiore della facciata, fino all'enorme balconata sostenuta da telamoni raffiguranti uomini e animali. La cupola venne completata nel 1590. Secondo lo storico dell'arte Vincenzo Cazzato questa prima fase vide l'emergere della personalit\u00e0 di Gabriele Riccardi. Una successiva fase dei lavori, a partire dal 1606, durante la quale vennero aggiunti alla facciata i tre portali decorati, \u00e8 marcata dall'impegno di Francesco Antonio Zimbalo. \nAl completamento dell'opera lavorarono successivamente Cesare Penna e Giuseppe Zimbalo. Al primo \u00e8 dovuta la costruzione della parte superiore della facciata e dello stupendo rosone (vicino al quale \u00e8 scolpita la data 1646), al secondo va probabilmente attribuito il fastigio alla sommit\u00e0 della struttura.\nDescrizione.\nEsterno.\nLa facciata \u00e8 composta da sei colonne a fusto liscio che sostengono la trabeazione e suddividono la struttura in cinque aree. Il portale maggiore, costruito nel 1606, presenta coppie di colonne corinzie ed espone le insegne di Filippo III di Spagna, di Maria d'Enghien e di Gualtieri VI di Brienne. Sulle porte laterali sono esposti gli stemmi della Congregazione dei Celestini. La trabeazione \u00e8 sormontata da una successione di telamoni raffiguranti figure grottesche o animali fantastici e allegorici che sorreggono la balaustra, ornata di tredici putti abbracciati ai simboli del potere temporale (la corona) e spirituale (la tiara).\nIl secondo ordine della facciata \u00e8 dominato dal grande rosone centrale di ispirazione romanica. Profilato da foglie di alloro e bacche presenta tre ordini a bassorilievo. Il rosone \u00e8 ben evidenziato da due colonne corinzie, che separano la zona centrale da quelle laterali in cui sono delle nicchie con le statue di san Benedetto e Papa Celestino V. Guardando il rosone, alla sua sinistra (esattamente alle ore nove), si nota l'autoritratto di Antonio Zimbalo. Agli estremi, a chiudere il profilo del secondo ordine, si ergono due grandi statue femminili, simboleggianti la Fede e la Fortezza. Il timpano, col trionfo della Croce al centro, chiude superiormente la facciata.\nSeguendo il programma iconografico tipico della spiritualit\u00e0 benedettina (a cui i Celestini appartenevano) e agostiniana, la facciata, cos\u00ec come riportato dal cartiglio dedicatorio posto sul portale maggiore, raffigura il trionfo del Vessillo della Croce, con allusione, quindi all'esaltazione del sacro legno, la cui reliquia \u00e8 conservata all'altare del transetto sinistro. Il complesso sistema figurativo dei telamoni che racchiude in s\u00e9 tutte le culture e le provenienze umane (\u00e8 raffigurata la Lupa capitolina, il dragone dei papa Borghese, soldati aragonesi e turchi) sottolinea la cattolicit\u00e0 della Chiesa e la potenza redentrice del Cristo su tutta l'umanit\u00e0.\nInterno.\nL'interno, a croce latina, era originariamente ripartito in cinque navate, due delle quali furono successivamente riassorbite in cappelle laterali aggiunte nel XVIII secolo. Le volte delle navate sono sorrette da due ordini di colonne, in tutto diciotto, le prime due sono addossate alla parete esterna, le ultime quattro binate delimitano il transetto e l'arco trionfale. La navata maggiore \u00e8 coperta da un fastoso soffitto a cassettoni in legno di noce con dorature, mentre le navate laterali sono sormontate da volte a crociera. Nel quadrivio di intersezione dei due bracci della croce si innalza un'alta cupola decorata con festoni di foglie d'acanto, angioletti e motivi floreali.\nNel presbiterio, spogliato nel corso dei secoli del coro ligneo e dell'originario altare maggiore, si pu\u00f2 ammirare l'abside polilobata e costolonata. L'attuale altare maggiore di epoca settecentesca fu prelevato nel 1956 dalla chiesa dei Santi Niccol\u00f2 e Cataldo in occasione del XV Congresso eucaristico nazionale tenutosi in citt\u00e0 in quell'anno. Le pareti absidali sono decorate dai dipinti dell\"Adorazione dei pastori\", dell\"Annunciazione\", della \"Visita di Maria a sant'Elisabetta\" e de \"Il riposo nella fuga in Egitto\". A sinistra dell'altare maggiore sorge il monumento funebre a Mauro Leopardo, abate del convento dei Celestini.\nLungo le navate si aprono sette profonde cappelle per lato, al cui interno si trovano splendidi altari riccamente decorati. Complessivamente la chiesa accoglie sedici altari barocchi. Nella navata sinistra, partendo dall'ingresso, si susseguono gli altari dedicati a san Pier Celestino, all'Immacolata, all'Annunciazione, alla Madonna del Carmine, a sant'Andrea Avellino, a sant'Irene e alla Piet\u00e0. Nel transetto sinistro \u00e8 l'altare dedicato a san Francesco da Paola, capolavoro di Francesco Antonio Zimbalo, che lo realizz\u00f2 tra il 1614 e il 1615, da molti studiosi considerato la massima espressione scultorea del barocco in Terra d'Otranto. Nel transetto destro sono collocati gli altari della Trinit\u00e0 e quello della Santa Croce, quest'ultimo opera barocca del 1637 di Cesare Penna, commissionata dall'abate generale dei Celestini Celso Amerighi. Lungo la navata destra si aprono sei cappelle con gli altari dell\"Apparizione del Sacro Cuore di Ges\u00f9 a santa Margherita Alacoque\", di sant'Oronzo, di san Filippo Neri, di san Michele arcangelo, della Nativit\u00e0 del Signore e di sant'Antonio da Padova. In quest'ultima cappella \u00e8 conservato un cinquecentesco affresco della Madonna di Costantinopoli.\nOrgano a canne.\nL'organo a canne della basilica \u00e8 stato costruito dai Fratelli Ruffatti nel 1961. Collocato ai due lati del presbiterio, \u00e8 a trasmissione elettrica e ha due tastiere di 61 note ciascuna ed una pedaliera concavo-radiale di 32.\nSistemazione attuale.\nLa sistemazione della basilica nel XIX secolo fu molto contrastata dai critici. L'elaborata decorazione della facciata veniva vista come qualcosa di ridicolo e di pessimo gusto.\nNel XX secolo comincia un costante movimento di rivalutazione e vengono pubblicati numerosi studi sui complessi simbolismi della facciata. Attualmente la basilica \u00e8 considerata uno dei capolavori architettonici della citt\u00e0.\nI monaci celestini amministrarono convento e basilica fino alla soppressione dell'ordine nel 1807. Successivamente la chiesa rimase abbandonata e il palazzo annesso divenne sede di uffici pubblici. Anche attualmente il palazzo dei Celestini ospita gli uffici della prefettura e della provincia. La chiesa, dal 1833, \u00e8 affidata all'Arciconfraternita della Santissima Trinit\u00e0."}
{"id": "1698969", "revid": "1305772", "url": "https://it.wikipedia.org/wiki?curid=1698969", "title": "Pieve di Sant'Andrea a Limone", "text": "La pieve di Sant'Andrea di Limone si trovava in localit\u00e0 Limone, nel comune di Livorno.\nLa pieve, soppressa nel 1277, venne inglobata in una villa (la villa di Limone) dove \u00e8 tuttora visibile una piccola cappella dedicata ai santi Pietro e Paolo che ne testimonia l'antica esistenza. Nel 1796 l'oratorio fu visitato dall'arcivescovo di Pisa.\nIl Piombanti, nel 1903, vi attesta la presenza di una lapide in cui si legge: \"Vetus sacellum Deo O. M. et Petro et Paulo ap. dicatum, Joan. Adulphus Romanovicius restauravit, ornavit, et sacrario auxit. An. 1829\".\nLa villa, citata persino in un documento del 949, appartenne nell'Ottocento ai Bartolommei (vi dimor\u00f2 pure la poetessa Angelica Palli) ed ospit\u00f2 l'esule Carlo Luigi Napoleone, che in seguito divenne imperatore col titolo di Napoleone III.\nDurante la seconda guerra mondiale il complesso fu occupato dalle truppe alleate che realizzarono alcune caricature dei principali personaggi dell'epoca, ancor oggi visibili."}
{"id": "1698971", "revid": "486946", "url": "https://it.wikipedia.org/wiki?curid=1698971", "title": "Elisavetgrad", "text": ""}
{"id": "1698974", "revid": "28592", "url": "https://it.wikipedia.org/wiki?curid=1698974", "title": "Pubblicazione", "text": ""}
{"id": "1698976", "revid": "1272592", "url": "https://it.wikipedia.org/wiki?curid=1698976", "title": "Bobby Deol", "text": "\u00c8 figlio dell'attore Dharmendra e fratello minore di Sunny Deol, entrambi personaggi noti della produzione cinematografica di Bollywood. Nel 1977 fece il suo debutto all'et\u00e0 di dieci anni recitando un ruolo come comparsa nel film \"Dharam Veer\". Debutt\u00f2 ufficialmente come protagonista di un film solamente nel 1995, recitando in \"Barsaat\".\nDeol ha recitato per lo pi\u00f9 in film di genere thriller, spesso interpretando il ruolo dell'antieroe che, in cerca di vendetta per la perdita di persone care, si ritrova a commettere crimini. Esempi in questo senso sono le pellicole \"Badal\", \"Gupt\", \"Jurm\" e \"Bichhoo\". I film in cui recita spesso trattano il tema della gelosia, dell'inganno e della vendetta e nei thriller romantici \u00e8 coinvolto in triangoli amorosi. Alcuni dei film in cui recita successivi sono \"Barsaat\" (1995), \"Gupt\" (1997), \"Soldier\" (1998), \"Badal\" (2000), \"Ajnabee\" (2001), \"Humraaz\" (2002), \"Apne\" (2007), \"Dostana\" (2008) e \"Yamla Pagla Deewana\" (2011).\nDeol ha vinto il Filmfare Best Debut Award per il suo ruolo nel film del 1995 \"Barsaat\" ed \u00e8 stato nominato per il Filmfare Best Actor Award per la sua performance nella pellicola \"Humraaz\" nel 2002.\nVita privata.\nBobby Deol proviene da una famiglia Jat Sikh ed \u00e8 il secondo figlio della super star dei film di Bollywood Dharmendra e Prakash Kaur. \u00c8 il fratello minore di Sunny Deol, ha due sorelle, Vijeyta e Ajita, e due sorelle acquisite \u2013 dal secondo matrimonio di suo padre con l'attrice Hema Malini \u2013 Esha Deol e Ahana Deol. L'attore Abhay Deol \u00e8 il suo cugino pi\u00f9 giovane. Bobby Deol voleva studiare presso la Lawrence School a Sanawar, ma in seguito frequent\u00f2 il College Mayo a Ajmer, dove complet\u00f2 il suo percorso scolastico. \u00c8 stato fidanzato per breve tempo con l'attrice Neelam ed \u00e8 sposato dal 1996 con Tanya Ahuja, con la quale ha avuto due figli: Aryaman e Dharam."}
{"id": "1698977", "revid": "36426", "url": "https://it.wikipedia.org/wiki?curid=1698977", "title": "Oratorio di San Ranieri", "text": ""}
{"id": "1698991", "revid": "287204", "url": "https://it.wikipedia.org/wiki?curid=1698991", "title": "Eremo di Santa Maria alla Sambuca", "text": "Leremo di Santa Maria alla Sambuca \u00e8 un eremo in localit\u00e0 Sambuca, nel comune di Collesalvetti, all'interno delle Colline livornesi, a circa 175 msl, in una solcatura valliva incisa dal torrente Ugione, chiusa a nord dal monte Corbolone, ad ovest dalla Poggia, a est da Parrana e a sud dalla valle Benedetta. Proprio dalla particolare collocazione e dalla presenza dei religiosi deriva il nome di Sambuca, cio\u00e8 \u201cbuca santa\u201d. L'edificio si trova al centro di una zona di grande suggestione per la vastit\u00e0 ed integrit\u00e0 dei boschi, per la quiete solenne e per le condizioni mesoclimatiche favorevoli.\nLa chiesa \u00e8 a una sola navata, con abside semicircolare e volte a crociera impostate su semipilastri addossati alle pareti. L'arredo consta unicamente di un altare a mensa che precede il vano absidale. Degli affreschi che ornavano la chiesa non rimangono che piccoli frammenti e sinopie, che ne lasciano intuire l'originaria ricchezza.\nStoria.\nLa fondazione.\nBen poche notizie si hanno riguardo alle vicende che presiedettero alla sua fondazione. Il Santelli scrive che era un eremo agostiniano, perch\u00e9 il suo priore Isaia partecip\u00f2 al capitolo generale degli eremiti toscani, celebrato a Cascina nel 1250. Egli riporta anche un documento del 1259, da cui risulta che due frati di Parrana acquistarono per conto del loro istituto un pezzo di terra con casa situato nel territorio di Livorno.\nUn importante contributo teso a rendere meno oscure le vicende del romitorio viene offerto da Matilde Tirelli Carli in una sua ricerca condotta su atti notarili dei secoli XIII e XIV conservati nell'Archivio di Stato di Livorno, nella Biblioteca Labronica e nell'archivio arcivescovile di Pisa. Le origini del romitorio, bench\u00e9 ignote, vengono ricondotte al grande movimento eremitico che si svilupp\u00f2 in Europa dall'XI al XIII secolo, e che ebbe in Toscana una particolare fioritura attraverso il variegato dispiegarsi degli \u201ceremiti neri\u201d.\nIl 24 agosto 1237, Rainerio del fu Belluccio lasci\u00f2 al romitorio di Santa Maria di Parrana (cos\u00ec viene citata la Sambuca prima dell'anno 1317) la met\u00e0 \u201cpro indiviso\u201d di tutte le terre colte, incolte, vigne, olivi ed alberi che egli possedeva, prima attestazione che la comunit\u00e0 presente nell'eremo di Parrana nel corso del Duecento era dotata di una sua organizzazione inserita in una struttura non aliena dalla costituzione di un patrimonio fondiario sulle colline livornesi. Sono rintracciabili anche numerosi documenti che mostrano molte transazioni commerciali e di compravendita tra i frati ed alcuni signorotti locali, che rafforzano l'ipotesi che i frati svolgessero attivit\u00e0 economiche su base fondiaria, non limitandosi probabilmente \u201cad accettare solo l'indispensabile per le minime esigenze di una vita povera\u201d.\nUn atto datato 19 febbraio 1267 fornisce un altro tipo di informazione: il romitorio dipendeva dal monastero di San Paolo in Ripa d'Arno (monastero della Congregazione Vallombrosana menzionato per la prima volta nel 1032), a cui i frati di Parrana dovevano, in riconoscenza dello \u201cjus patronatus\u201d, consegnare annualmente un cero di una libbra in occasione della festa dei santi Pietro e Paolo. Apprendiamo inoltre che la struttura interna della comunit\u00e0 continuava ad essere della pi\u00f9 semplice e che il gruppo era numericamente limitato a cinque frati eremiti e al priore.\nGli anni dei Frati Gesuati.\nDagli anni settanta del XIII secolo le fonti tacciono fino al secondo decennio del Trecento. \u00c8 probabile che l'eremo avesse riportato dei danni, o comunque non offrisse garanzie di sicurezza, dalle numerose devastazioni che prima Carlo D'Angi\u00f2 e poi i genovesi causarono sulle coste del litorale livornese alla fine del Duecento.\nQuando nel 1317 le fonti tornano a parlare del romitorio, risulta che il padrone per la quarta parte \u201csive pro maiori\u201d era il conte di Castagneto Duccio del fu Gualando. \u00c8 in questo documento che si incontra per la prima volta il nome di Santa Maria della Sambuca. Poich\u00e9 sia la chiesa che l'eremo risultavano in stato di abbandono, gli eremiti agostiniani dovevano essersene allontanati in seguito alle vicende belliche; costoro li donarono ad alcuni frati di penitenza con tre pezzi di terra. Sul primo si trovava la stessa chiesa romitorio, e gli altri due situati nelle immediate vicinanze, vincolando tale beneficio alla permanenza dei religiosi nel sito.\nNon esistono altre fonti capaci di darci notizie intorno a questi frati. \u00c8 certo comunque che nel corso del XIV secolo essi dovettero allontanarsi, poich\u00e9 nel 1375 vi erano i seguaci del Beato Giovanni Colombini da Siena, fondatore dell'ordine dei Gesuati.\nAl Colombini, morto proprio in quell'anno, successe certo padre Girolamo. Fu proprio quest'ultimo che diede incarico a due dei suoi pi\u00f9 attivi religiosi, Luca della Terina e Michele da Firenze, di edificare un convento tra le pendici dei monti livornesi.\nUn alone di leggenda circonda il luogo e i primi gesuati che vennero a dimorare nella valle dell'Ugione, ne sono testimonianza le varie agiografie ambientate alla Sambuca, dove Satana che puntualmente si presentava al cospetto dei frati per indurli in tentazione viene allontanato dalla forza della fede. Un episodio di apparizione \u00e8 descritto negli annali di Livorno di Giuseppe Vivoli, stampati nel 1842, nei quali si narra come un Demonio in forma di \"Romitone\", apparisse al frate benedettino Bianco da l'Ancolina.\nCon il 1442 le sorti della Sambuca e dei suoi abitatori conobbero un'improvvisa trasformazione. In quell'anno infatti, l'arcivescovo di Pisa Giuliano Ricci, durante una visita ufficiale a Montenero, che versava in condizioni disastrose per una gestione \u201cscempia\u201d di non meglio precisati frati terziar\u00ee, ebbe modo di visitare e trattenersi nel cenobio di Parrana. L'Arcivescovo dovette constatare la loro capacit\u00e0 nell'amministrazione dei beni ricevendone particolari garanzie, se nel giro di un anno decise di affidare agli stessi la cura del monastero montenerese e dei suoi possedimenti. Da questo momento, per pi\u00f9 di due secoli, le economie di Sambuca e Montenero verranno gestite dalla compagnia dei Gesuati.\nTra Seicento e Settecento.\nCosa accadde all'eremo nei primi anni del Seicento non \u00e8 dato sapere, di certo ci fu un periodo di forte recessione e degrado delle strutture dopo che i Gesuati furono soppressi con bolla papale nel 1668 da Clemente IX.\nIl primo a rivestire il nuovo incarico dal 1669 sar\u00e0 un ex-Gesuato, il senese Silvio Piccolomini, che rimarr\u00e0 alla Sambuca fino al 1694. A lui fu affidato l'incarico gravoso delle ristrutturazioni e di tutti i lavori necessari a ristabilire le sorti di un patrimonio decaduto. Dopo due brevi parentesi, in cui si succederanno Francesco Marchetti e Marco Bani, la gestione dell'economia passer\u00e0 nelle mani del canonico Cosimo Bani, gi\u00e0 provicario di Livorno. \u00c8 a lui che si deve l'opera pi\u00f9 consistente di valorizzazione del territorio e del rinnovato vigore produttivo, a lui si deve ancora il sistematico lavoro intorno alla conservazione delle fonti.\nInteressante \u00e8 la descrizione che ne fa Giovanni Targioni Tozzetti in occasione di una sua visita del 1742: \"Il convento dei Padri Gesuati \u00e8 in fondo ad un'angusta valle sul torrente Ugione. Intorno vi \u00e8 tutto bosco. Fu principiato con San Giovanni de' Colombani da Siena. La fabbrica esiste tutta intera, ma \u00e8 molto meschina e capace d pochi frati. Sulla porta d'ingresso \u00e8 dipinta una veduta della citt\u00e0 di Siena. La chiesa \u00e8 piccola, ma sufficientemente ornata: nell'altare maggiore vi \u00e8 un ottimo quadro e una pila per l'acqua santa con basso rilievi. A levante nasce il torrente che passa rasente al convento\".\nIl declino.\nNonostante l'attivit\u00e0 di Cosimo Bani l'economia della Sambuca aveva perso la spinta produttiva ricevuta nella seconda met\u00e0 del seicento, le attivit\u00e0 legate all'economia agricola conobbero un lento ma costante declino che culmin\u00f2 con le successive alienazioni a privati dei terreni che avevano costituito per secoli le possessioni della Sambuca.\nNel 1830 con un regio decreto del 6 dicembre si ufficializza una situazione gi\u00e0 da tempo vigente: il nobile Michele Tonci ne diviene il legittimo proprietario. Egli provvede alla riedificazione della chiesetta e \u201cfonda un legato pio per la celebrazione di una messa in questa chiesa in tutti i giorni d'obbligo per i fedeli di ascoltarla\u201d. Tra l'altro lo stesso Tonci fa esporre alla venerazione dei fedeli un'immagine della \"Madonna\" dipinta su legno, di autore greco gi\u00e0 esposta in San Jacopo in Acquaviva e successivamente nella chiesa dei Greci Uniti.\nNel 1842 il convento passa in propriet\u00e0 del dottor Vincenzo Mangani, personaggio influente nella Livorno di allora, che si impegner\u00e0 negli anni settanta a riportare alla luce gli affreschi nascosti sotto una mano di calce. Nel 1898 si assiste ad un altro passaggio proprietario a favore della famiglia Taddeoli. Il convento intanto si trovava di nuovo in condizioni di semi-abbandono. Intorno, parte dei terreni lavorativi erano mantenuti da conduzioni poderali affidate a diversi lavoratori privati. Nel 1910 il romitorio passa nelle mani del sig. Cipriani che l'anno successivo inizia un nuovo restauro al convento. In tale occasione furono risanate tutte le strutture di sostegno, eliminate le cause delle infiltrazioni d'acqua, stonacati completamente tutti i fabbricati e ripristinate a vista le costruzioni primitive (le antiche finestre, le arcate del chiostro, il refettorio al primo piano e l'ingresso principale che era stato trasformato in tinaia).\nNel 1912 la Sambuca viene dichiarata monumento nazionale e, nel giro di un anno, completamente restaurata e riaperta alle officiature festive. Nel 1928 sar\u00e0 acquistata dall'ultimo proprietario privato, il sig. Benini, che ne manterr\u00e0 il possesso fino agli anni cinquanta quando la rilever\u00e0 il Demanio.\nOrmai da quasi due secoli la Sambuca ha perso la sua funzione vitale di polo territoriale capace di interagire con l'ecosistema insediativo inducendone trasformazioni. Da questo momento per\u00f2 il declino assume i connotati palesi dell'abbandono. Il convento sar\u00e0 oggetto di ripetuti saccheggi degli arredi interni (si sono salvati solo gli affreschi staccati nel 1953, il contraltare e la campana) fino ad essere ridotto alle sole mura perimetrali ormai fatiscenti. Negli ultimi venti anni si \u00e8 cercato con alcuni interventi (\u00e8 stato ricostruito ex novo il tetto nel 1983 da parte del genio civile di Livorno e nel 1994 \u00e8 stata restaurata l'ala del convento che ospitava la cappella) di evitare la necrosi.\nLa foresta pietrificata.\nNella zona della Sambuca \u00e8 stata rinvenuta nel 2010, ad opera dello studioso del territorio Franco Sammartino, una foresta fossile lunga un chilometro e larga una decina di metri risalente a circa dieci milioni di anni fa, in base alla stima fatta della giacitura geologica presente. L'analisi dei frammenti di piante pietrificate ha permesso di stabilirne l'appartenenza a variet\u00e0 di ginepro e di Taxodium detto anche \u201ccipresso delle paludi\u201d. Il luogo esatto in cui si trova la foresta rimane tuttora non specificato. La presenza della foresta fu testimoniata, come documentato dagli appunti di viaggio in alcuni luoghi della Toscana di Giovanni Targioni Tozzetti, dal ritrovamento presso l'antico monastero di alcuni oggetti tra i quali tre tronchi di albero pietrificati risalenti ad epoca antidiluviana.\nLa Sacra Coppa della Sambuca.\nIn un documento redatto nel 1928, Fortunato Canigiani, allora parroco della Valle Benedetta, la cui competenza religiosa comprendeva anche la chiesa della Sambuca, fornisce la descrizione di un calice, rinvenuto tra gli oggetti presenti nell'antico monastero, che secondo la stima risulterebbe anteriore al periodo nel quale gli Ingesuati si stabilirono nell'eremo della Sambuca. Si tratta di una coppa non di forma rotonda ed oblunga tipica dei calici rinascimentali, piuttosto di forma a mezzo guscio d'uovo, tipica dei pi\u00f9 antichi calici medievali, appartenente quindi alla categoria dei calices imaginati.. Gli oggetti sacri, tra i quali il calice, e gli indumenti sacerdotali ritrovati nel monastero furono custoditi in seguito dai nobili coniugi Albizzo Taddeoli e Luisa Mangani Taddeoli, i cui possessi comprendevano La Sambuca. Nonostante il desiderio del parroco di collocare il calice, considerato reperto di notevole importanza, nel museo cittadino, la richiesta non fu mai accolta e della coppa ad oggi si sono perse le tracce.\nDescrizione.\nTutto quanto l'edificio \u00e8 costruito in pietra locale (principalmente arenarie, gabbro e diaspri), ma poich\u00e9 le varie parti furono costruite in periodi distinti, si possono notare vari metodi costruttivi (si osservano allo stesso tempo archi a sesto ribassato e ad ogiva) e anche pietre di diversi tagli: pietre pi\u00f9 grosse e pi\u00f9 bitorzolute si ritrovano nella chiesa, mentre pietre pi\u00f9 squadrate (e quindi di et\u00e0 inferiore) si possono notare nella parte meridionale del complesso.\nMolto probabilmente le pietre non erano state lasciate a vista, infatti molti sono i muri esterni intonacati, in special modo quelli del cortile interno. L'edificio presenta pianta quadrangolare a \u201cferro di cavallo\u201d o a corte aperta.\nLa chiesa e i suoi affreschi.\nDopo la ristrutturazione del 1994 la chiesa \u00e8 l'unica porzione di edificio dell'ala nord che ha mantenuto il suo fascino e dignit\u00e0, poich\u00e9 tutte le pareti sono state lasciate con tessitura muraria in vista, sebbene balzi all'occhio la presenza di ventilconvettori sulle pareti. La chiesa \u00e8 caratterizzata da un'unica navata divisa in tre campate con abside circolare (costruita sicuramente successivamente all'edificio, come dimostrato dalla presenza di una piccola porta nella parete della sagrestia che permette di ispezionare il retro dell'abside stessa).\nLa copertura \u00e8 eseguita mediante volte a crociera impostate su semipilastri addossati alle pareti perimetrali. Appena si entra nella cappella si nota subito l'altare tardo rinascimentale posto di fronte al vano absidale, composto da una mensa sormontata da un muretto con due aperture quadrate e al lato due porte caratterizzate da timpani spezzati.\nSempre all'interno della chiesetta (in particolare nell'abside, sulle volte e sulla parete destra) si ritrovano tracce degli antichi affreschi. Attraverso la stratificazione delle pitture \u00e8 stato possibile individuare tre diversi interventi pittorici, il primo dei quali \u00e8 stato fatto risalire alla fine del XIV secolo. Gli unici affreschi di questo periodo rimasti sono l\"Annunciazione\" e due \"Evangelisti\" (\" San Giovanni\" e \"San Luca\"), collocati in precedenza temporaneamente presso i Bottini dell'olio a Livorno. Nonostante la piccola dimensione della chiesa gli affreschi che l'adornavano dovevano essere ricchi, anche se ne rimangono poche tracce. Fra essi, il pi\u00f9 interessante \u00e8 quello gi\u00e0 citato dell\u2019\"Annunciazione\" posto a destra sull'ultima campata, oggi conservato al Museo della Citt\u00e0, a Livorno.\nNella stessa campata, ma sulla parete opposta, i resti delle pitture a fresco sono cos\u00ec scarsi da rendere di difficile interpretazione il soggetto rappresentato. Sono invece ben rappresentate le effigi di \"San Giovanni\" e \"San Luca\", due dei quattro evangelisti affrescati sulle vele della crociera tesa tra le due pareti. Infine, in prossimit\u00e0 dell'altare, sono visibili le tracce della rappresentazione di uno scudo sorretto da angeli che, a loro volta, sormontavano alcuni stemmi (uno cardinalizio e l'altro papale), circondati da motivi architettonici ed angeli. \u00c8 possibile datare questi affreschi tra la met\u00e0 del Trecento e quella del Quattrocento.\nGli altri locali.\nOltre alla chiesa, il piano terra della parte settentrionale dell'edificio presenta altre 4 stanze ed un lungo corridoio (deturpato dalla presenza di travi di rinforzo a doppio T in acciaio). Tra queste si sottolinea la sagrestia, dislocata subito dietro l'abside della cappella ed un locale con vano scala dal soffitto molto alto, per accedere al piano superiore.\nIl primo piano ha una pianta molto particolare, non tanto per la forma, quanto per la curiosa presenza di vani rialzati e ribassati. Appena giunti in cima alla scala, prima della ristrutturazione si aveva un collegamento con la parte orientale dell'edificio che oggi invece risulta chiuso da un muro posticcio.\nL'ambiente che si ritrova \u00e8 molto aerato e illuminato da alcune finestre che si aprono sul cortile interno. I locali sopra la cappella come preannunciato, si trovano ad un'altezza ancora maggiore e sono raggiungibili da un secondo vano scale posto in prossimit\u00e0 del precedente. Dagli archivi degli Spedali Riuniti si evince che questi locali dovevano essere adibiti a foresteria e molto probabilmente, anche se non se ne hanno certezze, proprio a questo piano erano collocate le celle dei frati.\nSopra la copertura in questa parte di edificio, si erge un campanario che dall'esterno permette di contraddistinguere subito quale fosse la destinazione d'uso del fabbricato. Esso presenta in sommit\u00e0 una croce in ferro, alla cui base si colloca una bandiera sempre in ferro con uno stemma al suo interno. Il campanario ha la caratteristica forma ad archetto e al suo interno si possono tuttora notare il meccanismo e l'attacco per la campana.\nLa parte centrale.\nQuesta parte del romitorio a differenza della precedente non \u00e8 stata ristrutturata (eccetto per una parte del solaio superiore) e presenta ancora caratteristiche e degrado proprie di un'architettura medievale. Essa presenta al piano terra dei locali chiusi ed un loggiato rivolto verso il cortile interno. Quest'ultimo \u00e8 l'unico ambiente accessibile, poich\u00e9 durante la ristrutturazione, l'accesso al piano superiore \u00e8 stato impedito per mezzo di un muro e dalla parte meridionale l'accesso, come si vedr\u00e0, non \u00e8 possibile.\nL'ala meridionale.\nAnche questa ala \u00e8 stata ristrutturata solo in minima parte (e con interventi d'urto) e versa in cattive condizioni. Si pensa che questa sia la parte pi\u00f9 nuova del convento; il prospetto rivolto verso sud risulta in parte interrato, forse a causa del dislivello creato dal vicino torrente Ugione.\nQuest'ala come le precedenti \u00e8 strutturata su due piani divisi tra loro da un solaio a voltine. Il piano terra pu\u00f2 essere visitato attraverso un'apertura nel muro nella parte del chiostro, proprio vicino al loggiato.\nIn terra si notano ciottoli, vecchie mattonelle e mattoni e rifiuti. Il piano terra \u00e8 suddiviso in tre stanze: le prime due stanze un tempo ospitavano delle stalle, come si pu\u00f2 notare dalle solcature nel pavimento che dovevano fungere da scolatoi. L'ultima stanza invece presenta un soffitto pi\u00f9 alto, infatti sopra di essa non c'\u00e8 attualmente alcun locale del primo piano e tutto lo spazio in altezza \u00e8 a lei dedicato; essa doveva probabilmente ospitare un deposito di tini.\nPer quanto riguarda le stanze al primo piano, anch'esse sono in condizioni fatiscenti (come si pu\u00f2 notare da numerose aperture sui solai) e non sono presenti collegamenti verticali che permettano di raggiungerle."}
{"id": "1698996", "revid": "125700100", "url": "https://it.wikipedia.org/wiki?curid=1698996", "title": "Cannone", "text": "Per cannone si intende una bocca da fuoco che spara a tiro diretto (nel primo arco della parabola), quindi deve avere una velocit\u00e0 alla bocca relativamente elevata. Questo comporta, morfologicamente, che la canna del cannone deve avere una lunghezza maggiore di quella di un obice.\nLa classificazione delle armi di artiglieria in cannoni e obici risale a Jean-Baptiste Vaquette de Gribeauval, che defin\u00ec come cannoni le armi che sparavano palle di cannone ed obici quelle che invece usavano granate.\nStoria.\nL'et\u00e0 antica.\nNacque come evoluzione della lancia da fuoco, un'arma composta da un tubo riempito di polvere da sparo che nell'antica Cina veniva utilizzato come lanciafiamme. L'arma era a volte caricata con frammenti di vari materiali che sarebbero stati sparati con lo scopo di massimizzare il danno provocato dall'arma.\nUno dei modelli pi\u00f9 antichi di cui si abbia notizia, funzionante senza l'uso della polvere da sparo, venne progettato da Ctesibio d'Alessandria nel III secolo a.C., tuttavia ben poco si sa di questa primitiva invenzione in quanto molti documenti riguardanti le invenzioni di Ctesibio sono andati perduti.\nDal medioevo all'et\u00e0 moderna.\nIn Europa la composizione della polvere da sparo viene menzionata per la prima volta nell'opera \"\"De nullitate magi\u00e6\", di Roger Bacon, pubblicata ad Oxford nella prima met\u00e0 del XIII secolo. Nel suo libro \"Opus majus\"\", del 1248 \u00e8 invece presente una ricetta per la preparazione, e viene anche riconosciuto un suo uso militare. Si ha la conferma che vennero usati dai musulmani dei cannoni arcaici, nel 1262 per attaccare la citt\u00e0 di Niebla durante l'omonimo assedio, che dur\u00f2 9 mesi e che vide vincitrici le forze del re di Castiglia, Alfonso X. Questi cannoni, piccoli e portatili, furono usati principalmente per dare fuoco di supporto ai balestrieri. Se si fa eccezione per l'uso di alcune piccole artiglierie da parte dei Merinidi marocchini di Abu Yusuf Ya'qub ibn 'Abd al-Haqq, nel corso dell'assedio di Sijilmasa del 1274, nel mondo islamico le novit\u00e0 comportate dall'uso in battaglia delle artiglierie furono appieno apprezzate dagli Ottomani che, al contrario dei Mamelucchi e di altre dinastie musulmane coeve, organizzarono fin dal XIV secolo fonderie in grado di fabbricare ottimi cannoni, sfuggendo alla maggior parte dei problemi comportati da una poco sviluppata arte di fondere il ferro.\nFu grazie all'impiego delle artiglierie, in bronzo e ferro, in grado di scagliare proietti con elevata energia e di evitare i problemi dell'eccessivo riscaldamento del metallo e dell'inevitabile deformazione delle canne - quand'anche non della loro rottura, spesso catastrofica per gli addetti ai pezzi - che la fanteria d'\u00e9lite dei Giannizzeri - a lungo la sola a fruire delle artiglierie al seguito - si mise presto in mostra in Europa per efficienza tattica e superiore capacit\u00e0 di fuoco, trionfando in moltissime delle battaglie in cui era stata impegnata.\n\u00c8 noto l'impiego di batterie di cannoni, per un totale di 68 grandi bombarde (\"topa tutmak\" ), nel corso del vittorioso assedio di Costantinopoli di Mehmet II Fatih del 1453, grazie alle superiori capacit\u00e0 di fonditore dell'ungherese Urban, che tuttavia sembra sia morto nell'esplosione di una bombarda di eccezionale grandezza (calibro 889 \"mm\", lunga 8 metri e del peso di 48 tonnellate).\nNon per questo gli Ottomani rinunciarono alla fabbricazione e all'impiego di grandi artiglierie. Un esempio \u00e8 il cannone dei Dardanelli, impiegato nella Operazione Dardanelli del 1807, nel quadro della guerra anglo-turca (1807-1809).\nL'interesse spiccato per le tecniche di fusione dei cannoni indusse lo stesso Mehmet II a far costruire, nelle immediate adiacenze del quartiere istanbuliota di Galata, una grande fonderia (\"Tophane\" ) che ha dato poi il nome all'intera area. I locali sono ancora oggi esistenti e destinati ad ospitare mostre ed altri eventi culturali di rilievo.\nCon l'et\u00e0 moderna divenne importante l'evoluzione delle artiglierie, con particolare importanza nel passaggio dai cannoni in bronzo a quelli in ferro che resero pi\u00f9 economica la fabbricazione delle artiglierie. In Italia i primi cannoni in ferro furono realizzati a Sarezzo in Val Trompia, nel territorio della Serenissima, per opera del fonditore Tiburzio Bailo.\nDall'epoca napoleonica alla seconda guerra mondiale.\nSpesso fino ad allora i cannoni erano costituiti da una bocca da fuoco dotata di due protuberanze laterali dette \"orecchioni\", tramite le quali essa veniva \"incavalcata\" sull'affusto. L'affusto era dotato di apposite ruote per i pezzi \"da campagna\" destinati alla guerra di movimento. Gli orecchioni erano disposti all'incirca sul baricentro della bocca da fuoco per ovvi motivi di stabilit\u00e0. Questa disposizione permetteva una scarsa escursione in elevazione che per\u00f2 era sufficiente al tiro diretto a corta distanza, unica possibilit\u00e0 di allora.\nNel corso del XIX secolo i cannoni ebbero un'evoluzione che li port\u00f2 alla morfologia attuale, in pratica si tratt\u00f2 di tre modifiche che, nei confronti dei cannoni dell'inizio del secolo, furono rivoluzionarie:\nQuesti tre fattori, assieme a decisivi miglioramenti delle polveri da sparo, ebbero come conseguenza:\nIl primo cannone in acciaio Krupp risale al 1851. D'altra parte, oltre alla bocca da fuoco propriamente detta, anche l'affusto ebbe un'evoluzione notevole, passando dall'affusto rigido dei cannoni all'inizio del XIX secolo all'affusto dotato di organi elastici, che permetteva il rinculo della sola bocca da fuoco e non di tutto il pezzo.\nL'importanza dell'artiglieria, gi\u00e0 notevole durante le guerre napoleoniche, aument\u00f2 a dismisura durante il primo conflitto mondiale. Nel corso della Prima guerra mondiale l'artiglieria gioc\u00f2 un ruolo dominante nella guerra di trincea, tuttavia bisogna ricordare che, considerando la situazione tattica, erano pi\u00f9 richieste le armi a tiro curvo (obici, mortai e bombarde) che i cannoni. Vennero usati anche piccoli cannoni per la lotta diretta tra trincee (cannoni da trincea).\nIl Regio Esercito Italiano ebbe in uso principalmente cannoni da 149\u00a0mm. In data 23 ottobre 1917, ovvero prima della ritirata al Piave, erano in servizio 410 cannoni da 149, oltre a diversi altri calibri meno numerosi (L'Esercito Italiano nella Grande Guerra Vol.IV - Tomo 1\u00b0 - Ufficio Storico del Ministero della Guerra- Roma, 1940). Nel periodo fra le due guerre e nel corso della Seconda guerra mondiale il cannone ebbe un nuovo sviluppo, inizialmente come arma contraerei o controcarri e, specialmente dopo il 1941, come arma principale per i carri armati. In tutte queste applicazioni tattiche era richiesto l'uso di armi a forte velocit\u00e0 iniziale, quindi a tiro teso. La morfologia dei supporti dei cannoni controcarri e contraerei era differente, per permettere ai contraerei di sparare con massimo angolo, pur potendo utilizzare la medesima bocca da fuoco. Per questi motivi per i cannoni contraerei (che dovevano avere angolo di elevazione fino a 90\u00b0 ed angolo di tiro a 360\u00b0) generalmente furono incavalcati su affusti a piedistallo e crociera (generalmente a quattro bracci, ma, in alcuni casi, particolarmente nei tedeschi 2 cm FlaK e 3,7 cm FlaK, fu preferita la crociera a tre bracci). Oltre a questi nuovi sviluppi il cannone continu\u00f2 ad essere usato come artiglieria pesante come i Long Tom statunitensi o i cannoni ferroviari da 280 mm tedeschi. Un ulteriore sviluppo del cannone nel corso della guerra fu l'impiego su scafi semoventi, usato soprattutto per cannoni anticarro (cacciacarri), ma anche per cannoni contraerei (Flakpanzer IV Wirbelwind 20\u00a0mm) e artiglieria pesante (M40 GMC statunitense).\nDopo la seconda guerra mondiale.\nDopo la seconda guerra mondiale i cannoni lentamente persero rilevanza tattica, in quanto sostituiti in tutti e tre gli impieghi che li avevano visti in funzione nella seconda guerra mondiale (contraerei, controcarri ed artiglieria pesante) dai missili, specialmente a partire dagli anni 1970, quando gli sviluppi dell'elettronica permisero di teleguidare i missili stessi. Attualmente i cannoni controcarri sono praticamente scomparsi, mentre i cannoni contraerei restano solo per i calibri minori (fino a 30\u00a0mm). Invece l'artiglieria pesante continua a rimanere montata sui semoventi cingolati, con calibri che si sono standardizzati (per i cannoni) sui 150\u00a0mm, ed ha il vantaggio rispetto ai lanciarazzi mobili di avere un ricaricamento pi\u00f9 rapido e una maggiore precisione e concentrazione di tiro.\nL'altro campo di impiego dei cannoni, cio\u00e8 l'uso come arma principale dei carri armati \u00e8 invece continuata e lo sviluppo \u00e8 stato notevole. Negli ultimi anni (a partire dagli anni 1980) si \u00e8 affermata la tendenza ad utilizzare cannoni ad anima liscia, eliminando cos\u00ec la rigatura. Questo perch\u00e9, dato che lo scopo principale del carro armato da combattimento \u00e8 di impegnare veicoli similari, vengono usati principalmente proiettili anticarro ad energia cinetica o ad energia chimica. Questi ultimi sono soprattutto di tipo HEAT, quindi a carica cava: se messi in rotazione dalla rigatura della canna riducono il loro effetto all'atto dell'impatto con il bersaglio, dato che la forza centrifuga dissipa il getto di fiamma su una superficie pi\u00f9 vasta. Anche i pi\u00f9 moderni e usati proiettili anticarro a energia cinetica (APFSDS, stante per \"Armour Piercing Fin Stabilized Discarding Sabot\") hanno maggiore stabilit\u00e0 in volo se non vengono sottoposti alla rotazione che gli imprime la rigatura della canna: infatti tali proiettili sono diventati molto lunghi e sottili (vengono appunto chiamati \"a freccetta\") e sono pi\u00f9 stabili in volo se sparati da una canna ad anima liscia e stabilizzati tramite alette fisse. Per questo motivo la tendenza per i MBT \u00e8 di utilizzare cannoni ad anima liscia, stabilizzando il proiettile nella sua traiettoria con alette che fuoriescono all'atto dell'abbandono della canna (nel caso di proiettili HEAT).\nTipologie.\nCannone automatico.\nUn cannone automatico \u00e8 un'arma costituita da una bocca da fuoco atta a sparare proiettili di calibro tra i 20 ed i 30 mm in rapida sequenza con un meccanismo di ricarica automatica.\nCannone da carro armato.\nUn cannone da carro armato \u00e8 l'armamento principale di un carro armato. I moderni cannoni da carro sono pezzi di grosso calibro ad alta velocit\u00e0 alla volata, capaci di sparare munizioni a APFSDS, HEAT e, in alcuni casi, missili anticarro. Alcuni carri montano cannoni antiaerei.\nCannone da campagna.\nUn cannone da campagna \u00e8 un tipo d'artiglieria progettata specificamente per fornire, grazie alla sua mobilit\u00e0 e potenza di fuoco, il supporto sul campo di battaglia alle unit\u00e0 di fanteria.\nCannone d'accompagnamento.\nUn cannone d'accompagnamento \u00e8 un pezzo di artiglieria progettato ed utilizzato per aumentare la potenza di fuoco delle unit\u00e0 di fanteria, alle quali \u00e8 organicamente assegnato, secondo le esigenze tattiche del comandante delle unit\u00e0 stesse.\nCannone d'assalto.\nUn cannone d'assalto \u00e8 un semovente d'artiglieria cingolato, dotato di una spessa corazzatura e armato con un cannone o un obice di medio calibro installato in una casamatta fissa su uno scafo.\nCannoni navali.\nI cannoni navali, cio\u00e8 quelli che costituiscono parte dell'armamento delle navi, meritano un trattazione a parte, non tanto per la tecnologia, che \u00e8 sempre rimasta simile a quella dei cannoni terrestri, quanto per il relativo impatto sulla costruzione delle navi stesse.\nIl cannone navale nel XVII e XVIII secolo era simile a quello terrestre, tuttavia, considerando il limitato spazio verticale disponibile sui ponti delle navi dell'epoca, invece di poggiare su un affusto a timone e grandi ruote poggiava su un affusto a carretta con quattro ruote di dimensioni ridotte. Inoltre, per ridurre il rinculo del pezzo all'atto dello sparo e per riportarlo in batteria era previsto un sistema di corde e pulegge che limitava tanto il rinculo quanto la forza necessaria per riportare il cannone sulla linea di tiro, ovviamente questo stesso sistema serviva per tenere fisso il cannone anche nel caso di un forte rollio della nave.\nLa disposizione dei cannoni sulla nave era sui ponti, quindi era possibile sparare solo di bordo. In caccia o in ritirata venivano usati cannoni lunghi e di piccolo calibro (soprattutto da 9 libbre) sovente in bronzo, ma raramente navi anche di grandi dimensioni avevano pi\u00f9 di 2-4 cannoni in caccia ed altrettanti (o poco pi\u00f9) in ritirata. Dopo gli anni '70 del XVIII secolo si diffusero notevolmente le carronate, antenate dei moderni obici, si trattava di cannoni molto corti, poco precisi e dalla gittata notevolmente limitata, ma di calibro molto elevato, peso ridotto e capaci anche di un volume di fuoco leggermente superiore ai cannoni normali.\nI cannoni in navigazione erano tenuti al riparo nei ponti coperti e i portelli erano chiusi, per evitare che, in caso di rollio, entrasse acqua dalle aperture. Quando veniva dato l'avviso di combattimento i portelli erano aperti ed i pezzi erano portati in batteria.\nCon l'avvento dei cannoni in ferro fucinato (met\u00e0 del XIX secolo) e l'uso delle torrette per avere i pezzi che potevano sparare su entrambi i bordi della nave e in caccia o in ritirata (a seconda della posizione della torretta), il numero di cannoni della nave ebbe una drastica riduzione. Infatti, con l'aumento del calibro dei cannoni e l'aumento delle velocit\u00e0 iniziale del proiettile aument\u00f2 l'impulso dato alla nave all'atto dello sparo, considerando che una nave da guerra, avendo il baricentro relativamente alto, \u00e8 facilmente soggetta ad instabilit\u00e0 anche con forze laterali modeste fu necessario limitare il peso della bordata per evitare instabilit\u00e0 che avrebbero potuto portare anche al ribaltamento della nave stessa.\nLo sviluppo dei cannoni navali continu\u00f2 praticamente dalla met\u00e0 del XIX secolo fino alla seconda guerra mondiale, in cui le Yamato (9 pezzi da 460\u00a0mm) e le Iowa (9 pezzi da 406\u00a0mm) erano armate con i cannoni pi\u00f9 grandi mai utilizzati. Tuttavia la seconda guerra mondiale segn\u00f2 la fine delle corazzate, e da quel momento le artiglierie navali cominciarono ad avere calibri pi\u00f9 ridotti, dato che nelle navi stesse venne privilegiata la velocit\u00e0 rispetto all'armamento ed alla protezione.\nCannone a rotaia.\nUn cannone a rotaia \u00e8 una bocca da fuoco completamente elettrica che spara un proiettile conduttivo lungo una coppia di barre di metallo usando gli stessi principi di un motore omopolare.\nCannone ferroviario.\nUn cannone ferroviario \u00e8 un pezzo d'artiglieria montato su un apposito vagone ferroviario, e che quindi pu\u00f2 venire spostato solo su binari.\nCannone senza rinculo.\nUn cannone senza rinculo \u00e8 un'arma di squadra a canna lunga, liscia o rigata, capace di sparare proietti di calibro elevato eliminando, tramite appositi ugelli per i gas di sparo, il rinculo; in questo modo \u00e8 possibile ottenere un'arma leggera, gestibile spesso da un solo uomo ed incavalcabile su leggeri supporti, senza la necessit\u00e0 di complessi e pesanti affusti a deformazione, tipici delle artiglierie di pari calibro.\nEffetti sulla tattica bellica.\nLa comparsa del cannone all'inizio dell'evo moderno rivoluzion\u00f2 la tattica bellica in generale e quella di assedio in particolare. Le nuove armi aprivano facilmente grandi brecce nelle mura di citt\u00e0 e castelli, pur alte e spesse che fossero: le vecchie fortificazioni medioevali divennero di colpo vulnerabili. Fu trovata la soluzione al nuovo problema difensivo usando terrapieni in muratura: le nuove mura cio\u00e8 sarebbero servite a contenere il terreno, che avrebbe assorbito l'urto dei proiettili d'artiglieria. Cambi\u00f2 anche la forma: invece di cingere la citt\u00e0 o il forte in modo da racchiudere il massimo spazio con la minima lunghezza, i nuovi terrapieni erano triangolari, e davano alle fortezze una forma a stella. Questo avrebbe offerto ai cannoni nemici una superficie obliqua, su cui i proiettili avrebbero rimbalzato, e permetteva ai difensori di colpire pi\u00f9 agevolmente le truppe attaccanti che si avvicinavano alle mura. Seguendo gli studi dell'italiano Montecuccoli e del francese Vauban, si giunse ad un uso estremamente sofisticato del tiro incrociato per proteggere gli approcci alla fortificazione stessa. Una dimostrazione dell'efficienza dei cannoni contro fortificazioni ancora di concezione medioevale fu evidente nel caso dell'Assedio di Costantinopoli del 1453. I cannoni dei Turchi furono costruiti dal maestro Urban, un costruttore di campane che per\u00f2 non vide il risultato dei suoi sforzi, in quanto mor\u00ec insieme a 50 artiglieri, nello scoppio di uno dei suoi cannoni pi\u00f9 grandi costruiti durante tale azione.\nNel corso del XVIII e nella prima met\u00e0 del XIX secolo i cannoni ebbero un aumento continuo nella rilevanza tattica, basta pensare all'importanza dell'artiglieria (a quel tempo composta quasi totalmente da cannoni) nella battaglia di Wagram ed il peso che ebbe nella battaglia di Waterloo lo scarso rendimento del tiro a palla francese, smorzato dal terreno umido e morbido. Il progresso pi\u00f9 rilevante avvenne alla met\u00e0 del XVIII secolo, con la riforma dell'artiglieria francese effettuata dal generale de Gribeauval, quando i calibri furono standardizzati e gli affusti resi pi\u00f9 mobili. Successivamente alla met\u00e0 del XIX secolo i cannoni persero peso tattico nei confronti degli obici, che, potendo tirare con traiettoria curva, furono utilizzati nelle retrovie e non pi\u00f9 direttamente sul fronte (come era successo fino alla guerra civile americana), e, a parit\u00e0 di calibro, essendo pi\u00f9 leggeri erano sensibilmente pi\u00f9 mobili."}
{"id": "1698997", "revid": "793215", "url": "https://it.wikipedia.org/wiki?curid=1698997", "title": "Distretto di Keewatin", "text": "Il distretto di Keewatin \u00e8 stato un territorio del Canada e poi uno distretto amministrativo dei Territori del Nord-Ovest. Il nome \"Keewatin\" ha radici algonchine e significa vento del nord.\nStoria 1876 - 1905 (territorio).\nIl distretto di Keewatin \u00e8 stato creato, con il passaggio del Keewatin Act, il 12 aprile 1876 da parte dei Territori del Nord-Ovest, Canada. Il distretto cess\u00f2 di essere un territorio indipendente nel 1905 e fu restituito ai Territori. Al momento della sua abolizione copriva un'area di 590.932\u00a0km\u00b2, circa la dimensione del Saskatchewan. Alla data della sua creazione, nel 1876 includeva la maggior parte dell'odierno Manitoba, la regione nord-occidentale dell'Ontario e la parte meridionale del Nunavut. Il suo territorio venne ridotto nel corso degli anni a favore di altre province (Manitoba e Ontario).\nLa sede del governo del distretto era a Winnipeg in Manitoba. Il distretto di Keewatin non aveva comunque alcuna rappresentanza in seno alla Camera dei Comuni canadese o al Senato canadese.\nStoria dal 1905-1999.\nIl distretto di Keewatin divenne uno dei quattro distretti dei Territori del Nord-Ovest, gli altri tre erano il distretto di Ungeva, il distretto di Mackenzie e il distretto di Franklin. A causa delle inverni rigidi e la mancanza di vie di navigazione interna, gli insediamenti rimasero isolati e anche la popolazione nativa Inuit fu scarsa: nel 1950 si contavano solo 2000 persone in tutto il distretto.\nIl 1\u00ba aprile 1999 la Regione del Keewatin \u00e8 stato formalmente sciolta con la creazione del Nunavut da una porzione dei Territori del Nord-Ovest includendo quello che rimaneva del Keewatin stesso."}
{"id": "1698999", "revid": "2039709", "url": "https://it.wikipedia.org/wiki?curid=1698999", "title": "Broadway", "text": "Broadway () \u00e8 una strada dello stato di New York.\nLunga circa , 23 dei quali dentro la citt\u00e0 di New York, inizia dal villaggio di Sleepy Hollow a Mount Pleasant (contea di Westchester) come diramazione della strada statale n. 9, attraversa in direzione nord-est e sud-ovest i sobborghi di Greenburgh Irvington, Dobbs Ferry e Hastings-on-Hudson, poi Tarrytown, Yonkers ed entra a New York nel \"borough\" del Bronx per circa 2 km per poi passare a Manhattan costeggiando il fiume Hudson; l\u00ec diventa a senso unico in direzione sud dopo l'incrocio con la Cinquantanovesima Strada a Columbus Circle; dopo l'incrocio con la Quarantanovesima Strada ovest piega pi\u00f9 verso sud e l'interno di Manhattan attraversando Times Square e successivamente il corso della Quinta, alla cui congiunzione sorge il Flatiron Building.\nTermina nei pressi di Battery Park a State Street, in prossimit\u00e0 della stazione della metropolitana di Bowling Green.\nSi tratta di una delle pi\u00f9 antiche direttrici nord-sud della citt\u00e0 e dell\"'upstate\", un antico percorso dei nativi americani. Con l'arrivo degli olandesi essa divenne la principale via di comunicazione di Nuova Amsterdam, il nucleo originario della citt\u00e0 di New York.\nIl nome, letteralmente \"Strada larga\" o \"stradone\", riprende quello originario olandese di \"Brede weg\", e bench\u00e9 molte altre strade nel continente nordamericano abbiano tale nome, specialmente riferito alla via principale degli insediamenti che via via venivano ivi costruiti, quella pi\u00f9 famosa rimane quella di New York, nel cui tratto limitrofo a Times Square sorgono numerosi teatri e cinema, tanto che il termine \"Broadway\" \u00e8 divenuto, per metonimia, sinonimo del teatro ufficiale statunitense e il suo antonimo, \"Off-Broadway\", altres\u00ec indicativo delle produzioni teatrali o cinematografiche a basso costo o indipendenti.\nDescrizione.\nA New York sussistono altre tre strade chiamate \"Broadway\" (una nel Queens, una a Brooklyn e una terza a Staten Island) pi\u00f9 varie strade minori chiamate East Broadway, West Broadway e Old Broadway.\nAttraversando diagonalmente lo schema delle vie di Manhattan, Broadway \u00e8 cadenzata da una serie di \"piazze\" (alcune sono semplici spiazzi triangolari) altre pi\u00f9 grandi come la celebre Times Square, che hanno indotto la costruzione di alcune interessanti architetture, come il Flatiron Building (\"Ferro da stiro\").\nLa sezione inferiore di Broadway, dalla sua origine a \"Bowling Green\" fino al City Hall Park, \u00e8 la sede storica delle \"ticker-tape parade\" cittadine e viene talvolta chiamata il Canyon degli Eroi con riferimento a tali eventi.\nBroadway attraversa Greenwich Village in Astor Place, vicino a St. Mark's Place, o all'Ottava Strada. \u00c8 una breve camminata da qui all'Universit\u00e0 di New York, vicino a Washington Square Park, ai piedi della Fifth Avenue. Se si cammina verso est da Astor Place si arriva fino all'East Village.\nUnion Square sulla Quattordicesima Strada \u00e8 su Broadway. Si trova sei isolati a nord di Astor Place. La Quattordicesima Strada \u00e8 riconosciuta come confine tra Lower Manhattan e Midtown.\nUn suo famoso tratto nelle vicinanze di Times Square, nel Midtown, \u00e8 la sede di molti teatri di Broadway, che ospitano una sempre mutevole offerta di rappresentazioni teatrali, in particolare musical. Questa parte di Broadway, nota anche come la Great White Way, attira milioni di turisti da tutto il mondo. Comparire in un musical di successo a Broadway \u00e8 considerato da molti cantanti, ballerini e attori come il massimo successo nelle rispettive professioni, e molte canzoni, storie e musical sono essi stessi basati attorno all'idea di tale successo. L'annuale Tony Award \u00e8 un riconoscimento per alcuni degli spettacoli teatrali pi\u00f9 di successo. A partire dalla fine degli anni ottanta, Times Square \u00e8 emersa come centro turistico per famiglie dell'area di New York. Times Square \u00e8 dove ha sede il quotidiano The New York Times, pubblicato negli uffici sulla 43a Strada Ovest \"off Broadway\".\nAgli angoli sud e ovest di Central Park, Broadway e la 59a Strada Ovest formano Columbus Circle, un tempo sede di un centro congressi e oggi sede del Time Warner Center.\nPi\u00f9 a nord, Broadway segue la vecchia Bloomingdale Road come spina principale dell'Upper West Side, passando per il Lincoln Center, il campus della Columbia University su Morningside Heights e continuando verso nord. L'universit\u00e0 ha un ampio spazio aperto tra Broadway e Amsterdam Avenue, con entrate sulla 116\u00aa strada. Il Columbia Presbyterian Medical Center si trova su Broadway vicino alla 166\u00aa, 167\u00aa e 168\u00aa Strada a Nord Manhattan.\nTrasporti pubblici.\nDa sud a nord, linea IRT Lexington Avenue, linea BMT Broadway, linea IRT Broadway-Seventh Avenue e linea IND Eighth Avenue portano tutte treni della metropolitana sotto Broadway. In superficie, le linee di autobus M1, M4, M5, M6, M7, M10, M20, M100, M104, Bx7 e Bx20 della New York City Transit Authority passano su Broadway. Anche i tram delle linee Broadway and Seventh Avenue Railroad e Broadway Surface Railroad passavano su Broadway."}
{"id": "1699002", "revid": "1543377", "url": "https://it.wikipedia.org/wiki?curid=1699002", "title": "Gastornis", "text": "Gastornis (il cui nome significa \"uccello di Gaston\") \u00e8 un genere estinto di grande uccello non volatore della famiglia dei gastornithidae, vissuto tra il Paleocene e l'Eocene, circa 56-45 milioni di anni fa (Thanetiano-Ypresiano), in Europa centro-occidentale (Inghilterra, Belgio, Francia e Germania), in Nord America e in Cina. Il genere comprende sei specie, di cui quattro originarie dell'Europa, una americana e una scoperta in Cina. In particolare la specie americana in origine era considerata un genere a s\u00e9 stante noto come \"Diatryma\". Tuttavia molti scienziati ritengono che il \"Diatryma\" non sia altro che una specie di \"Gastornis\", nonch\u00e9 suo sinonimo.\nIl \"Gastornis\" era un uccello molto grande e dal becco possente, pertanto \u00e8 stato tradizionalmente visto come un uccello carnivoro che usava il becco per dilaniare e uccidere piccoli mammiferi. Tuttavia diverse linee di prove, tra cui la mancanza di artigli uncinati nella zampe e la struttura del becco di \"Gastornis\", hanno portato gli scienziati a considerare il \"Gastornis\" come un uccello erbivoro, che usava il grande e robusto becco per rompere il duro materiale vegetale e i semi.\nDescrizione.\nIl \"Gastornis\" \u00e8 conosciuto per una grande quantit\u00e0 di resti fossili, ma il quadro pi\u00f9 chiaro su questi uccelli viene dato da alcuni esemplari fossili quasi completi della specie \"G. gigantea\". Questi uccelli erano generalmente molto grandi, con enormi becchi e teschi massicci, superficialmente simili ai crani degli uccelli del terrore del Sud America. La specie pi\u00f9 grande conosciuta, \"G. gigantea\" sarebbe potuta crescere fino alle dimensioni dei pi\u00f9 grandi moa, raggiungendo un'altezza massima di circa 2 metri (6,6 piedi).\nIl cranio di \"G. gigantea\" era enorme rispetto al corpo e molto robusto. Il becco era estremamente alto e compresso (schiacciato da una parte all'altra). Il bordo del becco ero dritto fino alla punta, e il becco mancava dell'uncino finale tipico dei phorusrhacidi predatori, altra prova di una dieta erbivora. Le narici erano piccole e posizionate vicino alla parte anteriore degli occhi circa a met\u00e0 il cranio. Le vertebre erano brevi e massicce, anche nel collo che era relativamente breve e costituito da almeno 13 massicce vertebre cervicali. Il torso era relativamente breve. Le ali erano rudimentali e inutilizzabili, dotate di ossa piccole e altamente atrofizzate, simili in proporzioni alle ali del casuario.\nClassificazione.\nIl \"Gastornis\" e i suoi parenti pi\u00f9 stretti sono classificati insieme nella famiglia dei gastornithidae, e sono stati a lungo considerati come membri dell'ordine dei Gruiformes. Tuttavia, il concetto tradizionale di Gruiformes, da allora, si \u00e8 dimostrato un raggruppamento innaturale. A partire dalla fine del 1980 con la prima analisi filogenetica delle relazioni tra gastornithidi, l'idea che questi uccelli fossero parenti stretti del lignaggio degli Anseriformes, ha preso sempre pi\u00f9 piede. Uno studio del 2007 ha dimostrato che i gastornithidi erano un gruppo dalla ramificazione molto precoce degli Anseriformi, e formarono un \"sister taxon\" con tutti gli altri membri di questa stirpe.\nRiconoscendo la stretta relazione tra gastornithidi e anseriformi, alcuni ricercatori hanno classificano i gastornithidi all'interno del gruppo degli anseriformi stesso. Altri limitano il nome Anseriformi solo al gruppo corona formata da tutte le specie moderne, ed etichettando il gruppo pi\u00f9 numeroso tra cui parenti estinti degli anseriformi, come i gastornithidi, con il nome Anserimorphae. I gastornithidi sono quindi a volte immessi nel proprio ordine, i Gastornithiformes.\nDi seguito \u00e8 riportata una versione semplificata del cladogramma, degli studi di Agnolin \"et al.\" (2007):\nSi conoscono almeno cinque specie di \"Gastornis\", generalmente accettate come valide. La specie tipo, \"Gastornis parisiensis\", fu nominata e descritta da H\u00e9bert in due 1855 fogli. La specie \u00e8 nota da fossili trovati nell'Europa occidentale e centrale, risalente ad un periodo di tempo tra fine Paleocene inizio Eocene. Altre specie precedentemente considerati distinte, ma successivamente considerate sinonimi di \"G. parisiensis\", includono \"G. edwardsii\" e \"G. klaasseni\". Ulteriori specie europee di \"Gastornis\", sono \"G. russeli\" risalente tra la fine del Paleocene di Berru, in Francia, e \"G. sarasini\" dall'Eocene. La specie \"G. geiselensis\", risalente alla met\u00e0 dell'Eocene met\u00e0 di Messel, in Germania, fu in passato considerata un sinonimo della specie \"G. sarasini\", tuttavia, alcuni ricercatori hanno dichiarato che non ci sono prove sufficiente per sinonimizzare i due, e che le due specie vanno tenute separate in attesa di un confronto pi\u00f9 dettagliato tra tutti i gastornithidi. La presunta specie pi\u00f9 piccola, il \"G. minor\" \u00e8 considerato un \"nomen dubium\".\nLa specie \"Gastornis gigantea\" (Cope, 1876), in origine era un genere a se stante chiamato \"Diatryma\", risalente alla met\u00e0 dell'Eocene del Nord America occidentale. I suoi sinonimi junior includono \"Barornis regens\" (Marsh, 1894) e \"Omorhamphus storchii\" (Sinclair, 1928). L' \"O. storchii\" \u00e8 stato descritto sulla base di fossili dell'Eocene dalle rocce del Wyoming. La specie fu cos\u00ec chiamata in onore di TC von Storch, che trov\u00f2 i suoi fossili in una spedizione a Princeton, nel 1927. Le ossa fossili originariamente descritte come \"Omorhamphus storchii\" sono ora considerati come resti di un giovane \"Gastornis gigantea\". Il campione YPM PU 13258, risalente all'Eocene inferiore della Formazione Willwood, della Contea di Park, Wyoming, sembrerebbe rappresentare anch'esso un esemplare giovanile di \"G. gigantea\", nel qual caso sarebbe un individuo ancora pi\u00f9 giovane.\nLa specie \"Gastornis xichuanensis\" risale ai primi dell'Eocene di Henan, in Cina, ed \u00e8 nota solo da un tibiotarsus (l'osso alto del piede). Fu originariamente descritto nel 1980 come l'unica specie del genere \"Zhongyuanus\". Tuttavia, una rivalutazione del fossile pubblicata nel 2013 ha concluso che le differenze tra questo esemplare e lo stesso osso delle specie di \"Gastornis\" erano ben poche, e si decise che bisognava considerarlo come una specie asiatica di \"Gastornis\".\nStoria della scoperta.\nIl \"Gastornis\" fu descritto per la prima volta nel 1855 da uno scheletro frammentario. Il nome \"Gastornis\" onora Gaston Plant\u00e9, descritto come un \"giovane studioso pieno di zelo\", che aveva scoperto i primi fossili nei depositi di Argile Plastique, della Formazione Meudon, nei pressi di Parigi. La scoperta fu notevole, poich\u00e9 si trattava delle ossa di un uccello sconosciuto di grandi dimensioni, e perch\u00e9, al momento, il \"Gastornis\" rappresenta uno dei pi\u00f9 antichi uccelli conosciuti. Ulteriori ossa della specie conosciuta prima, \"G. parisiensis\", sono state ritrovate nella met\u00e0 del 1860. Alcuni esemplari un po pi\u00f9 completi furono riferiti ad una nuova specie nota come \"G. eduardsii\" (ora considerato un sinonimo di \"G. parisiensis\") un decennio pi\u00f9 tardi. Gli esemplari trovati nel 1870 hanno costituito la base per un restauro scheletrico diffuso e riprodotto da Lemoine. Il teschio originale di \"Gastornis\" era sconosciuto o conosciuto per pochi frammenti anonimi, e diverse ossa utilizzate nell'illustrazione di Lemoine si sono rivelate ossa di altri animali. A causa di ci\u00f2, l'uccello europeo gigante di Gaston fu a lungo ricostruito come un gigantesco uccello simili ad una gru.\nNel 1874, il paleontologo americano Edward Drinker Cope scopr\u00ec un'altra serie frammentaria di fossili nella Formazione Wasatch, del Nuovo Messico. Cope descrisse questi fossili come appartenenti ad un grande uccello terricolo predatore a cui nel 1876, diede il nome di \"Diatryma gigantea\", dal greco antico \u03b4\u03b9\u03ac\u03c4\u03c1\u03b7\u03bc\u03b1/\"diatrema\" che significa \"attraverso un foro\", riferendosi ai grandi forami (perforazioni) che penetrano alcune delle ossa del piede. Un singolo osso di gastornithide ritrovato nella punta del New Jersey fu descritto da Othniel Charles Marsh nel 1894 e classificato come nuovo genere e specie noto come \"Barornis regens\", che nel 1911 \u00e8 stato riconosciuto come sinonimo junior di \"Diatryma\" (e quindi successivamente come \"Gastornis\"). Ulteriori resti frammentari sono stati ritrovati nel Wyoming, nel 1911, e assegnati nel 1913 alla nuova specie \"Diatryma ajax\" (anch'essa poi considerata sinonimo di \"Gastornis gigantea\"). Nel 1916, l'American Museum of Natural Histroy guid\u00f2 una spedizione al bacino del Bighorn (Formazione Willwood), del Wyoming, trovato il primo cranio quasi completo e lo scheletro di \"Diatryma\" (poi \"Gastornis\"), descritto nel 1917, in modo che gli scienziati avessero il primo vero quadro completo su questi uccelli. Matteo, Granger e Stein (1917) hanno classificato questo esemplare quasi completo come un'altra nuova specie, ossia \"Diatryma steini\".\nDopo la descrizione di \"Diatryma\", la maggior parte dei nuovi esemplari europei sono stati indirizzati a questo genere invece che a \"Gastornis\". Tuttavia, dopo la scoperta iniziale di \"Diatryma\", \u00e8 apparso subito chiaro che quest'ultimo e \"Gastornis\" fossero pressoch\u00e9 identici, per cui il primo poteva essere un sinonimo junior del secondo. In realt\u00e0, questa somiglianza fu riconosciuta gi\u00e0 nel 1884 da Elliott Coues, ma ci\u00f2 fu discusso dai ricercatori di tutto il XX secolo. Confronti significativi tra \"Gastornis\" e \"Diatryma\" sono stati resi pi\u00f9 difficili dalla figura scheletrica errata di Lemoine, la cui natura composita rimase inalterata fino ai primi del 1980. In seguito, diversi autori hanno cominciato a riconoscere un maggior grado di somiglianza tra i volatili europei e nordamericani, ponendoli nello stesso ordine (Gastornithiformes) e anche nella stessa famiglia (Gastornithidae). Questo grado di somiglianza appena riconosciuta port\u00f2 molti scienziati ad accettare provvisoriamente la loro sinonimia, in attesa di una revisione globale del dell'anatomia di questi uccelli. Di conseguenza, il nome scientifico corretto del genere \u00e8 diventato \"Gastornis\".\nPaleobiologia.\nDieta.\nUn dibattito di lunga data che circonda \"Gastornis\" \u00e8 l'interpretazione della sua dieta. Per lungo tempo questo uccello \u00e8 stato dipinto come un predatore di piccoli mammiferi come gli antenati dei cavalli, come \"Eohippus\". Tuttavia, le dimensioni delle sue zampe posteriori indicano che questo uccello non fosse n\u00e9 agile n\u00e9 veloce, requisito indispensabile per un predatore. Di conseguenza, \"Gastornis\" avrebbe dovuto utilizzare tattiche di caccia in agguato o in gruppo. \nIl cranio del \"Gastornis\" \u00e8 enorme in confronto a quelli dei ratiti viventi che hanno dimensioni corporee simili. Le analisi biomeccaniche suggeriscono che la muscolatura per la chiusura della mandibola fosse enorme. Essa \u00e8 molto profonda, con un conseguente allungamento del momento meccanico dei muscoli della mandibola. Entrambe le caratteristiche indicano che il \"Gastornis\" avesse un morso molto potente. Alcuni scienziati hanno quindi concluso che il cranio del \"Gastornis\" fosse sovradimensionato per una dieta erbivora, sostenendo l'interpretazione tradizionale di \"Gastornis\" come un carnivoro che usava l'enorme becco per sottomettere la preda rompendone le ossa. Altri tuttavia notano l'assenza di caratteristiche predatorie nel becco, come ad esempio l'uncino sulla punta tipico dei rapaci e dei phorusrhacidi, da cui l'ipotesi del suo utilizzo per spezzare cibi duri come noci e semi. Una pista di impronte attribuita ad un gastornithide (forse una specie di \"Gastornis\"), descritta nel 2012, ha mostrato che questi uccelli non avevano artigli ricurvi sulle zampe, un'altra linea di prove che suggerisce che non avessero uno stile di vita predatorio.\nProve recenti, infine, evidenziano che il \"Gastornis\" fosse definitivamente un erbivoro. Studi sugli isotopi di calcio nelle ossa di alcuni esemplari, hanno dimostrato che non vi \u00e8 alcuna prova che l'animale si cibasse di carne. L'analisi geochimiche hanno inoltre rivelato che le sue abitudini alimentari erano simili a quelle dei dinosauri erbivori e dei mammiferi, lasciando i phorusrhacidi come gli unici grandi uccelli terricoli carnivori.\nUova.\nI depositi del tardo Paleocene della Spagna e quelli del Eocene inferiore della Francia, contengono numerosi frammenti di gusci di enormi uova, in particolare in Provenza. Questi frammenti sono stati descritti come l'ootaxon \"Ornitholithus\" e, presumibilmente, appartengono a \"Gastornis\". Anche se non esiste una associazione diretta tra i fossili di \"Ornitholithus\" e \"Gastornis\", non vi sono altri grandi uccelli noti di quella zona e di quel tempo; difatti i contemporanei \"Diogenornis\" ed \"Eremopezus\", sono vissuti rispettivamente in Sud America e in Nord Africa.\nAlcuni di questi frammenti sono abbastanza completi da ricostruire una dimensione di 24 per 10 centimetri (circa 9,5 a 4 pollici) con uno spessore del guscio di 2,3-2,5 millimetri (0,09-0,1 pollici), circa la met\u00e0 di un normale uovo di struzzo e diversamente dalle uova dei ratiti era pi\u00f9 arrotondato. Se il genere \"Remiornis\" fosse effettivamente un ratite (il che \u00e8 abbastanza dubbio), il \"Gastornis\" rimarrebbe l'unico animale conosciuto che avrebbe potuto deporre queste uova. Almeno una specie di \"Remiornis\" \u00e8 conosciuto per essere stato pi\u00f9 piccolo di \"Gastornis\", ed \u00e8 stato inizialmente descritto come \"Gastornis minor\" da Ml\u00edkovsk\u00fd, nel 2002. Tuttavia parte di questi frammenti di guscio risalgono all'Eocene, ma non sono ancora stati trovati fossili di \"Remiornis\" di quel periodo.\nImpronte.\nNegli anni sono state trovate diverse serie di impronte fossili, che potrebbero appartenere a \"Gastornis\". Una serie di impronte fu scoperta nei gessi a Montmorency, risalente all'Eocene superiore e in altre localit\u00e0 del bacino parigino del XIX secolo, sempre risalenti allo stesso periodo. Descritte inizialmente da Jules Desnoyers, e in seguito da Alphonse Milne-Edwards, queste impronte sono state celebrate come tracce fossili tra i geologi francesi del tardo XIX secolo. Furono in seguito citate da Charles Lyell nel suo trattato \"Elements of Geology\", come un esempio dell'incompletezza delle documentazioni fossili (difatti le impronte non erano associate a nessun resto osseo). Queste impronte non vennero conservate adeguatamente e i dettagli sulla struttura della pelle sono ormai andati persi. Le impronte furono portate al museo nazionale di storia naturale di Francia, dove Desnoyers inizi\u00f2 a lavorarci su, nel 1912. La pi\u00f9 grande di queste impronte, anche se costituita da una singola impressione di un solo dito, era di 40\u00a0cm (16 pollici) di lunghezza.\nUn altro fossile comprende una singola impronta ancora esistente, sebbene dimostri di essere ancora pi\u00f9 controversa. L'impronta risale all'Eocene superiore ed \u00e8 stato ritrovato nelle rocce di Puget Group, a Green River Valley vicino a Black Diamond, Washington. Dopo la sua scoperta, ha sollevato un notevole interesse. Variamente dichiarata una bufala o una scoperta vera e propria, questa impronta rappresenta un singolo piede di un uccello, con una larghezza di circa 27\u00a0cm per 32\u00a0cm di lunghezza (11 da 13 pollici) e manca alluce (dito posteriore); l'impronta \u00e8 stata descritta come l'ichnotaxon \"Ornithoformipes controversus\". Quattordici anni dopo la scoperta iniziale, il dibattito circa l'autenticit\u00e0 del ritrovamento era ancora irrisolto. L'esemplare \u00e8 ora al Western Washington University.\nIl problema con queste tracce fossili primi \u00e8 che non sono mai state trovate tracce ossee di \"Gastornis\" associate con esse e che queste sono pi\u00f9 giovani dell'animale di circa 45 milioni di anni. L'enigmatico \"Diatryma\" \"cotei\" \u00e8 noto per risalire alla datazione delle impronte del bacino di Parigi (la cui data non poteva essere accuratamente determinata), ma in Nord America i reperti fossili di gastornithidi sembrano finire ancora prima che in Europa. Tuttavia, nel 2009, una frana nei pressi di Bellingham, Washington ha esposto almeno 18 tracce su 15 blocchi provenienti dalla Formazione Chuckanut risalente all'Eocene. L'anatomia e l'et\u00e0 (circa 53,7 milioni di anni fa) delle tracce suggeriscono che l'animale che produsse la pista era un \"Gastornis\". Anche se questi uccelli sono stati a lungo considerati come predatori o spazzini, l'assenza di artigli uncinati sulle zampe supporta la l'idea di una dieta erbivora. Le tracce di Chuckanut sono denominate come l'ichnotaxon \"Rivavipes giantess\", che sembra far comunque parte della famiglia dei gastornithidae. Almeno 10 di queste impronte sono ora esposte alla Western Washington University.\nPiume.\nIl piumaggio del \"Gastornis\" \u00e8 stato generalmente raffigurato nell'arte con piume filiformi e lanuginose, simili ad alcuni ratiti come il casuario o l'em\u00f9. Questa interpretazione si basa in parte su alcuni filoni fibrosi recuperati dalla Formazione Green River situata presso Roan Creek, in Colorado, che inizialmente furono interpretate come piume di \"Gastornis\", della specie \"Gastornis filifera\" (originariamente \"Diatryma\"). Un successivo esame ha dimostrato che le presunte piume non erano in realt\u00e0 piume ma fibre vegetali.\nTuttavia, una seconda possibile piuma di \"Gastornis\" \u00e8 stata identificata, nella Formazione Green River. A differenza del materiale vegetale filamentoso, questa singola piuma isolata ricorda il corpo delle piume degli uccelli terricoli, essendo molto ampia. La penna \u00e8 stata provvisoriamente identificata come una possibile piuma di \"Gastornis\", sulla base dell'altezza; la piuma misura 240 millimetri (9.4 pollici) di lunghezza e doveva appartenere ad un uccello di grandi dimensioni.\nPaleoecologia.\nI fossili di \"Gastornis\" provengono da tutta l'Europa occidentale, gli Stati Uniti occidentali, la Cina centrale e forse anche nel circolo polare artico, sull'Isola di Ellesmere. I primi fossili rinvenuti vengono tutti dall'Europa e risalgono al Paleocene, ed \u00e8 probabile che il genere abbia avuto origine proprio da l\u00ec. L'Europa in quest'epoca era un'isola-continente, e il \"Gastornis\" rappresentava pi\u00f9 grande tetrapode terrestre del suo habitat. Questo gigantismo insulare \u00e8 parallelo con quello degli uccelli elefante del Madagascar, giganteschi uccelli erbivori che rappresentavano gli animali pi\u00f9 grandi del Madagascar, a dispetto di altre megafaune altrimenti dominate dai mammiferi.\nTutti gli altri resti fossili risalgono invece all'Eocene; tuttavia, non sono conosciuti esemplari di \"Gastornis\" al di fuori dell'Europa, del Nord America e dall'Asia. Data la presenza di fossili di \"Gastornis\" nei primi dell'Eocene della Cina occidentale, questi uccelli potrebbero essersi diffusi ad est dell'Europa e arrivare in Nord America attraverso il ponte di terra di Bering. Il \"Gastornis\" potrebbe anche essersi diffuso sia ad est che ad ovest, arrivando separatamente in Asia orientale e nel Nord America attraverso la Stretto di Turgai.\nLe specie europee di \"Gastornis\" sopravvissero un po' pi\u00f9 lungo rispetto ai loro omologhi americani e asiatici. Questo sembra coincidere con un periodo di maggiore isolamento del continente.\nEstinzione.\nLe cause dell'estinzione di \"Gastornis\" sono poco chiare. La concorrenza con i mammiferi \u00e8 stata spesso citata come uno dei possibile fattore, ma il \"Gastornis\" viveva gi\u00e0 in una fauna dominata da mammiferi, e ha coesistito con diverse forme di megafauna, come i pantodonti. Allo stesso modo, estremi eventi climatici come il fenomeno del PETM ha avuto un impatto limitato.\nCi\u00f2 nonostante, la sopravvivenza estesa in Europa \u00e8 pensata coincidere con un maggiore isolamento.\nNella cultura di massa.\nIl \"Gastornis\" \u00e8 stato un uccello piuttosto famoso nella letteratura e nei musei sebbene sia stato pi\u00f9 volte erroneamente accostato ai pi\u00f9 conosciuti phorusrhacidi carnivori, di cui per\u00f2 non faceva parte:\nLa prima apparizione del \"Gastornis\" avviene nel documentario televisivo prodotto dalla BBC \"I predatori della preistoria\", nell'episodio \"New Dawn\", dove a causa dell'allora credenza di una dieta carnivora, viene ritratto come un predatore d'agguato di piccoli mammiferi come \"Leptictidium\" e \"Propalaeotherium\". La protagonista/antagonista dell'episodio \u00e8 una femmina di \"Gastornis\" che dopo aver cacciato un maschio dal proprio territorio, caccia i piccoli cavallini \"Propalaeotherium\" riuscendo a catturarne uno solo dopo il secondo attacco: scoprir\u00e0 che il suo unico uovo e il pulcino che conteneva \u00e8 stato divorato da un'orda di \"Titanomyrma\". \u00c8 ignoto se l'animale sia sopravvissuto alla fuoriusciuta di gas vulcanici;\nUna ricostruzione di \"Gastornis\" \u00e8 presente al Parco della Preistoria di Rivolta d'Adda; in passato questa ricostruzione era identificata col nome di \"Diatryma\", con la sua sinonimizzazione in \"Gastornis\" il nome \u00e8 stato cambiato;\nL'animale, sotto il nome di \"Diatryma\" \u00e8 apparso in numerosi libri di paleontologia e in alcuni piccoli cameo in film e serie tv:\nIn quasi tutte le edizioni del videogioco \"Final Fantasy\", \u00e8 presente un uccello terricolo di grandi dimensioni che funge da cavalcatura primaria e mascotte del gioco, noto come Chocobo, le cui fattezze e comportamento ricordano molto il \"Gastornis\". Hironobu Sakaguchi, il creatore della serie videoludica \"Final Fantasy\", nella concezione dei Chocobo, si \u00e8 ispirato al Toriuma, anch'essi ispirati al \"Gastornis\";"}
{"id": "1699010", "revid": "580", "url": "https://it.wikipedia.org/wiki?curid=1699010", "title": "Mario Rizzari", "text": "Attivit\u00e0 politica.\nFu senatore del Regno d'Italia nella XII legislatura e sindaco di Pisa\ndal 1873 al 1876."}
{"id": "1699011", "revid": "1543377", "url": "https://it.wikipedia.org/wiki?curid=1699011", "title": "Olympic Champion", "text": "La Olympic Champion \u00e8 una nave - traghetto passeggeri appartenente alla compagnia di navigazione greca Anek Lines.\nServizio.\nVarata nel 2000 in Svezia con il nome di \"Kriti III\", richiamante le origini cretesi della compagnia di navigazione, fu successivamente ribattezzata \"Olympic Champion\" per via dell'enorme entusiasmo suscitato in Grecia dalle Olimpiadi di Atene del 2004. Inizialmente impiegata nei collegamenti con Creta, nel 2001 fu immessa insieme alla gemella \"Hellenic Spirit\" sulla linea Ancona - Igoumenitsa - Patrasso, venendo occasionalmente destinata nel periodo invernale a collegamenti tra il Pireo e Chania.\nNel febbraio 2011 la nave fu utilizzata, insieme alla gemella \"Hellenic Spirit\", per evacuare cittadini cinesi, vietnamiti e bengalesi dalla Libia. Successivamente la nave fu impiegata stabilmente nei collegamenti tra Creta e il Pireo."}
{"id": "1699012", "revid": "701660", "url": "https://it.wikipedia.org/wiki?curid=1699012", "title": "Challah", "text": "Challah (\u05d7\u05dc\u05d4 plurale \"Challot\") \u00e8 un pane tradizionale ebraico a forma di treccia mangiato in occasione dello Shabbat (e di altre feste, tranne Pesach).\nLo Shabbat \u00e8 il giorno di festa degli ebrei."}
{"id": "1699014", "revid": "767487", "url": "https://it.wikipedia.org/wiki?curid=1699014", "title": "My Beautiful Laundrette - Lavanderia a gettone", "text": "My Beautiful Laundrette - Lavanderia a gettone (\"My Beautiful Laundrette\") \u00e8 un film del 1985 diretto da Stephen Frears.\nTratta da una sceneggiatura di Hanif Kureishi, la storia \u00e8 giocata tra la commedia ed il drammatico ed \u00e8 ambientata a Londra durante il governo di Margaret Thatcher. Vengono raccontate le complesse e a volte comiche relazioni tra la comunit\u00e0 bianca e quella indiana, toccando molti temi quali l'omosessualit\u00e0, il razzismo e la politica economica inglese dell'epoca.\nRiconoscimenti.\nNel 1999 il British Film Institute l'ha inserito al 50\u00ba posto della lista dei migliori cento film britannici del XX secolo."}
{"id": "1699017", "revid": "729019", "url": "https://it.wikipedia.org/wiki?curid=1699017", "title": "Ferrovia Desenzano-Desenzano Porto", "text": "La ferrovia Desenzano-Desenzano Porto,nota anche come Desenzano-Lago e come ferrovia Maratona, era una breve linea che collegava la stazione di Desenzano, sulla Milano-Venezia, al porto della cittadina gardesana.\nStoria.\nFin dal momento dell'inaugurazione della stazione di Desenzano si era presentato il problema di trasferire le merci dal porto allo scalo ferroviario a causa del considerevole dislivello altimetrico fra le due localit\u00e0. Nel corso della seconda met\u00e0 dell'Ottocento si valutarono diverse alternative in tal senso e si invest\u00ec nel miglioramento del collegamento stradale. Tuttavia, verso la fine del secolo si concretizz\u00f2 l'ipotesi di una linea ferroviaria di raccordo.\nCon Regio Decreto n. 211 del 23 aprile 1903, nel 1903 fu approvata una convenzione fra il Ministero dei lavori pubblici, quello del Tesoro e la Compagnia di Navigazione del Garda che consentisse a quest'ultima di costruire ed amministrare la ferrovia di collegamento tra la Milano-Venezia e il porto, nell'area interessata altres\u00ec dal binario della diramazione da Castiglione delle Stiviere della tranvia Brescia-Mantova-Ostiglia.\nIl progetto fu elaborato dall'ingegner Giuliano Corniani. I lavori cominciarono il 5 aprile 1905 e si conclusero nel 1909. Nel gennaio di quell'anno si approv\u00f2 l'esercizio della linea da parte delle Ferrovie dello Stato che subentrarono alla concessione della compagnia di navigazione. La cerimonia inaugurale si tenne il 22 marzo.\nIl traffico passeggeri era servito da quattro coppie di locomotive a vapore coincidenti con i convogli della Milano-Venezia.\nIl 16 giugno 1916 le infrastrutture della stazione di Desenzano Porto furono bombardate dagli aerei dell'Impero Austro-ungarico\nNel 1931 iniziarono i lavori per lo spostamento dei binari e della stazione di Desenzano Porto dalla piazza antistante il lago verso l'attuale area del porto Maratona. I lavori, interrotti a causa della Seconda guerra mondiale, furono conclusi nel 1955.\nIl traffico merci, notevole nel periodo fra le due guerre, si ridusse a causa dell'apertura delle strade statali 45 bis e 249 che resero sconveniente la navigazione mercantile lacuale.\nL'esercizio della ferrovia cess\u00f2 il 12 aprile 1969.; la linea fu ufficialmente soppressa nel 1977 e subito smantellata.\nCaratteristiche.\nLa ferrovia era una linea a binario unico a scartamento ordinario.\nPercorso.\nNel pur breve percorso essa era dotata di una galleria, di un cavalcavia, di un sottovia e di 6 passaggi a livello; quello sulla statale 11 era dotato di una casa cantoniera.\nOpera d'arte peculiare era il sottopasso con cui la linea veniva scavalcata dalla ferrovia Milano-Venezia.\nGiunto a Desenzano del Garda, il binario della \"Maratona\" percorreva l'asse della via Lario, per terminare nell'area prospiciente al lago delimitata da via Anelli.\nMateriale rotabile.\nPresso la Desenzano-Lago furono in servizio locomotive a vapore dei gruppi 260 e 741."}
{"id": "1699021", "revid": "767487", "url": "https://it.wikipedia.org/wiki?curid=1699021", "title": "Vidoll", "text": "I sono stati un gruppo visual kei giapponese, formatosi ad \u014csaka all'inizio del 2002 e scioltosi ufficialmente il 7 maggio 2011 con il concerto intitolato .\nConcept.\nCome tipico delle band visual, i Vidoll lavoravano molto sulla teatralit\u00e0: l'aspetto musicale, scenografico, visivo e drammaturgico collimano per creare un unico spettacolo, una \"idea musicale\" basata sull'espressione coniata dal bassista Rame, il leader del gruppo; a questo mood di base il frontman Jui aggiungeva una grande variet\u00e0 di tematiche trattate nei suoi testi, dalla guerra alla criminalit\u00e0 giovanile, dai suicidi di massa agli abusi sui bambini e fatti di cronaca in generale. I Vidoll si trovavano quindi sempre in bilico fra grande romanticismo, atmosfere dark ed inquietanti e denuncia sociale.\nNome.\nIl nome della band, \"Vidoll\", \u00e8 un gioco di parole che si presta a molteplici interpretazioni, partendo dal fatto che in giapponese i fonemi \"B\" e \"V\" sono equivalenti (quindi la band, per un giapponese, si chiama indifferentemente \"Vidoll\" come pure \"Bidoll\"). L'editoriale che il gruppo scriveva ogni mese sulla rivista \"Shoxx\" si intitolava \"\u30f4\u30a3\u30c9\u30fc\u30eb\u306e\u7f8e\u5faedoll\", dove il kanji \u00e8 sbarrato e sostituito con l'omofono ; la parola \"doll\" (in inglese \"bambola\") viene usata in giapponese per indicare sia le bambole da gioco sia le marionette teatrali, poich\u00e9 questa ambiguit\u00e0 si ritrova nel corrispettivo giapponese : il titolo, univocamente intraducibile in italiano, va quindi interpretato come \"La bellissima inutile bambola/marionetta dei Vidoll\".\nIl nome stesso della band, quindi, pu\u00f2 essere alternativamente ed arbitrariamente interpretato sia come \"Bellissima bambola\" (\u7f8e\u4eba\u5f62) sia come \"Insignificante fantoccio\" (\u5fae\u4eba\u5f62), essendo omonimi: questo dualismo, dove la bellezza dei sentimenti si contrappone allo squallore della realt\u00e0, si riflette anche nei testi delle canzoni e nei titoli degli album e dei tour.\nStoria.\nGli inizi.\nIl produttore KISAKI, fra i personaggi pi\u00f9 significativi del visual kei, \u00e8 noto per la sua attivit\u00e0 di talent scout: durante il periodo 1997~2002 ha diretto l'etichetta discografica Matina produttrice di molte band seminali come gli Eze:quL, non particolarmente longevi e prolifici, ma noti per essere il punto di partenza di due importanti musicisti, il bassista Rame ed il batterista Mikage. Scioltisi gli Eze:quL, Rame (che aveva avuto anche precedenti come chitarrista) decide di portare avanti un nuovo progetto musicale ed il 2 febbraio 2002 fonda i Vidoll. Il primo nucleo \u00e8 composto da Rame con il batterista e pianista Tero (il suo nome deriva dalla parola inglese \"terrorist\"), il cantante Jui ed il chitarrista Ayano. Entro la fine dell'anno si unisce alla band anche il secondo chitarrista Yukine ed i Vidoll firmano un contratto con la Matina: la prima opera per la label \u00e8 una coppia di EP pubblicati il 21 luglio 2002 ed intitolati \"Face\u2191Pisaroto\" e \"Face\u2193Mayura\", gi\u00e0 rivelatori dello spirito del gruppo improntato ad un gusto musicale centrato sull'hard rock, ma caleidoscopico per ritmi, influenze ed arrangiamenti. Entro la fine dell'anno i Vidoll partecipano a tre compilation di giovani band visual, ed il 25 dicembre pubblicano un singolo intitolato \"Occult Proposal\", inaugurando una serie di tre uscite discografiche natalizie.\nIl periodo UNDER CODE PRODUCTION.\nDopo la pubblicazione di \"Occul Proposal\" e cinque anni di intensa attivit\u00e0, KISAKI chiuse l'etichetta Matina per aprire nel marzo del 2003 la UNDER CODE PRODUCTION: mentre la prima label produceva in maniera sperimentale una enorme quantit\u00e0 di band, la stragrande maggioranza delle quali non sopravviveva a lungo e pubblicava solo qualche singolo, la UNDER CODE PRODUCTION si proponeva di concentrarsi su un numero contenuto di artisti a cui dedicare maggiore cura. Per questa nuova etichetta i Vidoll pubblicano la maggior parte delle loro opere: un album, cinque EP, sedici singoli e quindici DVD fra raccolte di videoclip e live, oltre ad una quantit\u00e0 ancor maggiore di materiale vario come singoli promozionali, CD allegati a riviste, compilation, split album ed altro ancora. Sempre nel 2003, inoltre, i Vidoll eseguono i loro primi concerti come artisti singoli ed intraprendono il primo tour nazionale. Dopo tre singoli (due dei quali verranno poi raccolti nell'EP \"if... (Yakubutsu rany\u014d bokumetsu campaign)\"), per\u00f2, il 30 agosto Ayano lascia la band per divergenze artistiche, e viene sostituito a partire dal 7 settembre da Hide, che accompagner\u00e0 il secondo chitarriata Yukine per circa due anni, in un periodo estremamente fecondo. Dopo il secondo singolo natalizio \"Hitokiri no Kuri\u00d7\u00d7su\", il 10 marzo 2004 viene venduto solo via ordine postale il singolo \"Wagahai wa, korosuke nari...\" in numero limitato di 10\u00a0000 copie: dato il grande successo riscontrato, pur nonostante nei testi scritti da Jui si affrontino temi estremamente tetri o non convenzionali (come la morbosit\u00e0 della stampa per i casi di cronaca nera), viene stampata una seconda edizione con un brano in pi\u00f9. Forti di un'immagine spiazzante e di una mirabile tecnica musicale (dimostrata soprattutto dai complessi arrangiamenti del bassista Rame), i Vidoll assurgono rapidamente a fama internazionale ed il 28 aprile pubblicano la raccolta \"Bijinkei\" in esclusiva per la casa editrice francese Mabell. L'11 settembre concludono il tour con l'evento \"Ningy\u014d enzetsu\" presso la famosa sala da concerti LIQUIDROOM di Ebisu a Tokyo (poi pubblicato in un DVD live), e per l'occasione presentano in anteprima un'edizione speciale con cover nera del loro successivo EP, l'emblematico \"Romanesque Gothic\", summa del loro linguaggio musicale; meno di tre settimane dopo l'EP esce nei negozi insieme ad una nuova versione di \"Wagahai wa, korosuke nari..\", ed il 25 dicembre pubblicano \"Hiiragi no s\u014d\", chiudendo con questo terzo titolo la tradizione dei singoli natalizi.\nIl 1\u00ba gennaio 2005 i Vidoll aprono il loro fan club ufficiale e per festeggiare l'evento organizzano un mini tour di otto date aperto ai soli iscritti. I primi sei mesi dell'anno sono estremamente intensi: i Vidoll sono continuamente in tour e nelle date del 22 e 26 aprile, rispettivamente ad \u014csaka e Tokyo, vendono due versioni diverse del nuovo singolo \"Remind Story\"; inoltre, partecipano a varie compilation, a marzo esce il DVD \"Mijin kakumei ~Saish\u016b yokokubi 1229~\" contenente un intenso concerto di tre ore, ed a giugno pubblicano l'EP \"Mukashi natsukashi s\u014dsh\u016bhen + Omake tsuki\" in 10\u00a0000 copie. Il concerto del 26 aprile, poi raccolto nel DVD \"Daini me zenkoku ningy\u014dgeki -Rur\u014d- FINAL\u300cR\u014dman kokuhaku\u300d2005.4.26 Nihon seinenkan\", segna la fine della collaborazione dei due chitarristi Hide e Yukine con i Vidoll: come spiegato in due messaggi di congedo sul sito web della band, il primo lascia perch\u00e9 i ritmi estenuanti dei concerti e del lavoro in studio stavano minando la sua salute, mentre il secondo non d\u00e0 alcun motivo esatto adducendo motivazioni personali; l'addio ai fan viene dato il 26 giugno con il concerto \"T\u014dmei hanzai\" riservato ai soli iscritti del fan club, poi registrato in un doppio DVD anch'esso riservato ai soli iscritti. La band comunque non si scioglie ed i tre componenti rimanenti cercano due nuovi chitarristi: la ricerca \u00e8 molto veloce e gi\u00e0 il 13 luglio, con un concerto, vengono presentati ai fan i due nuovi membri Shun e Giru, entrambi con diverse esperienze alle spalle. Il sound dei nuovi Vidoll \u00e8 molto pi\u00f9 forte e tendente all'hard rock, con arrangiamenti ancora pi\u00f9 complessi e stratificati e testi sempre dedicati a temi inusuali, ed in poco pi\u00f9 di un anno da settembre del 2005 fino al novembre 2006 vengono pubblicati cinque singoli, un EP, un album ed un DVD live a testimonianza del fervente momento creativo. La band ha ormai raggiunto un certo status di notoriet\u00e0 nell'ambito del visual ed \u00e8 pronta per affrontare un impegno discografico maggiore: dopo cinque anni dal primo contratto con la Matina di KISAKI, i Vidoll lasciano (o meglio, \"si diplomano\") dalla UNDER CODE PRODUCTION con il best \"Proposal ~Sotsugy\u014d kokuhaku~\" e nel 2007 firmano un contratto con l'etichetta major Sword Records.\nDiscografia.\nLa discografia dei Vidoll \u00e8 particolarmente estesa, complessa ed articolata, anche in confronto agli anni di attivit\u00e0. In nove anni di carriera la band ha firmato contratti con quattro etichette discografiche distinte per le quali, oltre ad album e singoli, ha prodotto moltissimi dischi promozionali, collaborazioni con altri artisti, singoli distribuiti durante i concerti, bootleg, making of, raccolte, partecipazioni a compilation, \"live\" e, in generale, molteplici edizioni e versioni diverse di ogni singolo prodotto.\nIn questa discografia sono stati esclusi i materiali disponibili solo per i membri del , il fan club ufficiale della band (making-of dei videoclip, live e bootleg esclusivi, eccetera), poich\u00e9 si tratta di una quantit\u00e0 di materiale enorme e difficilmente catalogabile. Per ogni opera viene indicata la data d'uscita della prima edizione e, ove necessario, una descrizione tipologica fra parentesi \"()\" ed alcune note dopo il punto e virgola \";\". Per una versione pi\u00f9 esaustiva della discografia si rimanda alle fonti citate nei collegamenti esterni.\nSono segnati con M i dischi editi dall'etichetta discografica Matina (periodo: 2002), con U quelli UNDER CODE PRODUCTION (2003~2007), con S quelli Sword Records (2007~2008) e con C quelli Nippon Crown (2009~2011). Oltre a queste quattro case di produzione, i Vidoll si sono affidati anche ad altre label per la distribuzione dei loro dischi, spesso per periodi frammentari e difficilmente ricostruibili, che non sono segnalati in questa lista.\nVideografia.\nDove non indicato diversamente, tutti i titoli sono DVD con registrazioni di concerti dal vivo."}
{"id": "1699027", "revid": "438678", "url": "https://it.wikipedia.org/wiki?curid=1699027", "title": "Sweetie", "text": "Sweetie \u00e8 un film del 1989 scritto e diretto da Jane Campion.\n\u00c8 stato presentato in concorso al 42\u00ba Festival di Cannes."}
{"id": "1699028", "revid": "200568", "url": "https://it.wikipedia.org/wiki?curid=1699028", "title": "Metodo di Fajans", "text": ""}
{"id": "1699031", "revid": "120949368", "url": "https://it.wikipedia.org/wiki?curid=1699031", "title": "Great DJ", "text": "Great DJ \u00e8 un singolo del gruppo musicale britannico The Ting Tings, pubblicato il 3 marzo 2008 come secondo estratto dal primo album in studio \"We Started Nothing\".\nRiscosse notevole successo tra la primavera e l'estate 2008.\nVideo musicale.\nIl videoclip, diretto da Rachel Reupke, mostra i due componenti del gruppo esibirsi davanti ad uno sfondo che cambia continuamente colore. Gli effetti speciali nel video tendono volutamente a un'atmosfera anni ottanta."}
{"id": "1699036", "revid": "767487", "url": "https://it.wikipedia.org/wiki?curid=1699036", "title": "Un angelo alla mia tavola", "text": "Un angelo alla mia tavola (\"An Angel at My Table\") \u00e8 un film del 1990 diretto da Jane Campion.\nIl soggetto \u00e8 tratto dall'omonima autobiografia della scrittrice neozelandese Janet Frame scomparsa nel 2004 e pi\u00f9 volte candidata al premio Nobel per la letteratura.\nL'opera rivela ancora una volta tutto il talento della Campion, che arriver\u00e0 all'Oscar gi\u00e0 con il successivo \"Lezioni di piano\", del 1993.\n\"Un angelo alla mia tavola\", di suo, ha ottenuto grandi consensi alla 47\u00aa Mostra internazionale d'arte cinematografica di Venezia dove ha ricevuto il Leone d'argento \nTrama.\nJanet \u00e8 figlia di una povera famiglia contadina della Nuova Zelanda: solitaria e insicura, si rifugia nello studio e nella scrittura, pubblicando poesie gi\u00e0 da ragazza.\nSofferente per le difficolt\u00e0 economiche e la morte della sorella Myrtle per annegamento, la sua situazione emotiva precipita dopo il fallimento nell'esame di ammissione per maestra; ci\u00f2 la costringe a svolgere lavori umili per pagarsi gli studi universitari ma, per un fallito tentativo di suicidio, viene ricoverata prima in ospedale e poi in manicomio dove, dichiarata schizofrenica, subisce per i successivi otto anni duecento elettroshocks, ma riesce a salvarsi dalla lobotomia, grazie al successo di un suo libro.\nComincia cos\u00ec una fase pi\u00f9 serena della sua esistenza: dopo l'uscita dal manicomio, Janet riprende in mano la sua vita, aiutata dall'affetto della famiglia e dalle giuste amicizie nell'ambiente letterario, il che le permette di esprimere tutto il talento nella scrittura. Tuttavia antichi fantasmi sembrano riaffiorare nel momento in cui perde il bambino concepito in Spagna da una relazione con uno scrittore statunitense, e quando viene rifiutata come infermiera, a causa del passato ricovero in manicomio, decide di farsi ricoverare volontariamente in ospedale: in quest'occasione le viene rivelato che la precedente diagnosi di schizofrenia era in realt\u00e0 errata.\nDimessa dall'ospedale e ormai nota in tutto il mondo, decide di tornare in patria (in precedenza si era trasferita a Londra) in occasione della morte del padre, stabilendosi vicino alla sorella, in una roulotte, dove continua a scrivere, ispirata dall'incantevole natura del proprio Paese."}
{"id": "1699038", "revid": "118031", "url": "https://it.wikipedia.org/wiki?curid=1699038", "title": "Rotambulator", "text": ""}
{"id": "1699039", "revid": "2078765", "url": "https://it.wikipedia.org/wiki?curid=1699039", "title": "Sferisterio Alessandro Mermet", "text": "Lo sferisterio Alessandro Mermet \u00e8 uno sferisterio di Alba, costruito nel 1857 per le gare di pallone col bracciale e pallapugno grazie al finanziamento di \u00a3 2.000 dell'avvocato Alessandro Mermet, al quale appunto l'impianto \u00e8 intitolato.\nIl progetto della costruzione fu opera dell'architetto Giorgio Busca, sindaco di Alba in quegli anni. La struttura originale \u00e8 stata ripetutamente rinnovata e attualmente \u00e8 allo studio un progetto per edificare una copertura dell'impianto onde consentire le gare anche in caso di clima turbolento e freddo. La capienza varia in funzione dell'esigenza con la possibilit\u00e0 di aggiungere tribune mobili; secondo il nuovo progetto si potrebbero comunque ospitare almeno 6.000 spettatori."}
{"id": "1699041", "revid": "287204", "url": "https://it.wikipedia.org/wiki?curid=1699041", "title": "The Other Side of Life (brano musicale)", "text": "The Other Side of Life \u00e8 una canzone del 1986 dei Moody Blues, presente nell'album \"The Other Side of Life\", composta dal chitarrista del gruppo Justin Hayward, diventata famosa anche per un video passato molto su MTV."}
{"id": "1699043", "revid": "767487", "url": "https://it.wikipedia.org/wiki?curid=1699043", "title": "Voices in the Sky", "text": "Voices in the Sky \u00e8 una canzone del 1968 dei Moody Blues, presente nell'album \"In Search of the Lost Chord\", composta dal chitarrista del gruppo Justin Hayward."}
{"id": "1699045", "revid": "767487", "url": "https://it.wikipedia.org/wiki?curid=1699045", "title": "Come l'acqua per il cioccolato", "text": "Come l'acqua per il cioccolato (\"Como agua para chocolate\") un film del 1992 diretto da Alfonso Arau. \u00c8 tratto dal libro della scrittrice messicana Laura Esquivel dal titolo \"Dolce come il cioccolato\".\nTrama.\nMessico, primi anni del '900. Il film racconta l'intensa storia familiare e d'amore di Tita de La Garza. A fare da cornice alle sue vicende sono gli squisiti piatti che la ragazza prepara, infondendoci i suoi sentimenti, con effetti imprevisti. Tita de La Garza \u00e8 la minore delle tre figlie di Donna Elena: Rosaura la maggiore, Gertrude la mediana e Tita la pi\u00f9 piccola. Tita nasce prematura sopra il tavolo della cucina, attirata dagli odori del cibo e piangendo per la presenza della cipolla. La madre \u00e8 fredda e autoritaria e non si occupa di Tita perch\u00e9, dopo essere rimasta vedova, pensa solo a mandare avanti la fattoria, e per Tita l'unica figura materna \u00e8 Nacha, la cuoca dalla quale la ragazza impara tutti i segreti della cucina, passione in cui poi riversa tutti i suoi stati d'animo.\nDa adolescente, Tita si innamora di Pedro venendo ricambiata. Il suo sogno di sposarlo, per\u00f2, non pu\u00f2 essere esaudito perch\u00e9 la tradizione messicana vuole che la figlia minore debba dedicare la sua vita a occuparsi esclusivamente della madre, durante la vecchiaia. Pedro prende la decisione di sposare Rosaura al solo scopo di avere la possibilit\u00e0 di restare accanto alla sua innamorata. I sospetti di Elena e Rosaura portano la coppia di sposi ad andare a vivere per conto loro, mentre Gertrude fugge di casa con un avventuriero messicano di passaggio. Rosaura e Pedro hanno un bambino, che muore dopo pochi mesi di vita. La notizia lascia indifferente Elena, ma sconvolge Tita e la fa precipitare in una grave depressione, da cui viene salvata grazie alle cure del dottor John Brown, che spinge inoltre Tita a liberarsi dell'assurdo giogo materno.\nElena muore e John e Tita stanno per sposarsi, ma lei non riesce a scordare Pedro e torna alla fattoria. La morte di Elena porta a galla alcuni segreti di famiglia che riguardano Geltrude, mentre Tita e Rosaura si affrontano duramente sui loro contrasti e sull'educazione ricevuta dalla madre: Rosaura ha deciso infatti che la figlia che ha avuto da Pedro sar\u00e0 cresciuta come Tita, con lo stesso destino. Dopo diversi anni Rosaura muore e i due sono finalmente liberi di lasciarsi andare al loro amore, ma proprio nel momento pi\u00f9 intimo e di maggiore passionalit\u00e0 la troppa felicit\u00e0 di Pedro lo porta alla morte. Tita, disperata, si suicida subito dopo dandosi fuoco alle guance. A raccontare la storia \u00e8 la pronipote di Tita, che ha trovato il libro di ricette e il diario di Tita.\nTitolo.\nIl titolo allude ad una frase idiomatica spagnola, \"como agua para chocolate\", che si riferisce ad una persona in preda alla passione, che \u00e8 \"bollente come l'acqua per fare la cioccolata calda in tazza\"."}
{"id": "1699050", "revid": "110157", "url": "https://it.wikipedia.org/wiki?curid=1699050", "title": "Ride My See-Saw", "text": "Ride My See-Saw \u00e8 un brano musicale del 1968 dei Moody Blues, composto dal bassista del gruppo John Lodge e pubblicato come singolo tratto dall'album \"In Search of the Lost Chord\".\nIn Italia venne usato nei primi anni Settanta quale sottofondo musicale di un Carosello pubblicitario televisivo dell'aperitivo \"Personal GB\"."}
{"id": "1699051", "revid": "1776051", "url": "https://it.wikipedia.org/wiki?curid=1699051", "title": "Gaetano Scalini", "text": "Fu deputato e senatore del regno d'Italia nella XII legislatura.\n\u00c8 stato un fervente patriota mazziniano, e nonch\u00e9 sindaco di Limido Comasco dal 1859 al 1899. A lui si deve il primo insediamento industriale del comune, una filanda."}
{"id": "1699055", "revid": "827882", "url": "https://it.wikipedia.org/wiki?curid=1699055", "title": "The Actor (The Moody Blues)", "text": "The Actor \u00e8 una canzone del 1968 dei Moody Blues, presente nell'album \"In Search of the Lost Chord\", composta dal chitarrista del gruppo Justin Hayward."}
{"id": "1699056", "revid": "438678", "url": "https://it.wikipedia.org/wiki?curid=1699056", "title": "Naked - Nudo", "text": "Naked - Nudo (\"Naked\") \u00e8 un film del 1993 diretto da Mike Leigh.\nFu presentato in concorso al 46\u00ba Festival di Cannes, dove Mike Leigh, autore anche del soggetto e della sceneggiatura, vinse il premio per la miglior regia, e il protagonista David Thewlis il premio per la miglior interpretazione maschile.\nTrama.\nCostretto a scappare da Manchester dopo aver violentato una donna, Johnny ruba una macchina e fugge a Londra: quella a casa della sua ex ragazza sar\u00e0 solo una delle tappe di una giornata (e nottata) allo sbando, alle prese con la strana, desolata e disperata fauna urbana."}
{"id": "1699058", "revid": "701660", "url": "https://it.wikipedia.org/wiki?curid=1699058", "title": "De locis sanctis", "text": "De locis sanctis (\"Sui luoghi santi\") \u00e8 un'opera del monaco irlandese Adamnano, che ne consegn\u00f2 una copia al suo discepolo, il sovrano Aldfrith di Northumbria, nel 698. Essa si basa sulle testimonianze personali di viaggio del monaco franco Arculfo in Terrasanta, grazie alle quali, insieme ad altre fonti, Adamnano pot\u00e9 creare un'opera descrittiva in tre libri, riguardanti Gerusalemme, Betlemme e altri luoghi della Palestina, oltre ad alcuni cenni su Alessandria d'Egitto e Costantinopoli.\nLa prima edizione a stampa del trattato vide la luce a Ingolstadt, nel 1619.\nContenuto.\nIl primo libro riguarda il resoconto delle esperienze di viaggio di Arculfo durante i nove mesi trascorsi a Gerusalemme, intorno al 690, e ha come argomento le descrizioni del \"Sepolco di Nostro Signore e della Chiesa del Santo Sepolcro, la cui forma - scrive Adamnano - mi \u00e8 stata descritta da Arculfo stesso su una tavoletta di cera\". Adamnano fa menzione della Basilica di Costantino e altre meraviglie come la colonna che, secondo le leggende di allora, segnava il centro della Terra. Arculfo vide personalmente anche molte reliquie come la Sacra Sindone e l'albero di fico sul quale si sarebbe impiccato Giuda Iscariota. Visit\u00f2 la Basilica del Monte Sion, il Monte degli Ulivi e il sepolcro dove sarebbe stato seppellito Lazzaro a Betania.\nIl secondo libro inizia con il viaggio di Arculfo a Betlemme e la sua visita alla chiesa dedicata alla Madonna situata sopra la grotta della Nativit\u00e0 e ad altre chiese contenenti le tombe del Re Davide, di San Girolamo e persino dei pastori che si recarono ad adorare Ges\u00f9 Bambino. Arculfo visit\u00f2 inoltre la tomba di Rachele, 10\u00a0km a ovest di Gerusalemme. L'autore fa poi una breve menzione delle rovine di Hebron e Gerico e delle tombe dei quattro Patriarchi (Abramo, Isacco, Giacobbe e Adamo) ad Arba, e della quercia di Abramo, quindi riferisce di Galgala e della chiesa contenente le dodici pietre delle dodici trib\u00f9 di Israele. Il viaggio prosegue lungo il corso del fiume Giordano, dove Arculfo vede il luogo dove Giovanni Battista battezz\u00f2 Cristo e la piccola chiesa sorta nel punto in cui Ges\u00f9 lasci\u00f2 i suoi vestiti al momento di immergersi nell'acqua: l\u00e0 nei pressi era stato eretto un monastero e un altro edificio sacro dedicato a S. Giovanni Battista. Arculfo vide quindi il Mar Morto e le due fonti del Giordano, chiamate \"Jor\" e \"Dan\", il mare di Galilea e il pozzo dove Ges\u00f9 incontr\u00f2 la donna samaritana. A Nazaret visit\u00f2 la Chiesa dell'Annunciazione. Arculfo viene poi accompagnato da una guida, un certo Petrus, un eremita della Borgogna, sul Monte Tabor in Galilea, quindi nel libro seguono brevi allusioni alle citt\u00e0 di Damasco e di Tiro. Il narratore lascia poi Gerusalemme e, dopo un viaggio durato quaranta giorni, raggiunge Alessandria, dove visita la chiesa che contiene la tomba dell'evangelista Marco.\nIl terzo libro, pi\u00f9 breve dei precedenti, fa un veloce accenno al passaggio di Arculfo, attraverso Creta, a Costantinopoli, dove rimase da Natale a Pasqua. Arculfo cita le reliquie della Vera Croce e le leggende di Giorgio il Confessore, aggiunge una postilla sull'isola di Vulcano situata a est della Sicilia, quindi conclude abbastanza bruscamente con un breve epilogo.\nIl \"De locis sanctis\" di Arculfo e Adamnano fu ampiamente copiato e letto in tutta l'Europa occidentale: Beda il Venerabile cita l'itinerario di Arculfo nella sua \"Historia ecclesiastica gentis Anglorum\" e ne fa la base del suo trattato sui luoghi santi."}
{"id": "1699060", "revid": "110715680", "url": "https://it.wikipedia.org/wiki?curid=1699060", "title": "Korova Milk Bar", "text": "Il Korova Milk Bar \u00e8 il bar del film \"Arancia meccanica\" di Stanley Kubrick e del romanzo omonimo di Anthony Burgess dove Alex (il protagonista) e i suoi drughi (amici) sono soliti trascorrere le serate prima di una notte di violenze.\nOrigine del nome.\nIl termine \"korova\" in russo significa \"mucca\". Il bar serve \"latte pi\u00f9\" (\"milk plus\" in lingua originale), cio\u00e8 latte addizionato con droghe. All'inizio del libro e del film il protagonista fornisce un vasto elenco di sostanze stupefacenti che un frequentatore abituale del Korova pu\u00f2 richiedere di aggiungere al suo latte: vengono menzionati il vellocet, il synthemesc e il drencom; un'altra delle maniere menzionate per bere il latte \u00ab\u00e8 con i coltelli\u00bb (probabile riferimento alle anfetamine). Tale bibita, come spiega lo stesso Alex, rende chi la beve \"robusto e disposto all'esercizio dell'amata ultraviolenza\" (\"This would sharpen you up and make you ready for a bit of the old Ultra-Violence\").\nStoria.\nNel film, il bar ha diverse statue di donne nude che servono latte dalle mammelle, scolpite su commissione da Liz Jones e ispirate all'opera \"Hatstand, Table and Chair\" (\"Appendiabiti, tavolo e sedia\") dell'artista pop Allen Jones, in s\u00e9guito al rifiuto di quest'ultimo di realizzare dei propri pezzi su invito dello stesso Kubrick. La scelta di adoperare tavolini a forma di donna e statue di donne nude non \u00e8 casuale, ma \nA tale proposito, il critico Robert Hughes, in un articolo pubblicato sul \"Time\" nel 1971, defin\u00ec gli elementi scenici del bar \"oggetti culturali liberati da ogni potere di comunicazione\", mentre Justin Smith, proseguendo il discorso di Hughes, parla di \"simboli eterni, pieni di rumore eppure privi di significato; piuttosto, bloccati nel circuito di un'iterazione senza fine, iper-significanti\"."}
{"id": "1699061", "revid": "838137", "url": "https://it.wikipedia.org/wiki?curid=1699061", "title": "Gypsy (Of a Strange and Distant Time)", "text": "Gypsy \u00e8 una canzone del 1969 dei The Moody Blues, presente nell'album \"To Our Children's Children's Children\", composta dal chitarrista del gruppo Justin Hayward."}
{"id": "1699067", "revid": "599013", "url": "https://it.wikipedia.org/wiki?curid=1699067", "title": "Question (The Moody Blues)", "text": "Question \u00e8 un singolo del 1970 del gruppo rock progressivo Moody Blues, presente nell'album \"A Question of Balance\", in cui \u00e8 stato incluso nello stesso anno, composto ed eseguito dal chitarrista del gruppo Justin Hayward. Inizialmente il brano doveva prendere lo stesso titolo dell'album, ma poi \u00e8 stato sintetizzato in \"Question\".\nIl singolo contiene nel lato B la canzone \"Candle of Life\", proveniente dal precedente album \"To Our Children's Children's Children\" del 1969.\nComposizione.\nIl ritornello, che recita \u00abWhy do we never get an answer, when we're knocking at the door/ With a thousand million questions about hate and death and war?\u00bb (t.l. \u00abPerch\u00e9 non otteniamo mai una risposta, quando stiamo bussando alla porta/ Con un miliardo di domande a proposito dell'odio, della morte e della guerra?\u00bb) si riferisce ai sentimenti provati durante le guerre e in particolare alla Guerra del Vietnam.\nA differenza del precedente album dei Moody Blues, \"To Our Children's Children's Children\", inciso attraverso l\"'overdubbing\" e la sovrapposizione di tracce vocali e strumentali che resero le esecuzioni dal vivo pi\u00f9 complicate, \"Question\" \u00e8 una semplice registrazione in presa diretta, registrata in una sola breve sessione in cui la voce \u00e8 accompagnata da una chitarra acustica a 12 corde con un'accordatura aperta in Do, senza alcuna sovraincisione o doppia traccia ma con una leggera eco, rendendo pi\u00f9 facili e fedeli alla registrazione originale le esibizioni \"live\".\nAccoglienza.\nLa canzone \u00e8 entrata nelle classifiche \"The Greatful Rock Songs of All Time I\", \"The Greatful Acoustic Rock I\", \"The Greatful Cosmic Rock II\" e \"The Greatful Love Rock I\" rispettivamente al 17\u00ba, 2\u00ba, 5\u00ba e 6\u00ba posto del volume dedicato alle canzoni sulla guerra \"Life During Wartime: A Music Guide\"."}
{"id": "1699068", "revid": "767487", "url": "https://it.wikipedia.org/wiki?curid=1699068", "title": "Ladybird Ladybird", "text": "Ladybird Ladybird \u00e8 un film del 1994 diretto da Ken Loach.\nTrama.\nNella Londra del 1987, in piena era conservatrice, vive nella periferia londinese Maggie Conlan, una proletaria che in seguito ad un'infanzia difficile, in cui ha subito violenze ed abusi da parte dei genitori, \u00e8 diventata una donna adulta depressa ed instabile, che a causa dei propri problemi mentali, si \u00e8 messa vicino altri uomini disturbati, con i quali ha avuto relazioni amorose finite male, dalle quali per\u00f2 sono nati dei bambini che gli sono stati tolti dai servizi sociali inglesi, poich\u00e9 considerano la donna poco affidabile, e di livello culturale basso. Inoltre Maggie per sopravvivere, alterna vari lavori, quali operaia, cuoca e cantante per portare i soldi a casa, vivendo in uno stato di perenne stress da lavoro, ma un giorno la sua vita migliora quando incontra Jorge Aureliano, da lei soprannominato George, un rifugiato politico paraguayano colto e gentile, che la conosce in un pub londinese dove si esibisce come cantante, e dopo una chiacchierata alla fine del concerto fa amicizia con lei.\nDopo quella sera i due si rivedono, e Maggie racconta la sua storia drammatica fatta di un passato violento e brutale, mentre Jorge le racconta della sua fuga dal Paraguay governato dal dittatore Alfredo Stroessner, che ha ucciso ed incarcerato molti suoi amici e parenti. Dopo questo incontro decidono di frequentarsi assiduamente, e Jorge decide di aiutarla a superare i suoi problemi, e successivamente decide di fidanzarsi con lei. I due decidono di andare a convivere, e dalla loro relazione nascono due bambine, amate e coccolate da entrambi. Purtroppo, a causa di una segnalazione fasulla di un vicino, i servizi sociali decidono di fare un controllo a sorpresa, e visti i lievi problemi caratteriali di Maggie, e i problemi con il governo paraguayano di Jorge, che pur essendo un rifugiato politico non \u00e8 un cittadino britannico, le bambine le vengono tolte dai servizi sociali, ma Jorge e Maggie decidono di lottare insieme per riavere le bambine ed organizzano una protesta per far s\u00ec che i servizi sociali aiutino le famiglie in difficolt\u00e0 economica, senza dividerle dai propri genitori."}
{"id": "1699070", "revid": "174925", "url": "https://it.wikipedia.org/wiki?curid=1699070", "title": "M\u0101l\u0101", "text": "Con il termine sanscrito m\u0101l\u0101 (sostantivo femminile, devan\u0101gar\u012b \u092e\u093e\u0932\u093e \"corona, ghirlanda, serie\" ) si indica un rosario, ovvero una corona composta da grani avente lo scopo di numerare i \"mantra\" o le preghiere e diffuso presso le religioni originarie dell'India.\nAltri termini sanscriti per indicare questo oggetto religioso sono: \nLa \"m\u0101l\u0101\" nel Buddhismo.\nLa \"m\u0101l\u0101\" (in cinese: \u4f5b\u73e0 \"f\u00f3zh\u016b\" \"collana buddhista\" o \u5ff5\u73e0 \"ni\u00e1nzh\u016b\" \"collana per la recitazione [dei nomi del Buddha]\" o \"collana mnemonica\" da cui il giapponese \u5ff5\u73e0 \"nenju\" e \u6570\u73e0 \"juzu\"; il vietnamita \u4f5b\u73e0: \"ph\u1eadt ch\u00e2u\" e \u5ff5\u73e0 \"ni\u1ec7m ch\u00e2u\"; birmano: \"ba-di\"; tibetano \"trengwa\" o \"\u00cephreng ba\") \u00e8 una collana in grani utilizzata nel mondo buddhista per la recitazione di \"dh\u0101ra\u1e47\u012b\", \"mantra\" e formule rituali quali, ad esempio, il \"nembutsu\".\nPer il suo uso religioso talvolta viene chiamata \"rosario buddhista\" per associazione al Rosario cristiano, anche se questo \u00e8 posteriore.\nOriginatasi in India almeno dal II secolo a.C., quando fu raffigurata negli affreschi delle Grotte di Ajanta, la \"m\u0101l\u0101\" si diffuse in tutti i paesi asiatici che furono influenzati dalla diffusione del Buddhismo.\nUsualmente di 108 grani (o in multipli di 9), numero ricorrente nella numerologia buddhista e dai vari significati, la \"m\u0101l\u0101\" pu\u00f2 essere costituita di grani di varia natura: dalle perle al legno di sandalo, alle ossa umane in area di cultura tibetana.\nLa pratica prevede che la \"m\u0101l\u0101\" venga utilizzata per mantenere il calcolo delle recitazioni senza distrarre la mente dalla pratica religiosa con un calcolo numerico mentale: ad ogni recitazione la mano destra sgrana di un elemento della \"m\u0101l\u0101\" facendo ruotare il pollice in senso orario su ciascun grano, mantenendo quindi un rapporto con la circumambulazione solare, ovvero oraria, degli \"St\u016bpa\" e con l'analogo modo di procedere all'interno dei templi buddhisti.\nNel Buddhismo Zen, dove non vengono recitati \"mantra,\" la \"m\u0101l\u0101\" \u00e8 un semplice bracciale che i praticanti portano al polso sinistro a ricordar loro simbolicamente 108 attaccamenti che ogni praticante deve evitare se vuole liberarsi dalla sofferenza.\nLa \"m\u0101l\u0101\" nell'Induismo.\nLa m\u0101l\u0101 nell'induismo viene utilizzata durante la meditazione e la recitazione dei mantra dedicati ad una particolare manifestazione degli Dei."}
{"id": "1699072", "revid": "110157", "url": "https://it.wikipedia.org/wiki?curid=1699072", "title": "The Story in Your Eyes", "text": "The Story in Your Eyes \u00e8 un brano musicale dei Moody Blues, pubblicato nel 1971 come singolo estratto dall'album \"Every Good Boy Deserves Favour\" e composto dal chitarrista del gruppo Justin Hayward."}
{"id": "1699073", "revid": "93556", "url": "https://it.wikipedia.org/wiki?curid=1699073", "title": "Dharmendra", "text": "Si tratta di uno dei pi\u00f9 famosi attori di Bollywood, assieme a Amitabh Bachchan e Sanjeev Kumar.\nHa recitato in circa 230 film, dal 1960 ad oggi.\n\u00c8 stato sposato per due volte: prima con Parkash Kaur, da cui ha avuto due figli: Sunny e Bobby Deol, poi con l'attrice Hema Malini, da cui ha avuto due figlie, Ahana e Esha Deol.\n\u00c8 inoltre lo zio dell'attore Abhay Deol.\nDal 2004 \u00e8 attivo anche in politica, nel Bharatiya Janata Party."}
{"id": "1699075", "revid": "767487", "url": "https://it.wikipedia.org/wiki?curid=1699075", "title": "Dolce \u00e8 la vita", "text": "Dolce \u00e8 la vita (\"Life Is Sweet\") \u00e8 un film del 1990 diretto da Mike Leigh.\nRiconoscimenti.\nNel 1999 il British Film Institute l'ha inserito al 95\u00ba posto della lista dei migliori cento film britannici del XX secolo."}
{"id": "1699079", "revid": "111433", "url": "https://it.wikipedia.org/wiki?curid=1699079", "title": "John Henry Holland", "text": "Pioniere nel campo dei sistemi complessi e della sistemi non lineari, \u00e8 inoltre noto come il padre degli algoritmi genetici e del teorema degli schemi."}
{"id": "1699080", "revid": "767487", "url": "https://it.wikipedia.org/wiki?curid=1699080", "title": "Exotica (film)", "text": "Exotica \u00e8 un film del 1994 scritto, diretto e prodotto da Atom Egoyan.\nPresentato in concorso al 47\u00ba Festival di Cannes, ha vinto il Premio FIPRESCI.\nTrama.\nExotica \u00e8 uno stripclub di Toronto in cui, oltre alle consuete esibizioni che le ragazze del locale eseguono sul palco, per cinque dollari si pu\u00f2 ottenere uno spogliarello privato al proprio tavolo.\nUno dei clienti abituali \u00e8 Francis, un esattore fiscale di mezza et\u00e0 che frequenta il locale ogni due giorni, richiedendo sempre al proprio tavolo la presenza della sensuale Christina. Il loro rapporto va per\u00f2 al di l\u00e0 di ci\u00f2 che di solito s'instaura con i clienti: la ragazza infatti sembra conoscerlo da tempo e le sue prestazioni sembrano servire a placare in qualche modo le sofferenze dell'uomo, dovute alla morte della moglie e della figlia, a cui questi rifiuta ostinatamente di rassegnarsi. Finch\u00e9 un giorno Eric, dj del locale ed ex amante di Christina, infastidito da questo strano rapporto tra i due, spinge Francis a toccarla ma, essendo ci\u00f2 rigorosamente vietato, Francis viene immediatamente cacciato dal locale da Eric stesso che gli intima di non farvi pi\u00f9 ritorno.\nQuest'allontanamento da Christina, sua ultima ancora di salvezza, spinge Francis a vendicarsi con la complicit\u00e0 estorta all'inizialmente riluttante Thomas, proprietario di un negozio di animali che importa clandestinamente uova di uccelli e presso cui ha in corso una verifica contabile, promettendogli un ammorbidimento nell'esito della stessa e di non procedere contro i suoi redditizi traffici illegali."}
{"id": "1699082", "revid": "110013614", "url": "https://it.wikipedia.org/wiki?curid=1699082", "title": "Arculfo", "text": "Biografia.\nSecondo Beda (Hist. Eccles. Angl., V, 15), Arculfo sarebbe stato un vescovo che avrebbe fatto naufragio sulle coste di Iona (Scozia) durante il suo ritorno da un pellegrinaggio in Terra Santa. Si narra poi che Arculfo sia stato accolto da Adamnano, l'abate dell'isola-monastero di Iona dal 679 al 704, a cui avrebbe raccontato dettagliatamente i propri viaggi, da cui Adamnano, con l'aiuto di altre fonti, avrebbe scritto un'opera descrittiva in tre volumi, parlando di Gerusalemme, Betlemme e altri luoghi della Palestina, e brevemente di Alessandria e Costantinopoli, chiamata \"De locis sanctis\" (a proposito dei luoghi sacri). Molti dettagli dei viaggi di Arculfo possono essere colti da quest'opera.\nArculfo appare brevemente come personaggio nella novella \"Giustiniano\", di H.N. Turteltaub."}
{"id": "1699084", "revid": "121690816", "url": "https://it.wikipedia.org/wiki?curid=1699084", "title": "Du\u0161an Bajevi\u0107", "text": " \nHa trascorso quasi tutta la sua carriera nella squadra della sua citt\u00e0 natale: il , per il quale ha giocato quasi 400 partite e segnato 170 gol. Ha anche giocato con l' dove ha vinto due volte il campionato greco e una Coppa di Grecia.\nCome allenatore, anche Bajevi\u0107 ha avuto successo, vincendo una Coppa di Jugoslavia con il Vele\u017e, quattro campionati greci, una Coppa di Grecia, una Coppa di Lega greca e una Supercoppa greca con l'AEK Atene, poi altri quattro campionati e due Coppe di Grecia con l' e una Coppa di Grecia con il .\nCarriera.\nDa giocatore.\nDebutta da professionista nel 1966 con il Vele\u017e Mostar, di cui diventa uno dei giocatori simbolo, prima di concludere la carriera nel 1983.\nTra il 1977 e il 1981 ha inoltre giocato in Grecia, all', con cui ha vinto due campionati greci, la Coppa di Grecia 1978, e il titolo di capocannoniere della stagione 1979-1980.\nCon la Nazionale jugoslava vanta l'incredibile tabellino di 37 presenze e 29 gol e la partecipazione ai Mondiali del 1974. Nel 1972 segn\u00f2 ben 5 reti nella gara Jugoslavia-Venezuela terminata 10-0.\nDa allenatore.\nHa guidato il Vele\u017e Mostar, con cui ha vince la Coppa di Jugoslavia 1986.\nSi \u00e8 poi trasferito in Grecia, dove ha guicato , vincendo quattro campionati, di cui tre consecutivi; Olympiakos Pireo, conquistando altri tre campionati greci consecutivi, e quello della stagione 2004-2005; e Aris Salonicco.\nNella prima parte della stagione 2006-2007 ha allenato la , venendo per\u00f2 esonerato.\nIl 21 dicembre 2019 Bajevi\u0107 \u00e8 stato nominato commissario tecnico della nazionale bosniaca, con un contratto fino a giugno 2020 e il compito di qualificarsi agli campionato d'Europa del 2020 attraverso i play-off. All'esordio, nel settembre 2020, ha ottenuto un pari in casa dell' nell'edizione 2020-2021 della UEFA Nations League, ma ha poi fallito la qualificazione all'Europeo (sconfitta ai tiri di rigore contro l' nello spareggio giocato a Sarajevo) e non ha evitato la retrocessione nella Lega B della Nations League, giunta a causa dell'ultimo posto nel girone."}
{"id": "1699088", "revid": "438678", "url": "https://it.wikipedia.org/wiki?curid=1699088", "title": "Il viaggio di Felicia", "text": "Il viaggio di Felicia (\"Felicia's Journey\") \u00e8 un film del 1999 diretto da Atom Egoyan, tratto dall'omonimo romanzo di William Trevor.\n\u00c8 stato presentato in concorso al 52\u00ba Festival di Cannes.\nTrama.\nFelicia, una ragazza irlandese, viaggia a Birmingham, in Inghilterra, sperando di trovare il fidanzato Johnny che l'ha messa incinta, ma che poi \u00e8 fuggito dall'Irlanda senza lasciare un indirizzo. \nDopo aver preso un traghetto per l'Inghilterra e iniziato una ricerca senza speranza per trovare la fabbrica di tosaerba di Birmingham, dove lei crede che Johnny lavori, Felicia incontra un uomo pi\u00f9 anziano, Joseph Hilditch, proprietario di imprese di ristorazione che \u00e8 anche il figlio di Gala, un'eccentrica chef TV che godeva di fama negli ultimi decenni. Hilditch guarda regolarmente i vecchi programmi di sua madre, mentre cucina per se stesso, e raccoglie materiale a suo proposito. Hilditch si offre di aiutarla, ma le sue motivazioni per farlo sono inizialmente poco chiare, ed \u00e8 successivamente scoperto attraverso sequenze di flashback che mostrano come diventava amico delle ragazze, per poi ucciderle. Egli consiglia a Felicia un Bed and Breakfast e si offre di accompagnarla a una fabbrica che potrebbe essere quello che lei sta cercando, che \u00e8 sulla strada per l'ospedale in cui il celibe Hilditch sostiene di stare per visitare la moglie. Felicia non riesce a trovare Johnny in fabbrica, ma mentre lei \u00e8 fuori dalla macchina, Hilditch fruga nella sua borsa e le ruba i soldi. Successivamente Felicia si imbatte in una witnessee giamaicana cristiana che offre a Felicia una notte gratis in una casa chiesa. Durante il soggiorno presso l'ostello, Felicia scopre che i suoi soldi sono spariti, e venendo accusata per aver riferito alla witnessee della sparizione del denaro, fugge dall'ostello per la casa di Hilditch.\nHilditch nel frattempo ha scoperto dove si trova Johnny: \u00e8 in caserma dove \u00e8 ancora in servizio con l'esercito, ma decide di non rivelare il fatto a Felicia. Le dice per\u00f2 che sua moglie \u00e8 morta, e che, come suo ultimo atto, ha suggerito a Felicia di abortire il suo bambino non ancora nato. Dopo l'aborto, pagato da Hilditch, lui la riporta a casa sua e le d\u00e0 una dose eccessiva di sonniferi: mentre Felicia si sta addormentando, le parla delle \"altre\", ovvero le ragazze che viaggiavano da sole e lui aveva raccolto in auto, \"mettendole a riposare\" dopo che si erano addormentate. Mentre \u00e8 fuori che scava nel suo giardino una buca apparentemente destinata a un corpo, la parrocchiana giamaicana cristiana entra nel suo cortile e comincia a predicare la parola di Ges\u00f9. Hilditch sente il senso di colpa e confessa di aver derubato e truffato Felicia; la donna, sconvolta dalla rivelazione, fugge in fretta dalla tenuta. Al piano superiore della casa, Felicia si risveglia dal sonno e scende le scale. Hilditch scopre il suo tentativo di fuga, ma le permette di scegliere se restare o partire. Felicia lo guarda, apre la porta e la richiude dietro di s\u00e9. Hilditch si sistema vestiti e capelli, si avvicina alla cucina e si impicca con un appendiabiti.\nFelicia, finalmente libera, pianta bulbi in un parco pubblico. Non sa dove sia Johnny, n\u00e9 se abbia mai ricevuto le sue lettere; non dimenticher\u00e0 per\u00f2 mai i nomi delle ragazze sfortunate che avevano incontrato Hilditch senza sopravvivergli."}
{"id": "1699089", "revid": "287204", "url": "https://it.wikipedia.org/wiki?curid=1699089", "title": "Dusan Bajevi\u0107", "text": ""}
{"id": "1699091", "revid": "287204", "url": "https://it.wikipedia.org/wiki?curid=1699091", "title": "Dusan Bajevic", "text": ""}
{"id": "1699093", "revid": "1226", "url": "https://it.wikipedia.org/wiki?curid=1699093", "title": "Pre-cinema", "text": ""}
{"id": "1699096", "revid": "56620", "url": "https://it.wikipedia.org/wiki?curid=1699096", "title": "Vincenzo Sprovieri", "text": "Biografia.\nFratello dell'eroe garibaldino Francesco Sprovieri. Patriota ed eroe garibaldino, segu\u00ec Garibaldi con i Mille.\nFu senatore del regno d'Italia dalla XII legislatura.\nIntorno agli anni 1880 fu sindaco di Acri."}
{"id": "1699097", "revid": "438678", "url": "https://it.wikipedia.org/wiki?curid=1699097", "title": "Sotto gli ulivi", "text": "Sotto gli ulivi (\"Zire darakhatan zeyton\") \u00e8 un film del 1994 scritto, diretto, prodotto e montato da Abbas Kiarostami.\n\u00c8 stato presentato in concorso al 47\u00ba Festival di Cannes.\nTrama.\nUna troupe cinematografica iraniana che sta cercando attori non professionisti per un nuovo film, si reca nel nord del Paese, in una regione molto provata da un recente e forte terremoto.\nQui, il regista viene accompagnato da una donna del luogo per scegliere la protagonista del film tra decine di aspiranti attrici, e girovagando tra le varie comunit\u00e0, l'uomo rimane affascinato dai rigidi schemi mentali e da alcune strane usanze che caratterizzano le popolazioni locali.\nIl regista sceglie come protagonista del suo film la giovane Tahereh, la quale vive con la nonna. L'attore che deve interpretare la parte maschile del film abbandona per\u00f2 il set e il regista decide di dare la parte a Hossein, il tuttofare della troupe che nella vita reale \u00e8 innamorato di Tahereh.\nLa nonna di Tahereh nega per\u00f2 sua nipote a Hossein, perch\u00e9 analfabeta e dunque non in grado di assicurarle un futuro, e Tahereh pertanto non rivolge mai la parola n\u00e9 degna di uno sguardo il povero Hossein.\nIl regista si ritrova cos\u00ec impossibilitato a girare le scene del suo film, poich\u00e9 Tahereh si rifiuta, anche sul set, di interagire con Hossein.\nNonostante la totale mancanza di collaborazione da parte di Tahereh, il regista insiste per tenere la ragazza, incuriosito dal suo comportamento e dalla sua naturale incapacit\u00e0 di separare realt\u00e0 e finzione cinematografica. Hossein da parte sua continua imperterrito a ribadire il suo amore per Tahereh.\nAl termine di una dura giornata di lavoro, Hossein insegue per un lunghissimo tratto di strada Tahereh, sperando in una sua reazione.\nDopo un interminabile pedinamento, dalla cima di una collinetta \u00e8 possibile vedere in lontananza Hossein che d'improvviso smette di seguire Tahereh e torna indietro correndo, mentre la ragazza prosegue per la sua strada.\nAccoglienza.\nCritica.\nSu La Stampa, Lietta Tornabuoni ha scritto che 'La presenza (costante, niente affatto indifferente) del film-nel-film crea rispetto alla storia d'amore una distanza e insieme una forza, una finzione che si vorrebbe realt\u00e0, un desiderio che nel film \u00e8 gi\u00e0 realizzato; provoca la moltiplicazione dei personaggi (i registi sono a esempio tre, Kiarostami che gira il film, il regista che dirige nel film, quello che fa la parte del regista nel film-nel-film); introduce un effetto di continuo rispecchiamento. Ma una simile sapienza non riduce mai l'intensit\u00e0 amorosa, la semplicit\u00e0 essenziale, la passione ostinata della vicenda: la rende anzi ancora pi\u00f9 eloquente e commovente'\nRiconoscimenti.\n\u00c8 stato candidato agli Independent Spirit Awards 1996 come miglior film straniero."}
{"id": "1699098", "revid": "1776051", "url": "https://it.wikipedia.org/wiki?curid=1699098", "title": "Giuseppe Tirelli", "text": "Fu senatore del regno d'Italia nella XII legislatura.\nBiografia.\nFiglio dell'avvocato e notaio Luigi in servizio presso la corte estense e di Francesca Panelli, studi\u00f2 giurisprudenza e amministrazione pubblica. Partecip\u00f2 a pi\u00f9 riprese ai moti risorgimentali e in particolare a quelli del 1831 come cospiratore, al quelli del 1848 come combattente e per finire nel 1859.Non si conoscono dati precisi sul suo coinvolgimento, ma per certo dopo i moti del 1831 fu costretto a riparare nel sud della Francia dove rest\u00f2 per quindici anni. Qui conobbe la futura moglie Luisa Baumier e svilupp\u00f2 una forte passione per il buon vino. \nRisulta trovarsi in Italia nel 1848 e nel biennio 1859-1860 inizi\u00f2 la carriera di prefetto del Regno che lo impegner\u00e0 in diverse citt\u00e0 italiane, tra cui Forl\u00ec, L'Aquila, Macerata, Messina, Modena e Pisa. \nVisse gli ultimi dieci anni della sua vita a Morrovalle, dove si dedic\u00f2 alla coltivazione del vino portando per primo in terra marchigiana il vitigno Cabernet-Sauvignon."}
{"id": "1699102", "revid": "438678", "url": "https://it.wikipedia.org/wiki?curid=1699102", "title": "The General", "text": "The General \u00e8 un film del 1998 diretto da John Boorman, vincitore del Premio per la miglior regia al 51\u00ba Festival di Cannes.\nTrama.\nIl film \u00e8 basato sulla figura di Martin Cahill, noto con il soprannome de \"Il Generale\", un famoso mafioso irlandese attivo a Dublino negli anni 80 e 90. Inizia da giovanissimo con un gruppo di teppisti dei bassifondi di Dublino dediti a rubare carne e formaggio. Ben presto il gruppo passer\u00e0 alle rapine a mano armata, riuscendo, tra le altre cose, a piazzare una bomba sotto la macchina di James O'Donovan, scienziato forense che lavorava per arrestarlo, ma anche a compiere una rapina milionaria al deposito delle gioiellerie O'Connors e a truccare un processo che lo vede coinvolto. Dopo aver venduto alcuni dipinti rubati all\"'Ulster Volunteer Force\", Cahill capisce di aver fatto un enorme passo falso. Della cosa infatti viene a conoscenza l'IRA, che ordina quindi l'omicidio del Generale, eseguito il 18 agosto 1994, davanti alla sua abitazione mentre si apprestava a entrare in macchina.\nProduzione.\nIl film si basa sul libro - avente lo stesso titolo - scritto dal giornalista irlandese Paul Williams, redattore che si occupa di criminalit\u00e0 per il tabloid \"The Sun\".\nIl regista Boorman fu anche lui vittima di un furto operato da Cahill; l'evento viene descritto nella scena che vede Cahill irrompere in un'abitazione, rubare un disco d'oro e sfilare un orologio dal polso di una donna addormentata. Il disco d'oro - che poi Cahill romper\u00e0, una volta capito che non era formato da metallo prezioso - era il premio per le vendite del singolo \"Dueling Banjos\", presente nella colonna sonora de \"Un tranquillo week-end di paura\".\nIl film \u00e8 stato girato in varie localit\u00e0 nei dintorni di Dublino, tra cui South Lotts e Ranelagh."}
{"id": "1699105", "revid": "438678", "url": "https://it.wikipedia.org/wiki?curid=1699105", "title": "Il tempo dei cavalli ubriachi", "text": "Il tempo dei cavalli ubriachi \u00e8 un film del 2000 diretto da Bahman Ghobadi, vincitore della Cam\u00e9ra d'or per la miglior opera prima al 53\u00ba Festival di Cannes.\nNote.\nMusiche di Hossein Alizadeh. Sembra di vedere la versione mediorientale di un film di Truffaut dedicato ai bambini, come \u201cL\u2019Argent de poche\u201d del 1976, ma all\u2019insegna della povert\u00e0 pi\u00f9 assoluta, del dramma profondo.\nSul camion uno dei bambini intona una canzone tipica iraniana. La strada \u00e8 costellata di mine e cantare \u00e8 un modo per esorcizzare la paura. Uno dei bambini, gravemente handicappato, \u00e8 curato amorevolmente dal fratello maggiore e dalla sorellina, che lo baciano, gli fanno prendere le sue medicine, mentre vanno a casa a piedi nella neve perch\u00e9 il furgone su cui viaggiavano stipati \u00e8 stato sequestrato dai soldati.\nTornati al loro villaggio, i piccoli protagonisti sono accolti da urla strazianti: \u00e8 stato ucciso proprio il loro padre.\nLa sorella intanto porta il fratellino molto malato al cimitero a piedi immersa nella neve: la accompagna un suono straniante di strumenti a fiato. La bambina viene redarguita dal fratello maggiore, che ora lavora tagliando legna. Il medico fa un\u2019iniezione il bambino che ha in realt\u00e0 15 anni ed \u00e8 malato molto gravemente.\nLa famiglia di bambini \u00e8 commovente e straziante: mai visto tanto amore e dedizione tra esseri umani, cos\u00ec piccoli per giunta, e che non hanno niente. Eppure mostrano di aver compreso appieno il valore della collaborazione, dell\u2019amore, del rispetto profondo: il senso della vita.\nPer trovare i soldi per l\u2019operazione del fratello, il maggiore si mette a fare lavori devastanti, ai limiti delle sue possibilit\u00e0: la sfilata dei muli \u00e8 sonorizzata con un canto iraniano per voce maschile accompagnato da timbri etnici. Avvalora la territorialit\u00e0 e la realt\u00e0 disperata di questo popolo. La cosa che mi sconcerta \u00e8 che questo tipo di cinematografia \u00e8 identica, anche nei tratti somatici dei personaggi, a quella dell\u2019europa dell\u2019Est. Tornano i cluster con micro-movimenti di legni non ben identificati, che commentano insieme ai tuoni e al vento ululante, la fuga dei lavoratori e dei muli per non finire in un\u2019imboscata nemica.\nLa sorella maggiore viene promessa in moglie ad un uomo adulto. Il fratello non \u00e8 d\u2019accordo ma l\u2019unica autorit\u00e0 \u00e8 quella dello zio, che ha preso il posto del padre.\nLo sposo promette che porter\u00e0 il fratello infermo, Madih, a farsi operare in Iraq.\nLa novella sposa (stiamo parlando di una bambina di 12 anni) parte con la sua nuova famiglia insieme a Madih: lo straziante pianto da neonato di Madih, caricato su un mulo, in un sacco dalla cintola in gi\u00f9, \u00e8 commentato da un canto maschile iraniano, accompagnato da strumenti etnici: \u00e8 un canto straziante che muore nelle urla del fratello che invoca il nome di sua sorella che si allontana a dorso di mulo. Il tintinnio dei campanelli sull\u2019animale, che avanza faticosamente immerso nella neve, ha come contrappunto il rombo cupo di esplosioni di mine in lontananza e dei tuoni della tempesta in arrivo. Ma la donna pi\u00f9 anziana della famiglia, madre dello sposo, si rifiuta di prendere Madih.\nPer evitare lo scontro e il divorzio, lo zio accetta un mulo (prezioso animale per lavorare) e si riprende Madih: la nuova famiglia porta con s\u00e9 la sposa intonando una monodia in coro, battendo le mani, mentre il tintinnio dei campanelli del nuovo mulo avuto in dono sonorizza lo strazio dell\u2019altra famiglia che si allontana nella neve. \nIl fratello maggiore, allora, decide di andare in Iraq, all\u2019insaputa dello zio: vender\u00e0 il mulo e con i soldi ricavati far\u00e0 operare Madih.\nI lavoranti e i muli finiscono vittime di un\u2019imboscata: i muli non si alzano, i carichi vanno rimossi, la neve \u00e8 alta, i carichi finiscono gi\u00f9 dalla montagna, tutti scappano...Urla, gemiti, ululato del vento e dei lupi affamati. La musica irrompe con canto per voce maschile, strumenti etnici e battito di mani sul battere, a ritmo sostenuto: il fratello maggiore \u00e8 riuscito a far alzare il suo mulo e a passare con Madih la linea di confine con l\u2019Iraq, superando il filo spinato.\nMariangela Ungaro \"Cinema d'ascolto: il cinema e la musica del Medioriente\" estratto.\nCollegamenti esterni.\nScheda su Cinema Iraniano blog"}
{"id": "1699106", "revid": "152625", "url": "https://it.wikipedia.org/wiki?curid=1699106", "title": "Nota politica", "text": ""}
{"id": "1699107", "revid": "1776051", "url": "https://it.wikipedia.org/wiki?curid=1699107", "title": "Giovanni Villa Riso", "text": "Fu senatore del regno d'Italia nella XII legislatura."}
{"id": "1699112", "revid": "767487", "url": "https://it.wikipedia.org/wiki?curid=1699112", "title": "Together (film 2000)", "text": "Together (\"Tillsammans\") \u00e8 un film del 2000 diretto da Lukas Moodysson.\nTrama.\nStoccolma, 20 novembre 1975. Il giorno della morte di Franco. Elisabeth, una casalinga dalle idee confuse, decide una volta per tutte di fare le valigie e lasciare suo marito Rolf, violento e alcolista, per trasferirsi con i figli Eva e Stefan nella casa di suo fratello G\u00f6ran. Questi vive in una comune socialista chiamata \"Insieme\" (\"Tillsammans\") con molti altri compagni: la dissoluta Lena, con la quale ha una relazione aperta, l'anarchico e idealista Eric - il \"secondo amante\" di Lena -, i neo-omosessuali Klas e Anna e Lasse, compagno di Anna prima che diventasse lesbica, dalla quale ha avuto pure un figlio, Tet, abitante anch'egli nella comune. L'impatto con il mondo atipico e anticonformista della comunit\u00e0 sconvolger\u00e0 tanto Elisabeth quanto i due ragazzini, ciascuno alle prese con nuove amicizie (Stefan diventa amico di Tet, Eva di Fredrik, figlio di alcuni vicini di casa). Intanto, Rolf cerca di rimediare ai propri errori, smette di bere e, con la cooperazione dell'amico Birger, si avvicina sempre di pi\u00f9 alla sua famiglia, tentando di riconquistare ci\u00f2 che ha perduto."}
{"id": "1699120", "revid": "767487", "url": "https://it.wikipedia.org/wiki?curid=1699120", "title": "Alla ricerca della Valle Incantata 2", "text": "Alla ricerca della Valle Incantata 2 (\"The Land Before Time II: The Great Valley Adventure\") \u00e8 il secondo film della serie \"Alla ricerca della Valle Incantata\". Il secondo capitolo della serie \u00e8 stato pubblicato a sei anni di distanza dal primo, dopodich\u00e9 tutti gli altri capitoli della serie sono stati pubblicati a scadenza di uno ogni 1 o 2 anni.\nPer l'home video il film \u00e8 stato distribuito col titolo Alla ricerca della Valle Incantata 2 - Le avventure della grande vallata.\nTrama.\nTricky, Ducky, Petrie e Spike dopo aver finalmente raggiunto la stupenda valle incantata, giocano e si divertono, ma sempre sotto gli occhi dei loro parenti.\nQuando per\u00f2 al nido della mamma di Ducky, che si \u00e8 trovata un nuovo compagno, viene prelevata una delle uova da due ladri di uova (due Struthiomimus), i fratelli Ozzy e Struth, i nostri amici li seguono all'insaputa dei loro genitori nel \"Misterioso Dil\u00e0\", una zona abitata dai denti aguzzi, per riprendere l'uovo trafugato. Entrato con il fratello minore Strut in una grotta, oramai al sicuro, il fratello maggiore Ozzy (capo del duo) avrebbe il privilegio di dare il primo morso, ma l'uovo scivola dalle mani di Struth e Ozzy, cercandolo a tentoni, scambia la testa di Piedino, che nel frattempo stava passando, per l'uovo. I due si spaventano vicendevolmente quasi a morte, diffondendo il panico in tutta la grotta. Tricky, nella parapiglia, sbatte contro una parete di roccia, causando una grossa frana e dividendo i due ruba uova dai ragazzi. Pensando che l'uovo si sia rotto ne prendono uno l\u00ec vicino, scambiandolo per quello rubato e lo riportano al nido, scoprendo per\u00f2 che l'uovo c'\u00e8 gi\u00e0: infatti era scivolato dalle mani di Struth e quando era iniziata la frana era rotolato fino al nido.\nScoprono che l'uovo che hanno portato indietro non \u00e8 della mamma di Ducky ma di un Tyrannosaurus Rex da cui nasce appunto un piccolo. Piedino e gli altri fuggono all'inizio spaventati, tuttavia Piedino capisce che il neonato non \u00e8 pericoloso e, dopo alcuni insegnamenti, lo chiama Mordicchio, molto diverso di carattere rispetto al defunto Denti Aguzzi del precedente film. Piedino dunque va a chiedere ai nonni un consiglio sul dargli da mangiare, ma nel mentre Mordicchio fugge inseguendo delle farfalle per mangiarsele, e Piedino corre a cercarlo. Gli altri notando che Piedino \u00e8 sparito e pensano che Mordicchio lo abbia mangiato; nel mentre stanno cercando il loro amico, arrivano Ozzy e Struth con l'intento di vendicarsi e li inseguono fino a un grosso baratro.\nPiedino ritorna, non trovando Mordicchio, e continua quindi a cercarlo finch\u00e9 riesce a trovarlo vicino alla \"sabbia che affonda\" (una pozza di catrame). Dopo averlo chiamato e salvo dal pericolo, lo rimprovera, ma Mordicchio fa la faccia del piccolo carino, Piedino si intenerisce e lo perdona. In quel momento sente l'urlo dei suoi amici e va a salvarli. Finisce, per\u00f2, in pericolo anche lui, ma viene salvato da Mordicchio che si finge un denti aguzzi feroce, e con la proiezione della sua ombra fa paura ai due ruba uova, che si buttano gi\u00f9 dal baratro per sfuggirgli. Dopo aver fatto conoscenza con gli altri, Mordicchio fa l'errore di mordere istintivamente la coda di Tricky e per questo viene sgridato e allontanato dal gruppo perch\u00e9, come denti aguzzi, \u00e8 ritenuto incompatibile.\nSi scopre che la frana causata all'inizio aveva aperto un passaggio tra la valle ed il Misterioso Dil\u00e0 e, sfruttandolo, due denti aguzzi (i genitori di Mordicchio) partono alla ricerca del proprio piccolo. Per di pi\u00f9 Ozzy e Struth si riprendono e riescono a scalare la parete di roccia da dove si erano gettati, infuriati pi\u00f9 che mai. Piedino, nonostante il brutto episodio di prima, \u00e8 preoccupato per Mordicchio, essendoci affezionato, e sprona gli amici per andare a cercarlo. Lo trovano intento a dirigersi su un vulcano. Andando a salvarlo prima rischiano di cadere in una strana acqua giallastra (probabilmente a causa dello zolfo) e poi di finire in pasto ad un fiume di lava vulcanica, che per\u00f2 riescono a seminare. Scampato anche questo pericolo, vengono ripresi dai ruba uova e vengono soccorsi anche stavolta da Mordicchio, che morde Struth alla coda; per questo motivo i ragazzi si riappacificano con Mordicchio e cominciano a coccolarlo. Tuttavia i due ladri sono intenti ancora a vendicarsi. Il gruppo fugge, finch\u00e9 non si trovano sbarrata la strada da un crepaccio da una parte e la lava vulcanica dall'altra, con alle spalle gli inseguitori. In quel momento Piedino, pensando ai discorsi del nonno la notte prima, usa un tronco come ponte, che i ragazzi oltrepassano. Dopo di loro Ozzy sale per primo sul ponte per tentare di raggiungerli, ma fa un errore perch\u00e9 il tronco comincia a incendiarsi a causa della lava che lo raggiunge: il tronco cos\u00ec cede e il ruba uova cade nel precipizio, seguito da Struth, che si tuffa per raggiungere il fratello.\nPensando che la vicenda fosse finita l\u00ec, il gruppo si tranquillizza, ma subito dopo i due denti aguzzi attirati dalla caduta della frana li trovano e cominciano a inseguirli, entrando cos\u00ec nella Valle Incantata. Quando Piedino riesce a nascondersi con i suoi amici nella vegetazione, vede suo nonno che sta combattendo con uno dei denti aguzzi e decide di andarlo ad aiutare, nonostante Tricky gli dica che suo nonno \u00e8 capace di resistere. L\u00ec comincia una lotta, costernata da fughe, interventi dei ragazzi e attacchi degli adulti, ma alla fine i grandi riescono a vincere la battaglia e scacciano i denti aguzzi dalla valle.\nDopo aver dato le spiegazioni sulla situazione agli adulti, Piedino va alla ricerca di Mordicchio, ma quando lo ritrova viene a sua volta visto dai denti aguzzi, costretto cos\u00ec alla fuga e finendo la propria corsa su un tronco secco, che cede, facendolo rimanere con una zampa conficcata. I due denti aguzzi per\u00f2 riconoscono Mordicchio come loro figlio e lo accolgono serenamente, smettendo di attaccare Piedino che, dopo questa vicenda, capisce che questi due denti aguzzi sono i veri genitori del piccolo denti aguzzi; si libera poi dal tronco.\nI guai per\u00f2 non sono finiti: infatti Piedino viene nuovamente scoperto e catturato dai ruba uova Ozzy e Struth, che si sono salvati dalla caduta, e vogliono uccidere il piccolo collo lungo facendolo cadere da un baratro. Nel mentre, per\u00f2, soggiunge Mordicchio con l'intento di salvarlo; i ruba uova, all'inizio per niente intimoriti, vengono poi terrorizzati e messi in fuga verso il Misterioso Dil\u00e0 dai genitori di Mordicchio. Quest\u2019ultimo infine saluta Piedino, Tricky, Duckie, Petrie e Spike ed torna con i suoi genitori nella propria terra.\nIn chiusura del film, Piedino ha imparato la lezione sul significato di essere piccoli e aiuta il nonno e la nonna a risigillare il varco tra la Valle Incantata ed il Misterioso Dil\u00e0 con una frana. Le ultime scene (nei titoli di coda) sono con la nascita dei nuovi fratellini e sorelline dei protagonisti (eccetto Piedino), poich\u00e9 anche il padre di Tricky fa coppia fissa con una triceratopa rosa.\nHome Video.\nIl film \u00e8 stato distribuito in VHS in Italia dalla CIC Video nel 1995 e nella sua uscita in DVD viene reintitolato Alla ricerca della Valle Incantata 2 - Le avventure della grande vallata."}
{"id": "1699121", "revid": "486946", "url": "https://it.wikipedia.org/wiki?curid=1699121", "title": "Blue World", "text": ""}
{"id": "1699122", "revid": "38120", "url": "https://it.wikipedia.org/wiki?curid=1699122", "title": "Running Water", "text": "Running Water \u00e8 un singolo dell'ottobre 1983 dei Moody Blues, presente nell'album \"The Present\", composta dal chitarrista del gruppo Justin Hayward. La canzone \"Sorry\" di \"Ray Thomas\", tratta sempre da \"The Present\" \u00e8 il lato B del 45 giri."}
{"id": "1699123", "revid": "247222", "url": "https://it.wikipedia.org/wiki?curid=1699123", "title": "Norman Nawrocki", "text": "Figlio di immigrati polacco-ucraini, nell'estrema provincia occidentale canadese della Columbia Britannica, si autodefinisce \"sex educator, cabaret artist, musician, author, actor, producer and composer\". Il suo legame con la parola scritta si manifesta dall'et\u00e0 di quattordici anni, quando scrive il suo primo libro, \"Why I am an Anarchist\". Nel 1981 si sposta a Montr\u00e9al, nella provincia francofona del Qu\u00e9bec, dove intraprende la carriera di artista-cabarettista, e nel 1985 fonda con il chitarrista Sylvain Cot\u00e9 \"Rhythm Activism\", gruppo anarchico underground. Nawrocki, violino e voce della band, al suo ottavo libro, \u00e8 titolare della casa editrice e discografica indipendente \"Les Pages Noires\", attraverso la quale ha realizzato tre libri e pi\u00f9 di cinquanta album tra cd e cassette come solista, con \"Rhythm Activism\", i veterani del punk canadese D.O.A., gli olandesi The Ex e altre band.\nDiscografia.\nNorman Nawrocki Solo &amp; with his different bands:"}
{"id": "1699124", "revid": "767487", "url": "https://it.wikipedia.org/wiki?curid=1699124", "title": "A tempo pieno", "text": "A tempo pieno (\"L'Emploi du temps\") \u00e8 un film del 2001 diretto da Laurent Cantet.\nIl soggetto \u00e8 ispirato liberamente al caso di Jean-Claude Romand, finito tragicamente nel 1993, dopo 18 anni di menzogne.\nTrama.\nVincent, padre di tre figli, viene licenziato dal suo impiego di consulente finanziario. Egli per\u00f2 non trova il coraggio di riferire l'accaduto alla sua famiglia, e si inventa anzi una vita parallela fatta di viaggi di lavoro all'estero e, per garantire uguale tenore di vita ai suoi cari, convince degli amici a prestargli dei soldi con la scusa di fantomatici investimenti."}
{"id": "1699125", "revid": "226458", "url": "https://it.wikipedia.org/wiki?curid=1699125", "title": "Campagna di vendita", "text": "La campagna di vendita o promozione \u00e8 un insieme di attivit\u00e0 e strumenti commerciali (di marketing, comunicazione e vendite) combinati in modo da produrre un volume di vendite di uno o pi\u00f9 prodotti o servizi superiore al volume normale o previsto, velocemente e per un periodo di tempo limitato.\nAlla fine della campagna di norma il livello del volume di vendite torna a quello precedente la campagna. \nPer aumentare il volume delle vendite si realizza un vantaggio temporaneo per i potenziali clienti della durata della campagna, che pu\u00f2 essere un vantaggio di prezzo o di altre condizioni accessorie (ad esempio un aumento degli optional in un modello di automobile allo stesso prezzo del modello base)."}
{"id": "1699127", "revid": "118599502", "url": "https://it.wikipedia.org/wiki?curid=1699127", "title": "Paul Rassinier", "text": " \u00c8 noto soprattutto per i suoi lavori negazionisti dell'Olocausto. \nPrese parte alla Resistenza francese e fu prigioniero nei campi di concentramento di Buchenwald e Mittelbau-Dora, ma nel dopoguerra fu uno dei fondatori del negazionismo dell'Olocausto, nonch\u00e9 suo esponente di primo piano.\nBiografia.\nRassinier nacque a Bermont, presso Montb\u00e9liard. Insegn\u00f2 storia e geografia nella scuola media di Faubourg de Montb\u00e9liard.\nNel 1922, a soli 16 anni, ader\u00ec al Partito Comunista, ma ne venne escluso dieci anni dopo. Decise dunque, con alcuni militanti operai, di dar vita alla \"F\u00e9d\u00e9ration Communiste Ind\u00e9pendante de l'Est\" con l'intento di riunificare il movimento rivoluzionario sia sul piano politico che sul piano sindacale. Una volta constatata tuttavia la velleit\u00e0 del proposito, decise nel 1934 di difendere le proprie posizioni all'interno della Sezione Francese dell'Internazionale Operaia (SFIO).\nRassinier riferisce che a seguito dell'invasione tedesca, divenne un resistente della prima ora e fu cofondatore del movimento Lib\u00e9ration-Nord. Nadine Fresco sostiene per\u00f2 che in nessuna opera dedicata al movimento \"Lib\u00e9ration Nord\" comparirebbe il nome di Rassinier, nome che non sarebbe riportato peraltro neanche nella lista di componenti del primo comitato direttivo del movimento; pertanto secondo la storica francese l'unica e sola \"fonte\" di questo presunto legame tra il revisionista francese e questo movimento resistenziale sarebbe Rassinier stesso.\nFu arrestato dalla Gestapo nell'ottobre del 1943 e torturato per undici giorni, riportando lesioni gravissime (mani schiacciate, mascella fratturata, un rene gravemente lesionato), tanto che alla fine del conflitto fu dichiarato invalido al 95%. \u00c8 deportato in un primo tempo nel campo di Buchenwald e, successivamente, in quello di Dora. Egli tuttavia non entra mai in contatto con i campi di sterminio propriamente detti.\nAl termine della guerra \u00e8 sempre Rassinier a riferire di essere stato insignito della \"medaglia d'argento della Riconoscenza francese\" e della \"Rosetta della Resistenza\", che si rifiutava per\u00f2 di esibire, onorificenze che invece, secondo la storica francese Nadine Fresco, Rassinier non avrebbe mai ricevuto. \nRiprese quindi il suo posto tra le file del SFIO di Belfort, lamentandosi tuttavia di non aver mai incontrato nella Resistenza coloro che allora parlavano a suo nome. Eletto deputato socialista alla seconda costituente, si ritir\u00f2 presto disilluso dalla vita politica per dedicarsi alle sue ricerche storiche.\nLa pubblicazione della sua opera \"Le Mensonge d'Ulysse\" (La menzogna di Ulisse), nella quale metteva in dubbio la veridicit\u00e0 dell'Olocausto, gli valse l'espulsione dal Partito Socialista. Gli furono inoltre rimproverati i contatti amichevoli e di lavoro che intratteneva con alcune personalit\u00e0 della destra radicale francese, tra cui l'ex collaborazionista Maurice Bard\u00e8che.\nMor\u00ec il 18 luglio del 1967 all'et\u00e0 di 61 anni.\nAttivit\u00e0 negazionista.\nRassinier descrisse, nelle sue prime opere, le terribili condizioni a cui erano sottoposti i detenuti nei campi di concentramento tedeschi, in cui vi era un alto tasso di mortalit\u00e0 a causa del maltrattamento, della penuria di cibo, della mancanza di medicinali e di numerose malattie endemiche.\nRiteneva tuttavia che i racconti degli altri detenuti contenessero delle esagerazioni. Cerc\u00f2 quindi di ridimensionare tali racconti, e successivamente di sottoporre a critica il celebre libro di Raul Hilberg \"Destruction of the European Jews\" (La distruzione degli Ebrei d'Europa): fu il primo di una lunga serie di attacchi che il movimento negazionista dell'Olocausto dedic\u00f2 a quest'opera.\nRassinier si scagli\u00f2 soprattutto contro le testimonianze sulle camere a gas, che reputava incomplete, inesatte e, talvolta, falsificate, aggiungendo inoltre che le autorit\u00e0 naziste non avrebbero mai disposto l'ordine per uno sterminio fisico degli ebrei.\nEgli si occup\u00f2 in seguito della tematica delle camere a gas, giungendo alla seguente conclusione: \u00ab\"L'esistenza\" [delle camere a gas] \"non pu\u00f2 essere considerata come indiscutibilmente stabilita\"\u00bb.\nNel 1960 lo storico revisionista della prima guerra mondiale Harry Elmer Barnes not\u00f2 le opere di Rassinier e si fece carico della traduzione inglese di alcuni suoi libri, incontrando tuttavia il rifiuto per la pubblicazione da parte di numerose case editrici statunitensi. Nel 1978 la \"Noontide Press\", casa editrice californiana di estrema destra, cur\u00f2 l'edizione statunitense delle quattro opere maggiori di Rassinier: \"Passage de la Ligne\", \"Le Mensonge d'Ulysse\", \"Ulysse trahi par les siens\" e \"Le Drame des Juifs europ\u00e9ens\".\nCritica.\nSecondo la storica americana Deborah Lipstadt, i libri di Rassinier \u00absono una mistura di chiassose falsit\u00e0, mezze verit\u00e0, citazioni fuori contesto e attacchi all'\"establishment sionista\"\u00bb.\nPer lo storico italiano Claudio Vercelli, \u00abla scrittura di Rassinier\u00bb si spinge \u00aboltre il campo dell'interpretazione, per trasformarsi in asserzione fine a s\u00e9\u00bb; poi, \u00abnel momento in cui il ricorso alle dichiarazioni apodittiche\u00bb non \u00e8 pi\u00f9 sufficiente \u00abper supportare il registro delle proprie affermazioni\u00bb, subentra \u00abla necessit\u00e0 di piegare l'evidenza celando, manipolando e mistificando i dati incontrovertibili in quanto tali. La negazione\u00bb si trasforma cos\u00ec \u00abin menzogna\u00bb."}
{"id": "1699128", "revid": "767487", "url": "https://it.wikipedia.org/wiki?curid=1699128", "title": "La costante", "text": "La costante (\"Constans\") \u00e8 un film del 1980 diretto da Krzysztof Zanussi, vincitore del Premio della giuria al 33\u00ba Festival di Cannes."}
{"id": "1699129", "revid": "1401415", "url": "https://it.wikipedia.org/wiki?curid=1699129", "title": "Alla ricerca della Valle Incantata 3 - Il mistero della sorgente", "text": "Alla ricerca della Valle Incantata 3 - Il mistero della sorgente (\"The Land Before Time III: The Time of the Great Giving\") \u00e8 il terzo film della serie \"Alla ricerca della Valle Incantata\".\nTrama.\nPiedino e i suoi amici: Tricky, Ducky, Petrie e Spike, giocando con una roccia (come una palla), si affacciano con tre giovani e arroganti bulletti: Hyp (un Hypsilophodon capogruppo), Nod (un Nodosaurus suo vice) e Mut (un Muttaburrasaurus membro pi\u00f9 stupido). Il seguente bullismo verr\u00e0 poi interrotto da una pioggia di meteore che per fortuna (sembra) causa pochi danni alla valle.\nMa il giorno dopo l\u2019acqua della cascata che tuona smette di scorrere lasciando come unica riserva idrica il lago non pi\u00f9 rifornito e gli adulti, preoccupati, vanno in riunione. Allora Piedino va a raccontare l'accaduto ai suoi quattro amici, ma s'intromettono Hyp, Nod e Mut, che riprendono a ridere del gruppo, essendo pi\u00f9 grossi di loro e quindi credendosi pi\u00f9 importanti. Nel frattempo gli adulti discutono dell'accaduto che va a finire con un litigio provocato dal padre di Tricky, su chi sia capace di non sprecare l'acqua rimasta. Poi per\u00f2, a causa di uno scherzo di Hyp, Nod e Mut, Piedino viene accusato di sprecare l'acqua causando l'ira del padre di Tricky che porta via la figlia.\nIl giorno dopo vengono istituite delle leggi riguardanti la distribuzione dell'acqua, molti per\u00f2 non sono d'accordo. L'unica possibilit\u00e0 di rimedio per Piedino, Tricky, Ducky, Petrie e Spike \u00e8 ritrovare l'acqua e il giorno dopo, i cinque dinosaurini ne trovano una pozza. Ad un certo punto vengono per\u00f2 fermati da Hyp, Nod e Mut che la vogliono egoisticamente prendere con la forza senza dividerla con loro. Seminati i tre ragazzacci in un successivo inseguimento, Piedino, Tricky, Ducky, Petrie e Spike scoprono che l'acqua, a causa di una frana causata dalle meteore, \u00e8 rimasta bloccata nel misterioso aldil\u00e0. Si dirigono alla valle a spiegare, l'accaduto, ed in quella un temporale causa un incendio.\nQuando gli adulti vengono avvisati dai loro figli dell'incendio, il padre di Tricky, individualista, volendo guidare il branco dalla parte opposta, decidendo di andare da solo con la figlia riluttante; il nonno di Piedino decide di seguirlo mentre gli altri guidati da Piedino vengono salvati. Alla fine, anche Tricky e suo padre vengono salvati e si riuniscono al branco. Trovando la valle incantata ma ormai nelle fiamme, Piedino, Tricky, Ducky, Petrie e Spike rivelano ai loro genitori che l'acqua \u00e8 bloccata nel misterioso aldil\u00e0 ed Hyp, Nod e Mut, ascoltando il litigio degli adulti sul da farsi, decidono di andare ad appropriarsi dell'acqua prima di loro seguiti da Piedino, Tricky, Ducky, Petrie e Spike.\nHyp in effetti trova una pozza d'acqua, che si rivela di essere una pozza di catrame da cui lui viene salvato dai suoi cinque seguitori quando sta per rimanere invischiato. Di seguito arrivano anche gli adulti, tra i quali il nonno di Piedino, il padre di Tricky e quello di Hyp, che sgrida il figlio in maniera simile a quella del padre di Tricky. A quel punto, quest'ultimo discute con tutti sulle loro discussioni, ma vengono inaspettatamente interrotti da un branco dei feroci Denti Aguzzi (i Velociraptor).\nMentre gli adulti si mettono a combattere, i dinosaurini guidati dal padre di Hyp, fuggono via seguiti dai famelici Denti Aguzzi; a causa di una frana per\u00f2 denti aguzzi ed adulti cadono, mentre i Denti Aguzzi si svegliano gli adulti rimangono svenuti. Il padre di Hyp decide di combattere, cos\u00ec che tutti combattono; Piedino, Tricky, Ducky, Petrie e Spike, a furia di cacciare i Denti Aguzzi lanciando contro loro delle pietre, sbloccano l'acqua che travolge i Denti Aguzzi, e spegne l'incendio nella Valle Incantata.\nCos\u00ec alla fine gli adulti si riappacificano e tutti tornano alla valle salvata che, con l'acqua tornata a scorrere, rifiorisce di nuovo.\nHome Video.\nIn Italia, il film \u00e8 stato distribuito in VHS dalla CIC Video a marzo 1996."}
{"id": "1699130", "revid": "124888617", "url": "https://it.wikipedia.org/wiki?curid=1699130", "title": "Nicol\u00f2 Napoli", "text": "Carriera.\nGiocatore.\nCresciuto nel vivaio del , passa poi alla formazione \"Allievi\" del Tommaso Natale. Viene quindi prelevato dal . Successivamente gioc\u00f2 nella Cavese e poi nel Benevento, prima di tornare al Messina dove rimase per tre stagioni. Nel 1987 venne ingaggiato dalla . Rimane in bianconero per quattro stagioni raccogliendo 94 presenze ufficiali con 6 gol, dei quali il pi\u00f9 importante lo realizz\u00f2 il 28 gennaio del 1990 allo stadio Comunale di Torino contro l', sconfitta dalla sua rete. Con la Juventus vinse una Coppa Italia e una Coppa UEFA nella stagione 1989-1990.\nNel 1991 viene ceduto al dove rimane fino al 1996, quando scende in Serie B nelle file della . L'ultimo suo sprazzo di carriera come calciatore lo vive ancora in Sardegna, dove \u00e8 stato protagonista tra i pi\u00f9 validi nella storia del Cagliari post-scudetto, mettendo a referto tre presenze nel , nel campionato di Serie C2 1997-1998.\nNella stagione 1998-1999 si cimenta con il calcio a 5 giocando nel Cagliari, in Serie A; l'impatto con la disciplina non \u00e8 tuttavia incoraggiante: il giocatore scende in campo in quattro occasioni, mettendo a segno una rete.\nAllenatore.\nComincia la sua carriera da allenatore nel 2002 Moncalieri, per poi passare l'anno successivo al Vado. Nella stessa stagione si trasferisce in Romania, chiamato dall', dove continua la sua carriera di allenatore, tranne un biennio ad Orbassano tra il 2005 e il 2007.\nDal 13 ottobre 2014 allena il CSMS Iasi, divenuto nel 2016 Politehnica Ia\u0219i con cui interrompe nel giugno 2016.\nNell'estate del 2018 viene chiamato dall', club fallito nel 2013, ripartito dalla categorie minori e attualmente in Liga III. Dopo una promozione in Liga II Viene esonerato nell'ottobre 2020"}
{"id": "1699132", "revid": "438678", "url": "https://it.wikipedia.org/wiki?curid=1699132", "title": "Kharij", "text": "Kharij \u00e8 un film del 1982 diretto Mrinal Sen, vincitore del Premio della giuria al Festival di Cannes."}
{"id": "1699133", "revid": "125910300", "url": "https://it.wikipedia.org/wiki?curid=1699133", "title": "Nine (film)", "text": "Nine \u00e8 un musical del 2009 diretto da Rob Marshall. La pellicola \u00e8 ispirata all'omonimo musical di Broadway, tratto da una piece del commediografo aquilano residente a New York Mario Fratti che si rif\u00e0 a sua volta a \"8\u00bd\" di Federico Fellini.\nIl film \u00e8 stato distribuito nelle sale cinematografiche italiane il 23 gennaio 2010.\nTrama.\nRoma, 1965. Colto da crisi creativa il regista Guido Contini deve realizzare un nuovo film, ma non ha in mente nessuna idea per il suo nuovo progetto. Mentre pensa a delle idee sul suo nuovo film, Guido ripensa a tutte le donne della sua vita (\"Overture delle donne\"). Dopo una conferenza stampa, dove incontra la maliziosa giornalista Stephanie Necrophorus, Guido sogna di essere ancora giovane ed energico, quando il suo talento dava i suoi frutti (\"Guido's Song\"). Dopodich\u00e9 fugge dai giornalisti e dai suoi collaboratori rifugiandosi in un hotel, dove riceve la telefonata della sua amante Carla Albanese (\"A Call from the Vatican\"). Carla e Guido si incontrano in una squallida pensione, ma, mentre \u00e8 a letto con lei, lui ricorda la prostituta Saraghina, che quando era bambino gli aveva insegnato tutto sul sesso e sull'amore (\"Be Italian\"). Quando lui torna in albergo, scopre che il suo produttore, Dante, lo ha trovato, e lo porta a cena con la troupe per aiutarlo a prepararsi per il film. Guido implora Lilli, la sua costumista, di dargli l'ispirazione, criticando per\u00f2 i costumi di Lilli, che a lei invece ricordano la Folies Berg\u00e8re, una sala parigina (\"Folies Berg\u00e8re\"). Dopodich\u00e9 Lilli gli ricorda che il giorno prima era il compleanno di sua moglie Luisa.\nLuisa si presenta a cena al ristorante. Una canzone da lei cantata fa capire quanto lei soffra per il fatto che suo marito non le dedichi pi\u00f9 attenzione e amore, e che la metta in secondo piano dopo i suoi film (\"My Husband makes movies\"). Luisa vede Carla entrare nel ristorante, e intuisce della relazione fra suo marito e lei, e se ne va in lacrime. Guido si infuria con Carla e la lascia. Guido incontra nuovamente Stephanie Necrophorus, la giornalista di \"Vogue\", la quale gli rivela sua ammirazione per lui e per il cinema italiano (\"Cinema Italiano\"). Dopo aver flirtato con lei, Guido ritorna da sua moglie, tentando, invano, di confortarla. Mentre le parla, Guido riceve una telefonata dalla quale apprende del tentato suicidio di Carla. Guido va subito a trovarla, ma se ne va con l'intenzione di farla finita con lei. Guido ha poi una visione di sua madre, che gli dice di riparare i legami rotti con la moglie e di ricostruire la sua vita (\"Guarda la luna\").\nGuido va sul set del suo film, dove si terr\u00e0 la prova costumi dell'attrice protagonista e musa di Guido, Claudia Jenssen. Claudia abbandona le prove rifiutandosi di provare acconciature e vestiti per una parte che non conosce, e Guido la accompagna a fare un giro. Per convincerla, Guido si inventa una trama, ma lei non abbocca, e gli comunica che abbandona il progetto, oltre a confessargli l'amore che prova per lui, pur sapendo che \u00e8 attratto solo dalla diva che lui ha costruito su di lei e non dalla sua vera persona (\"Unusual Way\"). Dopodich\u00e9 se ne va. Anche Luisa lascia Guido, dicendogli che lei per lui non \u00e8 speciale ma una come le altre (\"Take it All\"). Guido decide di rinunciare al film (\"I can't make this movie\") e annulla la produzione. Due anni dopo, Guido soffre perch\u00e9 Luisa si \u00e8 fidanzata con un altro, mentre Lilli gli \u00e8 ancora vicina. Finalmente ha un'illuminazione: pu\u00f2 fare un film sulle sue vicissitudini, che si intitoler\u00e0 \"Nine\". Riunisce cos\u00ec le persone pi\u00f9 importanti della sua vita, tra cui Claudia e Carla, e si appresta a girare la prima scena. Quando tutto \u00e8 pronto, Luisa arriva sul set alle spalle di Guido. Felice di vederlo di nuovo alle prese col suo lavoro, sorride, mentre lui grida: \"Azione!\".\nAl volante della sua Giulietta Spider azzurra, il regista Guido Contini attraversa le strade e le piazze della Roma anni '60, ovvero la citt\u00e0 della Dolce Vita, che lo scenografo John Myhre ha restaurato e reinventato per questo \"Nine\".\nProduzione.\nIl 12 aprile 2007 viene dato l'annuncio che il regista Rob Marshall avrebbe diretto un adattamento cinematografico del musical \"Nine\" sotto la produzione della The Weinstein Company. Marshall aveva gi\u00e0 diretto un musical nel 2002, \"Chicago\" vincitore dell'Oscar come miglior film nel 2003.\nIl film, in un primo momento, prevedeva la partecipazione dei vincitori del premio Oscar Catherine Zeta Jones e Javier Bardem. Nel frattempo \u00e8 stata diffusa online la prima immagine promozionale del film, una foto scattata sul set che ritrae l'intero cast femminile.\nLe riprese del film sono arrivate anche a Roma e provincia dove parte del cast \u00e8 stato impegnato nelle location pi\u00f9 suggestive della costa romana. Il 12 gennaio 2009 le riprese del film sono state effettuate ad Anzio, in provincia di Roma, e sono continuate per 15 giorni, il 29 e 30 gennaio il set cinematografico si \u00e8 trasferito nel centro storico di Sutri in provincia di Viterbo.\nCast.\nIl film raggruppa un cast importante composto da attrici come Pen\u00e9lope Cruz, Marion Cotillard, Judi Dench e Sophia Loren. Del cast doveva far parte anche Catherine Zeta Jones, ma in seguito abbandon\u00f2 il progetto; per sostituirla \u00e8 stata ingaggiata Nicole Kidman.\nInizialmente nel cast era prevista anche la presenza di Ren\u00e9e Zellweger, scartata per\u00f2 durante le prime audizioni. Scartate con lei anche Juliette Binoche, Katie Holmes e Demi Moore. Si dice che il rifiuto di Catherine Zeta Jones sia collegato alla pretesa dell'attrice di volere qualche scena in pi\u00f9 per il personaggio di Claudia. Quando Rob Marshall le ha spiegato che non poteva modificare lo script, l'attrice ha deciso di non accettare il ruolo. I rapporti tra i due non sono stati compromessi, e dopo pochi mesi la Zeta-Jones ha trovato degna sostituta in Nicole Kidman.\nInizialmente per il ruolo di Guido si era pensato ad Antonio Banderas, visto che l'attore aveva gi\u00e0 portato in scena a teatro il personaggio nel 2003, aggiudicandosi un Theatre World Award e un Drama Desk Award. Poi la parte fu assegnata a Javier Bardem, ma nell'aprile del 2008 l'attore spagnolo si \u00e8 tirato fuori dal progetto, e alla fine si \u00e8 scelto Daniel Day-Lewis.\nLa cantante Stacy Ferguson, meglio conosciuta come Fergie, \u00e8 stata ingaggiata per il ruolo di Saraghina, mentre Kate Hudson si \u00e8 unita al cast nel ruolo della redattrice di \"Vogue\" Stephanie Necrophorus. La Hudson ha battuto colleghe come Sienna Miller e Anne Hathaway.\nNel settembre del 2008 il produttore del film, Harvey Weinstein, ricordandosi del suo cameo musicale nel film \"Il talento di Mr. Ripley\", ha contattato Fiorello per una sua probabile partecipazione al film. Si aggiungono al cast gli italiani Martina Stella, Alessia Piovan, Valerio Mastandrea, Giuseppe Cederna e Elio Germano. A definire la parte di cast italiana si aggiunge il palermitano Giuseppe Spitaleri, un bambino di sette anni selezionato dopo numerosi provini al cospetto del regista e di Daniel Day-Lewis. Spitaleri dopo un corso intensivo di inglese, ballo e canto, interpreter\u00e0 la parte di Guido Contini da bambino.\nNelle riprese italiane del film sono stati coinvolti anche gli stilisti Domenico Dolce e Stefano Gabbana, che appaiono in un cameo nei panni di due preti.\nColonna sonora.\nFa parte integrante della colonna sonora del film la canzone \"Quando quando quando\" di Alberto Testa e Tony Renis, interpretata da Fergie nel 2009. La canzone ottenne un quarto posto al \"Festival di Sanremo 1962\" e un grande successo mondiale mai interrotto.\nTracce.\nNon presente nelle tracce della colonna sonora ufficiale, ma sottofondo di una scena finale del film, \u00e8 \"Casa sulitaria\" di Roberto Murolo, inoltre durante il film si ascolta anche \"Conversazione\" di Mina.\nAccoglienza.\nIncassi.\nIn America, in due settimane di programmazione, il film ha totalizzato una cifra pari a poco pi\u00f9 di 14 milioni di dollari. Mentre in Italia, nel primo week-end, ha guadagnato poco pi\u00f9 di 530\u00a0000 euro: un flop, per un film che \u00e8 costato 80 milioni di dollari. Dalla sua uscita \"Nine\" ha incassato 53 milioni di dollari."}
{"id": "1699134", "revid": "767487", "url": "https://it.wikipedia.org/wiki?curid=1699134", "title": "Tuesday Afternoon (brano musicale)", "text": "Tuesday Afternoon \u00e8 una canzone del 1967 dei Moody Blues, presente nell'album \"Days of Future Passed\", composta dal chitarrista del gruppo Justin Hayward."}
{"id": "1699135", "revid": "125388417", "url": "https://it.wikipedia.org/wiki?curid=1699135", "title": "Inversione di priorit\u00e0", "text": "In informatica l'inversione di priorit\u00e0 \u00e8 un problema che si verifica in un ambiente multitasking o multithreading durante l'accesso, da parte di task e/o thread alla stessa sezione critica.\nL'accesso alla sezione critica \u00e8 preceduto da un lock del mutex associato a tale sezione critica; l'uscita dalla sezione critica \u00e8 preceduta da un unlock del mutex associato a tale sezione critica. Ad ogni \"lock\" deve necessariamente seguire un \"unlock\".\nEsempio.\nDati tre task T1, T2, T3 con rispettive priorit\u00e0 p1 &gt; p2 &gt; p3\nSupponiamo che T1 e T3 debbano accedere alla risorsa alla quale \u00e8 associato il mutex S\nSe T3 inizia ad essere processato e fa un lock(S) prima che T1 parta allorquando T1 partir\u00e0 e tenter\u00e0 di fare un lock(S) verr\u00e0 bloccato per un tempo non definito, cio\u00e8 fino a quando T3 non far\u00e0 un unlock(S) liberando la risorsa 'S'. T1 infatti non pu\u00f2 continuare l'esecuzione senza la risorsa 'S' detenuta da T3. Risulta evidente che in questo caso T1 venga penalizzato a favore di T3 a dispetto dell'ordine delle priorit\u00e0 p1&gt;p3 (caso di blocco diretto).\nSe, prima che T3 faccia un unlock(S), parte il T2 (che non utilizza la risorsa S), allora T3 verr\u00e0 sospeso per permettere a T2 di essere processato in virt\u00f9 delle priorit\u00e0 p2&gt;p3. In questo caso T1 dovr\u00e0 attendere che anche T2 finisca di essere processato. Infatti T1 \u00e8 bloccato su T3 che a sua volta \u00e8 bloccato su T2 a dispetto dell'ordine delle priorit\u00e0 p1&gt;p2 (caso di blocco indiretto)."}
{"id": "1699137", "revid": "767487", "url": "https://it.wikipedia.org/wiki?curid=1699137", "title": "Isn't Life Strange", "text": "Isn't Life Strange \u00e8 una canzone del 1972 dei Moody Blues, presente nell'album \"Seventh Sojourn\", composta dal bassista del gruppo John Lodge."}
{"id": "1699140", "revid": "1355461", "url": "https://it.wikipedia.org/wiki?curid=1699140", "title": "I'm Just a Singer (In a Rock and Roll Band)", "text": "I'm Just a Singer (In a Rock and Roll Band) \u00e8 un singolo de The Moody Blues pubblicato nel 1972 da Threshold Records, estratto dall'album \"Seventh Sojourn\".\nIl disco.\nLa \"titletrack\" \u00e8 stata composta dal bassista del gruppo John Lodge."}
{"id": "1699143", "revid": "289247", "url": "https://it.wikipedia.org/wiki?curid=1699143", "title": "Miguel Angelo Longo", "text": ""}
{"id": "1699146", "revid": "110157", "url": "https://it.wikipedia.org/wiki?curid=1699146", "title": "Distretto regionale di Thompson-Nicola", "text": " \nIl distretto regionale di Thompson-Nicola (TNRD) \u00e8 un distretto regionale della Columbia Britannica, Canada di 122.286 abitanti, che ha come capoluogo Kamloops."}
{"id": "1699147", "revid": "122814506", "url": "https://it.wikipedia.org/wiki?curid=1699147", "title": "153P/Ikeya-Zhang", "text": "La Cometa Ikeya-Zhang (Giapponese, Cinese: \u6c60\u8c37-\u5f35\u5f57\u661f), formalmente 153P/Ikeya-Zhang, \u00e8 una cometa periodica del Sistema solare. \u00c8 stata scoperta il 1\u00ba febbraio 2002 indipendentemente da due astronomi: il cinese Zhang Daqing dalla citt\u00e0 di Kaifeng e il giapponese Kaoru Ikeya dalla prefettura di Shizuoka. La cometa \u00e8 stata inizialmente identificata come C/2002 C1 (Ikeya-Zhang). \u00c8 stata la cometa pi\u00f9 brillante dal 1997, con una magnitudine apparente di 3,5. \nCaratteristiche orbitali.\nLa cometa ha raggiunto il perielio il 18 marzo 2002. Il suo periodo orbitale \u00e8 stato calcolato in 366,51 anni. La cometa Ikeya-Zhang \u00e8 la cometa periodica con il periodo orbitale pi\u00f9 lungo di cui si sia osservato pi\u00f9 di un ritorno al perielio. la cometa ha una MOID col pianeta Giove di sole 0,0115 UA.\nL'orbita determinata per la cometa Ikeya-Zhang da B.G. Marsden e S. Nakano \u00e8 consistente con le osservazioni storiche di una cometa assai luminosa (C/1661 C1) registrate nel 1661 da astronomi cinesi e dall'astronomo polacco Johannes Hevelius. La cometa C/1661 C1 raggiunse una magnitudine non superiore alla 2, e una coda doppia che si svilupp\u00f2 per 6\u00b0 e fu scoperta nella luce dell'alba. Alla cometa fu quindi assegnata la designazione permanente \"153P\", che la identifica quale cometa periodica.\nNei giorni subito a seguire la scoperta, Nakano e Marsden avevano proposto l'identificazione della cometa Ikeya-Zhang con un'altra cometa storica, la C/1532 R1, del 1532. Mark R. Kidger ha recuperato questa identificazione ed ha confrontato le curve di luce delle tre comete. \u00c8 giunto alla conclusione che l'identificazione basata sui parametri orbitali \u00e8 essenzialmente corretta, ma che la cometa Ikeya-Zhang e la cometa C/1532 R1 sembrano essere comunque imparentate tra di loro. In particolare, potrebbe trattarsi di due frammenti dello stesso oggetto cometario, di cui la cometa C/1532 R1 sarebbe la porzione principale del nucleo. Una conferma a questa ipotesi potr\u00e0 giungere con il ritorno della cometa C/1532 R1, previsto per la fine del XXI secolo."}
{"id": "1699149", "revid": "36426", "url": "https://it.wikipedia.org/wiki?curid=1699149", "title": "Sferisterio delle Cascine", "text": "Lo sferisterio delle Cascine \u00e8 una struttura sportiva di Firenze, costruita nel 1893 per le gare di pallone col bracciale e situata nella zona delle Cascine, tra via del Fosso Macinante e la piazza Vittorio Veneto.\nLa struttura \u00e8 stata ripetutamente rinnovata, specialmente dopo il crollo del muro di appoggio avvenuto nel 1993 a causa di un fulmine durante un nubifragio. Recentemente il suolo del campo di gioco \u00e8 stato coperto da materiale sintetico e l'impianto \u00e8 utilizzato per varie discipline. Vi si disputano prevalentemente gare di tamburello e tamburello a muro, oltre a quelle di pallone col bracciale."}
{"id": "1699153", "revid": "767487", "url": "https://it.wikipedia.org/wiki?curid=1699153", "title": "The Voice (The Moody Blues)", "text": "The Voice \u00e8 una canzone del 1981 del gruppo rock Moody Blues, presente nel disco Long Distance Voyager, scritta dal chitarrista Justin Hayward."}
{"id": "1699154", "revid": "599013", "url": "https://it.wikipedia.org/wiki?curid=1699154", "title": "Marcelo Tejera", "text": "Carriera.\nClub.\nNella stagione 1992-1993 ha giocato nel Cagliari collezionando solo 5 presenze. Dal 1996 al 2000 ha invece militato nelle categorie minori spagnole con la maglia del Logro\u00f1\u00e9s. Nel 2005 ritenta l'avventura europea col Southampton ma non colleziona alcuna presenza. Conclude la carriera nel Liverpool Montevideo, ma -tra le altre-ha vestito anche le maglie di: Defensor Sporting, Pe\u00f1arol Montevideo, Nacional e Boca Juniors.\nNazionale.\nVanta anche 6 presenze con la nazionale del suo paese."}
{"id": "1699157", "revid": "729019", "url": "https://it.wikipedia.org/wiki?curid=1699157", "title": "Pietro Spangaro", "text": "Biografia.\nFu un ardente patriota che partecip\u00f2 alla spedizione dei Mille garibaldina.\nLo ritroveremo con il grado di colonnello in prima fila nella decisiva battaglia del Volturno, dopo aver seguito il generale Garibaldi a Marsala e a Calatafimi.\nEx ufficiale austriaco, aveva disertato per combattere a fianco degli insorti Veneziani, capeggiati da Daniele Manin, \u00e8 difficile ricostruire bene la sua biografia, poich\u00e9 si intreccia con quella dell'omonimo cugino, Pietro Spangaro anch'egli figlio di un Giovanni Battista Spangaro, e volontario nella spedizione dei Mille.\nNel 1849 \u00e8 a Malta, dove erano radunati molti esuli italiani.\nLo ritroviamo poi nel 1850 in Egitto, dove fece una discreta fortuna con una ditta commerciale da lui creata.\nNon partecip\u00f2 alla seconda guerra di indipendenza, ma nella primavera del 1860 torn\u00f2 in Italia per partecipare alla spedizione dei Mille.\nI suoi uomini lo adoravano per i suoi modi di fare semplici e schietti.\nSecondo Maxime du Camp, che era con lui in Calabria durante la spedizione dei Mille, era soprannominato Colonnello \"dunque\", perch\u00e9 iniziava sempre le sue frasi con quella parola.\nMor\u00ec nel 1894 a Milano, nella modesta casa in cui si era trasferito negli ultimi tempi, forse per ragioni economiche, in corso Magenta numero 28. La casa non era di sua propriet\u00e0, e oggi non esiste pi\u00f9, il numero civico non \u00e8 individuabile, e non c'\u00e8 pi\u00f9 nemmeno la sua tomba."}
{"id": "1699160", "revid": "767487", "url": "https://it.wikipedia.org/wiki?curid=1699160", "title": "Vic Akers", "text": "Carriera.\nAllenatore.\nPer pi\u00f9 di vent'anni ha allenato l'Arsenal Ladies."}
{"id": "1699173", "revid": "767487", "url": "https://it.wikipedia.org/wiki?curid=1699173", "title": "Th\u00e9r\u00e8se", "text": "Th\u00e9r\u00e8se \u00e8 un film del 1986 diretto da Alain Cavalier, vincitore del Premio della giuria al 39\u00ba Festival di Cannes.\nIl film racconta in maniera abbastanza libera la vita di santa Teresa di Lisieux, morta di tubercolosi in giovane et\u00e0."}
{"id": "1699174", "revid": "8596", "url": "https://it.wikipedia.org/wiki?curid=1699174", "title": "Yeelen - La luce", "text": ""}
{"id": "1699175", "revid": "287204", "url": "https://it.wikipedia.org/wiki?curid=1699175", "title": "F16", "text": ""}
{"id": "1699184", "revid": "438678", "url": "https://it.wikipedia.org/wiki?curid=1699184", "title": "Yeelen, la luce", "text": "Yeelen, la luce (\"Yeelen\") \u00e8 un film del 1987 diretto da Souleymane Ciss\u00e9.\nPresentato al Festival di Cannes, il film vi ha ottenuto il Premio della giuria.\nTrama.\nIn un'Africa primordiale, padre e figlio di etnia bambara sono maestri dell'arte della magia.\nIl figlio vorrebbe che tutti apprendessero questo mestiere, ma la reazione violenta del padre lo costringe a fuggire.\nDopo un viaggio di iniziazione, il ragazzo torner\u00e0 per combattere il padre in un duello di armi magiche, sconfiggendolo."}
{"id": "1699186", "revid": "110157", "url": "https://it.wikipedia.org/wiki?curid=1699186", "title": "Queimadas (Para\u00edba)", "text": "Queimadas \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1699193", "revid": "2194416", "url": "https://it.wikipedia.org/wiki?curid=1699193", "title": "Vite a legno", "text": "Una vite a legno \u00e8 un tipo vite progettata per essere avvitata nel legno.\nDescrizione.\nI primi modelli meno recenti avevano una sezione conica, che entrando nel legno, creavano una sorta di \"cono\" filettato. Essi tuttavia, abbinati ad una pi\u00f9 piccola posta all'inizio del contatto tra vite e legno, non avevano massima resistenza all'estrazione, in quanto poteva tornare indietro a strappo e la resistenza del legno veniva a mancare; cosa che non accadeva invece nella vite a sezione cilindrica; da ci\u00f2 l'adozione da qualche anno a questa parte, di viti a sezione cilindrica.\nAnche l'impronta di innesto del giravite, un tempo a taglio, \u00e8 andata in disuso, oggi le pi\u00f9 utilizzate sono la \"pozidriv\" e la \"torx\", entrambe permettono un avvitamento sia manuale che automatico, in sicurezza e senza rischio di slabbratura della testa, il loro vantaggio, oltre ad essere realizzate in acciaio molto duro, sono disponibili con una tonalit\u00e0 di colore abbinabile al manufatto, ovvero colore argento, ottone, bronzo e nero; sono realizzate anche in inox, a differenza delle precedenti sono esenti da ossidazione ma hanno minore resistenza meccanica, per l'assemblaggio di grandi manufatti in legno, ad esempio il tetto in travi di una casa, sono disponibili viti con testa svasata con impronta Torx, ottimizzate al meglio per questa funzione, hanno doppia elica differenziata e zigrinatura nella sezione del corpo e nella testa, caratteristiche che ne migliorano l'antisvitamento nel tempo.\nRestano per\u00f2 comuni le altre dimensioni: diametro lunghezza e forma della testa: infatti una vite 4x40 TC avr\u00e0 un diametro di mm 4 ed una lunghezza di mm 40 e forma della testa cilindrica. Altro nesso in questi due dati (testa e gambo) \u00e8 dT=2d cio\u00e8 il diametro della testa \u00e8 il doppio del diametro del gambo; questo permette di sapere, a priori, la dimensione della testa di una vite, ad esempio per \"affogarla\" nel legno. \nI \"tirafondo\".\nLe viti di grosso diametro prendono il nome di \"tirafondo\" e la testa \u00e8 generalmente esagonale o quadrata per poterla avvitare con una chiave. I tirafondo erano in passato molto utilizzati per fissare le rotaie alle traversine in legno.\nI bulloni per legno.\nLe viti per il legno con il dado, che lavorano come bulloni, hanno la testa bombata con la parte inferiore quadrata. Quando il dado viene avvitato la parte quadra penetra nel legno e impedisce alla vite di ruotare."}
{"id": "1699195", "revid": "110157", "url": "https://it.wikipedia.org/wiki?curid=1699195", "title": "Massaranduba (Para\u00edba)", "text": "Massaranduba\u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1699196", "revid": "95191240", "url": "https://it.wikipedia.org/wiki?curid=1699196", "title": "Gigi Ghirotti", "text": "Biografia.\nNacque in una famiglia numerosa, ultimo di nove figli. Allo scoppio della seconda guerra mondiale interruppe gli studi universitari alla Facolt\u00e0 di Lettere e si arruol\u00f2 come volontario nel corpo degli Alpini.\nDopo l'8 settembre 1943 si aggreg\u00f2 alle formazioni partigiane nelle file del Partito d'Azione.\nAttivit\u00e0 giornalistica e televisiva.\nTerminata la guerra, nel 1945 incominci\u00f2 l'attivit\u00e0 giornalistica ne \"Il Giornale di Vicenza\". Successivamente scrisse per \u201cLa Stampa\u201d dal 1950 al 1958, per \"L'Europeo\" dal 1958 al 1960 e nuovamente per \"La Stampa\" dal 1960 fino alla scomparsa nel 1974.\nAttivit\u00e0 bibliografica.\nFu anche autore di saggi basati sulle sue inchieste giornalistiche:\nIl racconto della malattia.\nNel 1972 gli fu diagnosticato un linfoma di Hodgkin; lott\u00f2 per due anni contro il male attraverso una lunga trafila di ricoveri nelle strutture ospedaliere pubbliche.\nNella trasmissione televisiva RAI \"Orizzonti della Scienza e della Tecnica\", il 27 maggio 1972 disse: \"Ho un cancro e lo so, parliamone insieme\".\nNel 1973 condusse un'inchiesta giornalistica per la RAI-TV come \"l'inviato dal tunnel della malattia\" sulla condizione e i diritti dei malati, in particolare i meno abbienti, descritti pi\u00f9 volte come vittime dell'inadeguatezza dell'assistenza delle strutture sanitari pubbliche e dell'isolamento che viveva in prima persona\nRaccont\u00f2 la sua esperienza di malato nel libro \"Lungo viaggio nel tunnel della malattia\" e in alcuni articoli pubblicati su \u201cLa Stampa\u201d.\n\u00c8 scomparso a Vicenza il 17 luglio del 1974 all'et\u00e0 di 53 anni.\nIl Comitato Nazionale Gigi Ghirotti.\nA poco meno di un anno dalla sua morte, il 5 maggio 1975 fu costituito, per iniziativa della moglie e di un gruppo di amici e colleghi, il Comitato Nazionale Gigi Ghirotti allo scopo, come egli aveva auspicato, di \"favorire il miglioramento delle professionalit\u00e0 e delle strutture oncologiche al fine di una sempre pi\u00f9 efficace assistenza al malato, cooperando alla crescita di una nuova coscienza civile per affrontare nella sua complessit\u00e0 il fenomeno in aumento delle malattie oncologiche\".\nIl comitato ha lo scopo di promuovere interventi di assistenza psicologica e sociale nei confronti dei pazienti oncologici e delle loro famiglie, favorire l'umanizzazione delle strutture sanitarie e operare per migliorare la formazione dei sanitari in campo oncologico.\nIl Comitato Gigi Ghirotti \u00e8 da sempre guidato da un giornalista. Attualmente il presidente \u00e8 Emilio Carelli.\nNel 1984 il Comitato Gigi Ghirotti \u00e8 stato riconosciuto come ente di utilit\u00e0 sociale non a scopo di lucro."}
{"id": "1699197", "revid": "110157", "url": "https://it.wikipedia.org/wiki?curid=1699197", "title": "Boa Vista (Para\u00edba)", "text": "Boa Vista \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande."}
{"id": "1699198", "revid": "767487", "url": "https://it.wikipedia.org/wiki?curid=1699198", "title": "Kaoru Ikeya", "text": "Scoperte.\nIkeya ha scoperto o coscoperto sette comete e due supernove. In ordine cronologico di scoperta:\nRiconoscimenti.\nL'asteroide 4037 Ikeya \u00e8 stato cos\u00ec denominato in suo onore. Nel 1989 ha ricevuto il Supernova Award della AAVSO. Gli \u00e8 stato assegnato l\"'Edgar Wilson Award\" nel 2002 per la coscoperta della cometa 153P/Ikeya-Zhang e nel 2011 per la coscoperta della 332P/Ikeya-Murakami ."}
{"id": "1699199", "revid": "1573940", "url": "https://it.wikipedia.org/wiki?curid=1699199", "title": "Chiesa di Santa Barbara (Livorno)", "text": "La chiesa di Santa Barbara di Livorno si trovava nei pressi di piazza Guerrazzi, lungo la via Grande.\nPrimo duomo della citt\u00e0, fu costruita sul finire del XVI secolo nell'area in cui sorgeva la chiesa medioevale di Santa Giulia.\nProgettata come cappella nel 1581, e poi edificata come chiesa nel 1603, apparteneva all'Arciconfraternita della Misericordia di Livorno, che, dopo la seconda guerra mondiale, si trasfer\u00ec nell'ex chiesa anglicana di via Verdi. Inizialmente l'arciconfraternita ebbe in uso una cappella nei pressi del Duomo, per passare nella chiesa di Santa Barbara nel 1780, quando l'acquista dalla soppressa Compagnia dei Bombardieri.\nLa prima chiesa della Misericordia.\nFerdinando I de' Medici don\u00f2 alla nuova confraternita della Misericordia un terreno nella via San Francesco, adiacente al Duomo per la costruzione di una chiesa e di una propria sede. Progettata da Alessandro Pieroni fu aperta al culto il 6 gennaio 1597 e terminata nel 1601, dedicandola ai santi Francesco, Giovanni, Tobia, Sebastiano.\nPopolarmente conosciuta come chiesa della Fontanella, per una pubblica fonte che si trovava di fronte con un quadro della Madonna (Madonna della Fontanella), aveva accesso da un ampio atrio che si apriva sulla pubblica strada e dove si posizionava sulla destra, chiusa da una cancellata, la cappella dell'Immacolata Concezione.\nLa chiesa vera e propria era costituita da un vasto locale rettangolare ove sul lato destro si apriva una chiostra su cui si affacciava la cappella del \"Crocifisso dei Giustiziati\". Sul retro della chiesa si trovava la cappella dedicata a San Giuseppe e l'attivo spedale dello Spirito Santo per il clero ed i pellegrini, con ingresso anche dalla via del Tempio (1610). La facciata della chiesa era adornata dallo stemma marmoreo della confraternita e dall'iscrizione \"Ad honorem fraternitatis Misericordiae Seraphici S. Francisci\".\nIl soffitto fu adornato e dorato da Francesco Fusioni da Norcia e terminato nel 1622 con intagli di Vincenzo Ricordati. Al centro vi era posto un quadro della decollazione di San Giovanni Battista, opera del Lattanzio.\nAi lati interni dell'ingresso erano poste le tele di San Francesco e San Tobia mentre sopra l'architrave era collocata una tela di Cristo.\nIl piccolo campanile aveva tre campane inaugurate nel 1613.\nDopo essere stata ceduta alla Compagnia dei bombardieri, la chiesa e la sede furono chiuse e soppresse nel 1785.\nLa chiesa di Santa Barbara.\nLa facciata, rifatta nel 1871 su disegno di Arturo Conti, era schermata mediante un arco sorretto da colonne binate, secondo uno schema riconducibile al prospetto rinascimentale di Sant'Andrea a Mantova. Salita una breve scalinata, si accedeva ad un atrio, dove a destra si apriva la Cappella della Madonna della Fontanella (dipinto della scuola di Cosimo Rosselli), a pianta regolare (2,50 x 3,80 m), aperta nel 1632 ed originariamente intitolata a San Rocco. Sulla sinistra dell'entrata vi era la Cappella del Ges\u00f9 Crocifisso, con un dipinto ad olio del Passignano donato da Bernardetto Borromei verso il 1610, quando era governatore della confraternita e primo Gonfaloniere della citt\u00e0 di Livorno, e restaurato dal Vivoli, provveditore della Misericordia, nel 1833. Sotto il suo altare era posta l'urna in vetro e legno intagliato e dorato, contenente le reliquie di Santa Vittoria martire. Nel 1853 vi venne collocata la tavola raffigurante San Giovanni Decollato d'ispirazione caravaggesca, dipinta e donata dallo stesso Tommaso Gazzarrini all'Arciconfraternita.\nDi fronte all'entrata si apriva la Cappella di San Giuseppe, chiusa con una cancellata artistica (1705) e dedicata al SS. Crocifisso e San Tobia, ove vi veniva custodito il \"Crocifisso dei Giustiziati\" con il quale si accompagnavano i condannati al patibolo fino al 9 aprile 1854, data dell'ultima esecuzione a Livorno. Queste cappelle che complessivamente misuravano metri 15,10 x 5,75 x 10,50 di altezza, precedevano l'ingresso al tempio vero e proprio, che fu restaurato pi\u00f9 volte nel corso dei secoli. Questo era stato ricostruito sull'antica pieve medievale di Santa Giulia.\nVi si accedeva da uno stretto ingresso che conduceva nella chiesa vera e propria, costituita da un locale rettangolare di 22,45 metri di lunghezza per circa 7,05 di larghezza e alto 7,65 metri per raggiungere l'altezza massima di metri 11,80.\nLa chiesa non era in linea con l'asse viario cittadino, ricalcando nelle fondazioni dell'edificio medievale la rete viaria antica.\nAffrescata dai fratelli Ghirlanda, la chiesa sub\u00ec una profonda ristrutturazione dopo il violento terremoto del 1846.\nSull'altare maggiore, decorato da due eleganti colonne di ordine corinzio con il fusto in marmo rosso, era posto il dipinto della \"Mater Misericordiae\" del Passignano.\nAi lati dell'altare, sopra le due porte laterali, vi erano a destra e a sinistra i dipinti ad olio di Giovanni Bottari, raffiguranti rispettivamente una \"Decollazione di San Giovanni Battista\" e \"San Tobia che seppellisce un defunto\" (attualmente nella chiesa del Cimitero della Misericordia).\nIl soffitto era stato affrescato da Alessandro Gherardini.\nDal retro della chiesa si accedeva alla sagrestia, al chiostro dove si ergeva il campanile, e ai vari locali per le attivit\u00e0 dell'associazione.\nDanneggiata durante la seconda guerra mondiale, la chiesa fu demolita in seguito alla ricostruzione per far posto ai nuovi portici della strada: oggi una lapide a terra ricorda l'edificio scomparso."}
{"id": "1699203", "revid": "1487880", "url": "https://it.wikipedia.org/wiki?curid=1699203", "title": "Monumento a Francesco Domenico Guerrazzi", "text": "Il monumento a Francesco Domenico Guerrazzi si trova in piazza Guerrazzi a Livorno.\nNella seconda met\u00e0 del XIX secolo l'amministrazione comunale band\u00ec un concorso per l'erezione di un monumento a Francesco Domenico Guerrazzi.\nIl concorso fu vinto da Lorenzo Gori, scultore molto attivo nella Livorno di fine Ottocento.\nL'opera, inaugurata nel 1885, mostra il celebre letterato e uomo politico, seduto in atteggiamento riflessivo. Ai lati del piedistallo, su cui poggia la scultura, sono presenti due bassorilievi in bronzo che ripercorrono alcuni degli episodi pi\u00f9 importanti della vita del Guerrazzi: la prigionia a Portoferraio, nel 1832, e la proclamazione del governo provvisorio della Toscana, l'8 febbraio 1849.\nAllo scultore furono per\u00f2 mosse alcune critiche per non aver saputo esprimere nell'opera le grandi doti di istigatore di folle che avevano fortemente caratterizzato la figura politica di Guerrazzi."}
{"id": "1699204", "revid": "767487", "url": "https://it.wikipedia.org/wiki?curid=1699204", "title": "Il sole della mela cotogna", "text": "Il sole della mela cotogna \u00e8 un documentario drammatizzato del 1992 diretto da V\u00edctor Erice, basato sulla vita del pittore spagnolo Antonio L\u00f3pez Garc\u00eda.\nPresentato in concorso al 45\u00ba Festival di Cannes, ha vinto il premio della giuria."}
{"id": "1699206", "revid": "2091899", "url": "https://it.wikipedia.org/wiki?curid=1699206", "title": "Palazzo Dessilani", "text": "Palazzo Dessilani sorge al centro di Fara Novarese, duecento metri dalla piazza della Parrocchiale.\nSi tratta di un palazzo ottocentesco con facciata armonica e priva di fregi particolari. \nAll'interno del cortile porticato vi \u00e8 una fontana in marmo di Carrara. Al di la del cortile si apre un vasto giardino all'italiana.\nNei cortili adiacenti al palazzo sono presenti gli edifici dell'Azienda Vinicola Dessilani.\nStoria.\nGi\u00e0 propriet\u00e0 Malaspina, il palazzo ed i suoi antichi possedimenti dividevano a met\u00e0 l'abitato di Fara Novarese, occupando la zona collinare ad ovest ed una fascia di terreni pianeggianti ad est fino alla roggia Mora. Tale propriet\u00e0 era divisa dalla Strada \"dal Zut\" (di Sotto), attuale Via Cesare Battisti, ove si trova l'ingresso del Palazzo.\nLa parte a valle era detta \"Archionata\", si trattava di un vasto giardino rettangolare, poi partizionato e venduto nel 1950.\nLa parte verso le colline era, ed \u00e8 ancora, occupata dai fabbricati residenziali ed agricoli, dal giardino all'italiana con viale pergolato centrale, dal vigneto storico."}
{"id": "1699208", "revid": "767487", "url": "https://it.wikipedia.org/wiki?curid=1699208", "title": "Una vita indipendente", "text": "Una vita indipendente (\"Samstoyatelnaya zhizn\") \u00e8 un film del 1992 diretto da Vitalij Kanevskij.\nLa pellicola ha vinto il Premio della giuria al 45\u00ba Festival di Cannes."}
{"id": "1699212", "revid": "125382774", "url": "https://it.wikipedia.org/wiki?curid=1699212", "title": "Gran Premio del Brasile 1975", "text": "Il Gran Premio del Brasile 1975 \u00e8 stata la seconda prova della stagione 1975 del Campionato mondiale di Formula 1. Si \u00e8 corsa domenica 26 gennaio 1975 sul Circuito di Interlagos. La gara \u00e8 stata vinta dal brasiliano Carlos Pace su Brabham-Ford Cosworth; per il vincitore si tratt\u00f2 della prima ed unica vittoria in carriera. Ha preceduto sul traguardo il brasiliano Emerson Fittipaldi e il tedesco Jochen Mass entrambi su McLaren-Ford Cosworth.\nVigilia.\nAspetti tecnici.\nLa Fittipaldi fece esordire il modello FD02.\nQualifiche.\nResoconto.\nNella prima giornata di prove il miglior tempo fu fatto segnare dalla Shadow-Ford Cosworth di Jean-Pierre Jarier. Il caldo afoso del Brasile mise a dura prova la scelta degli pneumatici da parte delle scuderie. Soprattutto la Ferrari lament\u00f2 la poca elasticit\u00e0 delle gomme fornite dalla Goodyear.\nLa seconda giornata di prove venne posticipata in quanto un camioncino dell'organizzazione si ribalt\u00f2 sulla pista, inondandola d'olio. Nel primo turno del sabato il miglior tempo venne ancora fatto segnare da Jarier. Nella seconda sessione il francese fu ancora il dominatore delle prove, ove ottenne la seconda \"pole\" consecutiva, anche se sul termine della prove ruppe il motore. Emerson Fittipaldi fu secondo, e tent\u00f2 anche di aiutare il fratello Wilson, cercando di favorirlo con le scie. Alcuni piloti furono autori di alcuni innocui testacoda.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa gara venne ritardata per permettere la pulitura della pista dai detriti che furono lanciati dalle tribune.\nAlla partenza la testa della gara fu presa dal pilota della Brabham Carlos Reutemann, seguito dal \"poleman\" Jean-Pierre Jarier, seguito poi da Carlos Pace e dai due ferraristi Clay Regazzoni e Niki Lauda. Scatt\u00f2 invece male il pilota locale Emerson Fittipaldi che, da secondo, retrocedette in settima posizione.\nAl quarto giro si pose in testa Jarier. Il francese riusc\u00ec a prendere un certo margine, agevolato anche dal ritmo lento del secondo, Carlos Reutemann, penalizzato da una scarsa tenuta di strada. Ci\u00f2 consent\u00ec un ricompattamento dei piloti che seguivano l'argentino: il suo compagno di scuderia Pace, poi il duo della Ferrari, seguiti da Scheckter e Fittipaldi. Al 14\u00ba giro Pace super\u00f2 Reutemann, mentre, nel giro seguente, una foratura costrinse Scheckter, a una sosta ai \"box\" che gli cost\u00f2 diverse posizioni, facendolo scendere in nona piazza.\nAl ventesimo giro Clay Regazzoni pass\u00f2 Reutemann, mentre Emerson Fittipaldi fece lo stesso con Lauda. Due giri dopo Fittipaldi pass\u00f2 anche Reutemann; si scaten\u00f2 perci\u00f2 una dura battaglia tra Regazzoni e Fittipaldi per il terzo posto. Dalle retrovie stavano rinvenendo intanto sia Patrick Depailler che Jochen Mass che tra il 25\u00ba e il 26\u00ba giro avevano passato sia Lauda che Reutemann.\nAl 28\u00ba giro il pilota locale riusc\u00ec a sorpassare l'elvetico. Poco dopo Reutemann fu costretto a una fermata ai \"box\", per un guasto all'avviamento. Ora la classifica vedeva in testa Jarier, seguito dalla coppia brasiliana Pace-Fittipaldi, poi Regazzoni, Mass e Depailler. Al 31\u00ba giro il francese della Tyrrell fu costretto al ritiro per una rottura delle sospensioni.\nA sette giri dal termine un guasto all'alimentazione costrinse al ritiro Jarier (che segn\u00f2 per\u00f2 il giro pi\u00f9 veloce), e dette cos\u00ec via libera al duo brasiliano. Al giro 34 Mass pass\u00f2 Regazzoni, ormai in piena crisi con gli pneumatici.\nCarlos Pace vinse cos\u00ec per la prima e unica volta nella sua carriera in Formula 1, davanti alla coppia della McLaren-Ford Cosworth Emerson Fittipaldi e Jochen Mass. Questa gara fu la 176\u00aa e l'ultima partenza in un GP per Graham Hill, che a quell'epoca era il \"recordman\" di presenze in gran premi del mondiale di Formula 1.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1699214", "revid": "275648", "url": "https://it.wikipedia.org/wiki?curid=1699214", "title": "Ferdinando Capponi", "text": "Biografia.\nNacque a Firenze, nel Palazzo Capponi alle Rovinate, dal conte Giovan Battista Capponi e da Donna Luisa Velluti Zati dei Duchi di San Clemente; suo cugino fu il futuro vescovo di Pescia Donato Velluti Zati. \nVenne nominato vescovo di Volterra il 25 luglio 1873, all'et\u00e0 di 38 anni. Il 18 novembre 1881 fu eletto arcivescovo coadiutore di Pisa, nonch\u00e9 arcivescovo titolare di Tessalonica. Divent\u00f2 arcivescovo di Pisa due anni pi\u00f9 tardi, l'8 marzo 1883, mantenendo la carica fino alla morte, sopraggiunta il 21 marzo del 1903.\nGenealogia episcopale.\nLa genealogia episcopale \u00e8:"}
{"id": "1699222", "revid": "1543377", "url": "https://it.wikipedia.org/wiki?curid=1699222", "title": "Thai League 1", "text": "La Thai League 1 () \u00e8 la massima serie del campionato thailandese di calcio. \u00c8 un torneo professionistico nato nel 2006, in precedenza la massima serie in Thailandia era la Kor Royal Cup, un campionato semi-professionistico.\nLa squadra vincitrice della Thai League 1 si qualifica alla fase a gruppi dell'AFC Champions League, la seconda e la terza classificata si qualificano alla fase preliminare della stessa AFC Champions League e la quarta alla Coppa dell'AFC. Le ultime tre squadre in classifica retrocedono in Thai League 2.\nStoria.\nPrima della creazione della lega professionistica, la massima serie del campionato thailandese di calcio era la Kor Royal Cup (\u0e16\u0e49\u0e27\u0e22 \u0e01.), competizione semi-professionistica che fu disputata dal 1916 al 1995.\nLa lega professionistica venne formalmente creata nel 1996 dalla Federazione calcistica della Thailandia (FAT) con il nome Thailand Soccer League, che mantenne per le prime due edizioni. Alla prima stagione del 1996-1997 parteciparono 18 squadre e vi furono 6 retrocessioni. Nessuna nuova squadra fu ammessa alla seconda edizione del 1997 e le squadre divennero 12. Nel 1997 vi fu la prima edizione del campionato di seconda serie, la Thai Division 1 League, e alla fine della Thai Soccer League 1997 una squadra fu retrocessa e una fu ammessa allo spareggio con la seconda classificata della Thai Division 1 League. La terza edizione nel 1998 prese il nome Thai Premier League e mantenne il format dell'edizione precedente. L'ultima edizione con la denominazione Thai Premier League fu quella del 2000, nella quale non vi fu alcuna retrocessione diretta e l'ultima classificata fece uno spareggio con la prima classificata della Thai Division 1 League.\nCon la successiva edizione del 2001-2002, il campionato prese il nome Thai League e le retrocessioni furono tre. Alla stagione 2002-2003 parteciparono 10 squadre, con una sola neo-promossa, e a fine anno furono due le retrocesse. Questa soluzione fu adottata anche per le successive edizioni della Thai League del 2003-2004 e del 2004-2005. Per l'edizione del 2006 il campionato fu ribattezzato Thailand Premier League e non vi furono retrocessioni per partire con 16 squadre nella Thai Premier League 2007, nella quale invece le squadre retrocesse furono 4, mentre l'anno dopo furono 3. Il format rimase uguale nel campionato 2009, che riprese il vecchio nome Thai Premier League e in quello successivo le ultime tre disputarono gli spareggi con le migliori della Thai Division 1 League. Al campionato 2011 furono di nuovo ammesse 18 squadre e vi furono tre retrocessioni dirette. Nella Thai Premier League 2013 una squadra fu squalificata e una sola retrocessa.\nLa Thai Premier League 2014 fu l'unica a cui parteciparono 20 squadre, 5 delle quali furono retrocesse. Nell'agosto di quell'anno scoppi\u00f2 uno scandalo dopo le rivelazioni del calciatore ghanese Nikwei Issac, militante nella squadra di Thai Division 1 dell'Ayutthaya FC, secondo il quale molti giocatori africani in Thailandia erano stati truffati, non avevano soldi per lasciare il Paese ed erano costretti a prostituirsi con donne locali e a vendere droghe illegali per avere un permesso di soggiorno. Nel 2015 si torn\u00f2 con la formula a 18 squadre e due retrocessioni.\nIl campionato 2016 fu il primo con la denominazione Thai League 1 e vide a fine stagione due retrocessioni, mentre nel 2017 le squadre retrocesse furono 3. Nel campionato 2018 le retrocessioni furono 5 e nel 2019 si torn\u00f2 alla formula con 16 squadre e due retrocessioni. L'inizio e la fine del campionato successivo erano previsti nel 2020, ma a causa della pandemia di COVID-19 vi furono delle interruzioni e la stagione si protrasse fino al marzo del 2021; quell'anno furono 3 le squadre a retrocedere.\nSquadre.\nStagione 2021-2022."}
{"id": "1699231", "revid": "767487", "url": "https://it.wikipedia.org/wiki?curid=1699231", "title": "Francisca (film)", "text": "Francisca \u00e8 un film del 1981 diretto da Manoel de Oliveira.\n\u00c8 stato presentato nella Quinzaine des R\u00e9alisateurs al 34\u00ba Festival di Cannes.\nCon questo film si chiude la \"tetralogia degli amori frustrati\" del regista portoghese, iniziata nel 1972 con \"Il passato e il presente\", seguito da \"Benilde o la vergine madre\" (1975) e \"Amore di perdizione\" (1978).\nTrama.\nNel Portogallo di met\u00e0 XIX secolo ridimensionato nel suo ruolo internazionale dalla recente indipendenza del Brasile e lacerato, al suo interno, dallo scontro tra le fazioni liberale e assolutista, capeggiate dai figli del defunto re Giovanni VI, ha luogo la tragica storia d'amore tra Francisca e Jos\u00e9 Augusto, rampolli della ricca borghesia del Nord.\nIl giovane, orfano recente della madre, frequentatore di un ambiente letterario e mondano impregnato di un esausto sentimentalismo byroniano, rapisce, nonostante l'avviso contrario del suo amico Camilo, scrittore e articolista, Francisca, appartenente ad una famiglia di origini inglesi. \nIl suo malato narcisismo, l'incapacit\u00e0 di affrontare i pregiudizi e le convenzioni del suo mondo d'origine sono destinati a causare l'infelicit\u00e0 della sposa e la sua prematura fine. \nAssalito dal rimorso, anche a seguito della scoperta della verginit\u00e0 di lei, si abbandona all'oppio, trovandovi la morte."}
{"id": "1699235", "revid": "287204", "url": "https://it.wikipedia.org/wiki?curid=1699235", "title": "Il giorno pi\u00f9 lungo (saggio)", "text": "Il giorno pi\u00f9 lungo, 6 giugno 1944 \u00e8 un libro di Cornelius Ryan pubblicato per la prima volta nel 1959, che racconta la storia del D-Day, il primo giorno dello sbarco in Normandia durante la seconda guerra mondiale. \nDal libro \u00e8 tratto l'omonimo film del 1962, \"Il giorno pi\u00f9 lungo\".\nContenuto.\nIl libro non \u00e8 solo una storia militare, ma prevalentemente un racconto di persone. Vengono riportate 383 testimonianze di persone che parteciparono all'invasione: militari statunitensi, inglesi, canadesi, francesi, tedeschi e civili francesi, oltre a numerosi altri documenti.\n\u00c8 diviso in tre sezioni (l'attesa, la notte, il giorno) che ripercorrono le 24 ore dello sbarco. Il titolo \u00e8 tratto da una frase del feldmaresciallo Erwin Rommel\nNella prima parte, l'autore descrive tra l'altro in modo dettagliato la tensione del generalfeldmaresciallo Rommel e di tutta l'armata B. Lo sbarco era imminente, ma i servizi d'informazione del Terzo Reich non riuscirono ad indicare la data del \"D-Day\" con precisione, e nemmeno il luogo previsto nei piani degli Alleati.\nLa seconda parte narra quel che successe nella notte del giorno 6 giugno 1944, quando una grossa \"armada\" (definita cos\u00ec dall'autore) di navi, sottomarini, trasporti ecc. navigava minacciosa verso le coste della Normandia: Utah Beach, Omaha Beach, Gold Beach e Juno Beach, Sword Beach. I paracadutisti delle divisioni alleate si erano lanciati per prendere possesso di alcuni punti di vitale importanza.\nSegue nella terza parte la descrizione delle sanguinose battaglie sulle spiagge e nell'immediato entroterra."}
{"id": "1699237", "revid": "339392", "url": "https://it.wikipedia.org/wiki?curid=1699237", "title": "San Felice a Cancello Normanna", "text": ""}
{"id": "1699240", "revid": "599013", "url": "https://it.wikipedia.org/wiki?curid=1699240", "title": "Luis Alberto Romero", "text": "Carriera.\nClub.\nLa carriera di Romero si svolse per lo pi\u00f9 in patria ad eccezione delle parentesi con il Cagliari in Italia, conclusasi il trasferimento nel mercato di Gennaio e appena 10 presenze 0 goal e 1 espulsione; Shandong Luneng in Cina; Alianza Lima in Per\u00f9 e in Argentina.\nIn Italia il calciatore \u00e8 arrivato insieme al suo mentore Gregorio P\u00e9rez che venne esonerato dopo appena sei giornate.\nI due nel vinsero 4 scudetti uruguaiani. Nel 2005, Romero vinse il suo quinto titolo con il .\nNazionale.\nPartecip\u00f2 con la nazionale \"Celeste\" alla Copa Am\u00e9rica 1997."}
{"id": "1699242", "revid": "322321", "url": "https://it.wikipedia.org/wiki?curid=1699242", "title": "Ambrogio Talento", "text": "\u00c8 stato nominato vescovo di Asti nel 1528.\nBiografia.\nAmbrogio discendeva dalla nobile famiglia fiorentina dei Talenti.\nSi trasferirono in Lombardia ed un Bernardo Talenti risulta vescovo di Lodi nel XIII secolo.\nDivennero signori di Mairago e Grazzanello nel XV secolo, acquisirono nel 1614 i marchesati di Conturbia (Agrate Conturbia, Novara) e Morgengo (Caltignaga, Novara). \nNella seconda met\u00e0 del XVII secolo divennero anche marchesi de la Fuente.\nVoluto fortemente da Francesco I sulla cattedra di Asti, Ambrogio non raggiunse mai la diocesi, perch\u00e9 mor\u00ec sei mesi dopo la sua elezione quando ancora si trovava nel Regno di Napoli. \nPer non lasciare la sede vacante, la diocesi venne amministrata dal cardinale Agostino Trivulzio."}
{"id": "1699244", "revid": "1889177", "url": "https://it.wikipedia.org/wiki?curid=1699244", "title": "Institut zur Zukunft der Arbeit", "text": "L'IZA (Institut zur Zukunft der Arbeit, o, in inglese, Institute for the Study of Labor) \u00e8 un centro di ricerca tedesco sull'economia del lavoro, con sede a Bonn.\nDescrizione.\n\u00c8 un istituto di ricerca privato indipendente e si concentra sull'analisi economica dei mercati del lavoro a livello nazionale e internazionale. Sotto la direzione del professor Klaus Felix Zimmermann, il centro svolge ricerca in tutte le aree rilevanti del settore dell'Economia del lavoro.\nL'IZA coopera inoltre con l'Universit\u00e0 di Bonn e con altre istituzioni accademiche."}
{"id": "1699248", "revid": "438678", "url": "https://it.wikipedia.org/wiki?curid=1699248", "title": "N'oublie pas que tu vas mourir", "text": "N'oublie pas que tu vas mourir \u00e8 un film del 1995 diretto da Xavier Beauvois.\nLa pellicola ha vinto il Premio della giuria al 48\u00ba Festival di Cannes.\nIl titolo \u00e8 la versione in francese della celebre locuzione latina \"Memento mori\"."}
{"id": "1699250", "revid": "1957579", "url": "https://it.wikipedia.org/wiki?curid=1699250", "title": "Telemaco Signorini", "text": "Biografia.\nTelemaco Signorini nacque il 18 agosto 1835 a Firenze, figlio di Giustina Santoni e Giovanni Signorini, stimato pittore al servizio del granduca di Toscana Leopoldo II. \nDopo aver tentato gli studi classici, il giovane Telemaco sarebbe passato all'arte, assecondando cos\u00ec il volere del padre, sotto la cui guida inizi\u00f2 la sua formazione pittorica. Nel 1852 si iscrisse all'Accademia di Belle Arti, anche se segu\u00ec svogliatamente i suoi corsi: nel suo animo, infatti, sorse ben presto una naturale insofferenza alle rigidezze convenzionali dell'ambiente accademico. \nGi\u00e0 nel 1856, infatti, Signorini avrebbe lasciato gli studi artistici, svincolandosi cos\u00ec dai rigidi schematismi accademici e approdando alla pittura \"en plein air\", che esercit\u00f2 insieme agli amici Odoardo Borrani e Vincenzo Cabianca.\nNel 1855 inizi\u00f2 a partecipare ai festosi e turbolenti incontri del Caff\u00e8 Michelangelo, proprio nell'anno in cui Saverio Altamura sperimentava le novit\u00e0 della \"macchia\". Totalmente immerso nella sua vocazione e in una profonda inquietudine creativa, Signorini in questo periodo viaggi\u00f2 parecchio. Dopo aver compiuto nel 1856 un viaggio di studio a Venezia in compagnia di Vito d'Ancona si sarebbe recato in Emilia Romagna, in Lombardia, in Piemonte, sui laghi, nuovamente a Venezia, a Ferrara, arrivando nel 1859 persino ad arruolarsi come volontario dell'esercito garibaldino.\nUn viaggio molto importante per la sua arte fu quello che fece con Vincenzo Cabianca a La Spezia, dove visit\u00f2 i borghi di Pitelli, San Terenzo, Vezzano Ligure, Lerici, Sarzana, Riomaggiore e la costa delle Cinque Terre nella prospettiva di dare un nuovo impulso alla propria pittura, dotandola di vigorosi contrasti tra le luci e le ombre, in grado di definire la \"macchia\" di colore come l'elemento costitutivo dell'opera.\nLo stesso Signorini scrisse che: \u00abAl mio ritorno in Firenze, ebbi i miei primi lavori rigettati dalla nostra Promotrice (Accademia di Belle Arti in Firenze) per eccessiva violenza di chiaroscuro e fui attaccato dai giornali come macchiajuolo\u00bb. Nel frattempo licenzi\u00f2 diversi dipinti a soggetto militare che riscossero un certo grado di consenso.\nNel 1861, con Cabianca e Banti, Signorini si rec\u00f2 a Parigi, dove strinse amicizia con Jean-Baptiste Camille Corot e Constant Troyon si entusiasm\u00f2 per il realismo di Courbet. Ritornato in Italia soggiorn\u00f2 per un breve periodo a Castiglioncello insieme ad altri macchiaioli per poi fondare col Lega e col Borrani la cosiddetta \u00abscuola di Piagentina\u00bb, dal nome della localit\u00e0 fiorentina dove erano soliti dipingere all'aperto, prendendo ispirazione dalla natura e dalla sua poetica mutevolezza stagionale. Di questi anni sono le \"Pazze\" (1865) e il \"Novembre\" (1870).\nNegli ultimi anni Signorini si rec\u00f2 assiduamente a Parigi, dove entr\u00f2 in contatto con la pittura impressionista ed i suoi maggiori esponenti, quali Degas, Manet, e Monet, subendone un influsso del tutto particolare e avvertibile in molte sue opere (come \"Porta Adriana a Ravenna\" e \"Pioggia d'estate a Settignano\"). Intanto continu\u00f2 a viaggiare instancabilmente, recandosi anche nelle zone della Marna e della Senna nel 1873-1874, in Inghilterra e Scozia nel 1881, a Napoli nel 1870 e 1871, ma visit\u00f2 ripetutamente anche Cenisio, l'Elba e soprattutto Riomaggiore, dove lavor\u00f2 alacremente nella prospettiva di rinnovare la propria visione pittorica. Mor\u00ec, infine, a Firenze il 10 febbraio 1901."}
{"id": "1699253", "revid": "68476", "url": "https://it.wikipedia.org/wiki?curid=1699253", "title": "Ambrogio Tolento", "text": ""}
{"id": "1699257", "revid": "767487", "url": "https://it.wikipedia.org/wiki?curid=1699257", "title": "Stacie Orrico", "text": "Biografia.\nNasce a Seattle, Washington, da genitori italoamericani il 3 marzo 1986, ed \u00e8 la prima di 5 figli.\nFa la sua prima apparizione nel mondo musicale nel 1998, all'et\u00e0 di 12 anni, in un festival di musica cristiana. Attraverso questo festival si fece notare da un manager che le propose immediatamente di partecipare ad un concorso musicale. Lei accett\u00f2 e vinse. Cos\u00ec firm\u00f2 il suo primo contratto discografico con la ForeFront Records.\nNel 2000, a soli 14 anni, pubblic\u00f2 il suo album di debutto \"Genuine\", un album di musica cristiana che vendette 13.000 copie nella prima settimana, stabilendo il record dell'album di debutto di musica cristiana pi\u00f9 venduto nella settimana d'uscita.\nUscirono come estratti \"Don't Look At Me\" (che rimase in testa alle charts di musica cristiana per 10 settimane consecutive), \"Stay True\", \"Without Love\" e \"With A Little Faith\", che riscossero tutti un buon successo facendo vendere all'album pi\u00f9 di 500.000 copie negli Stati Uniti ed in Giappone. Nel resto del mondo, invece, l'album non ebbe molto successo.\nNel 2001 lascia la ForeFront Records dicendo di sentirsi \"troppo bloccata nello stile musicale\", e l'anno seguente passa alla Virgin.\nIl successo mondiale arriva dopo un anno di lavoro, nel 2003, grazie al suo secondo studio album: \"Stacie Orrico\".\nL'album venne anticipato dal singolo \"Stuck\", che si rivel\u00f2 il suo pi\u00f9 grande successo in assoluto, raggiungendo la Top 10 della World Top 100 e raggiungendo alte posizioni, oltre che negli Stati Uniti, in Europa, Giappone ed Australia.\nVenne seguito da \"(There's Gotta Be) More To Life\", anche questo di grandissimo successo nel mondo e con posizioni pi\u00f9 alte del precedente nelle chart italiane e negli Stati Uniti, \"I Promise\", \"I Could Be The One\" e \"Instead\". Il cd vendette cos\u00ec circa 3 milioni e mezzo di copie in tutto il mondo.\nPer\u00f2, compiuti 18 anni nel 2004, dichiar\u00f2 di aver \"perso la via giusta ed imboccato vicoli pericolosi\", e dichiar\u00f2 che avrebbe lasciato il mondo musicale per qualche anno.\nIl suo terzo cd, \"Beautiful Awakening\", appare nel marzo del 2007, dopo 3 anni di pausa passati a lavorare, inizialmente come cameriera poi come infermiera, preceduto da \"I'm Not Missing You\", che per\u00f2 raggiunse posizioni piuttosto basse rispetto ai singoli degli album precedenti e non raggiunse nemmeno la Top 100 statunitense, ricevendo un bassissimo airplay dalle radio. Ad ogni modo la canzone divenne popolare nella comunit\u00e0 gay statunitense.\nSegu\u00ec \"So Simple\", che per\u00f2 non venne nemmeno pubblicata negli Stati Uniti. Ebbe comunque un buon successo in Giappone.\nHa pubblicato solo in Giappone, il 27 settembre 2007, una raccolta di tutti i suoi singoli intitolata \"More To Life: The Best Of Stacie Orrico\", ma qualche settimana pi\u00f9 tardi la cantante lascia la Virgin per motivi non ancora accertati ed interrompe la pubblicizzazione del suo best of e la pubblicazione di nuovi singoli.\nNon ha ancora firmato nessun nuovo contratto ma la cantante ha detto di essere gi\u00e0 impegnata nelle registrazioni del follow-up di \"Beautiful Awakening\" ed ha parlato di uno stile tutto nuovo e molto pi\u00f9 R&amp;B dei suoi precedenti lavori."}
{"id": "1699258", "revid": "767487", "url": "https://it.wikipedia.org/wiki?curid=1699258", "title": "Western - Alla ricerca della donna ideale", "text": "Western - Alla ricerca della donna ideale \u00e8 un film del 1997 diretto da Manuel Poirier, vincitore del Premio della giuria al Festival di Cannes."}
{"id": "1699259", "revid": "729019", "url": "https://it.wikipedia.org/wiki?curid=1699259", "title": "Gran Premio del Sudafrica 1975", "text": "Il Gran Premio del Sudafrica 1975 \u00e8 stata la terza prova della stagione 1975 del Campionato mondiale di Formula 1. Si \u00e8 corsa sabato 1\u00ba marzo 1975 sul Circuito di Kyalami. La gara \u00e8 stata vinta dal sudafricano Jody Scheckter su Tyrrell-Ford Cosworth; per il vincitore si tratt\u00f2 del terzo successo nel mondiale. Ha preceduto sul traguardo l'argentino Carlos Reutemann su Brabham-Ford Cosworth e il francese Patrick Depailler su Tyrrell-Ford Cosworth.\nVigilia.\nAspetti tecnici.\nL'Embassy Hill present\u00f2 una nuova monoposto, una Lola T371, che venne affidata al tedesco Rolf Stommelen. Graham Hill continu\u00f2 a utilizzare invece la vecchia Lola T370. La novit\u00e0 pi\u00f9 interessante fu l'esordio della Ferrari 312 T (T come trasversale inteso il cambio). Anche la March present\u00f2 il nuovo modello 751.\nAspetti sportivi.\nL'esordiente Bob Evans sostitu\u00ec Mike Wilds sulla BRM, mentre Lella Lombardi fece il suo ritorno in F1 sulla seconda March. Alla gara partecip\u00f2 il solito piccolo gruppo di piloti e scuderie locali: Dave Charlton utilizz\u00f2 una McLaren della \"Lucky Strike Racing\", Ian Scheckter, fratello di Jody, una Tyrrell della \"Lexington Racing\", Eddie Keizan e Guy Tunmer delle Lotus del \"Team Gunston\". Per Tunmer questa gara rappresent\u00f2 l'unico gran premio nel Campionato mondiale di Formula 1.\nQualifiche.\nResoconto.\nNella prima giornata di prove fu Carlos Reutemann su Brabham a far segnare il tempo migliore, davanti a Niki Lauda, e al suo compagno di scuderia Carlos Pace. In prova Graham Hill scivol\u00f2 sull'olio perso dalla vettura di Ronnie Peterson e and\u00f2 a sbattere distruggendo la vettura, decidendo poi di non proseguire con le prove. Anche Vittorio Brambilla fu protagonista di un'uscita di pista.\nAnche la seconda giornata di prove fu caratterizzata da alcuni incidenti. Niki Lauda perse il controllo della sua Ferrari quando sulla McLaren di Emerson Fittipaldi esplose il motore. I detriti e l'olio perso dalla vettura del campione del mondo resero la pista inguidabile e l'austriaco fu vittima di un incidente. Altri incidenti colpirono Arturo Merzario, Jody Scheckter e Guy Tunmer. Vi furono delle polemiche in quanto il tempo perduto per rimuovere le vetture del tracciato non venne recuperato nel corso delle qualifiche.\nLa \"pole\" venne conquistata dal pilota della Brabham Carlos Pace davanti al compagno di scuderia Carlos Reutemann e a Jody Scheckter. Per il brasiliano fu la prima e unica \"pole\" della carriera in Formula 1. Non si qualificarono Wilson Fittipaldi (iscritto per\u00f2 come riserva) e Graham Hill. Si qualific\u00f2 invece Lella Lombardi, la prima donna cos\u00ec a prendere parte a un gran premio del mondiale dai tempi di Maria Teresa de Filippis, al Gran Premio d'Italia 1958.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nJody Scheckter sostitu\u00ec sulla sua vettura il motore, tanto che la monoposto fu pronta solo mezz'ora prima della partenza.\nLa prima fila era tutta della Brabham, ma Pace venne presto superato, al terzo giro, proprio da Jody Scheckter. Il sudafricano dovette difendersi dagli attacchi di Carlos Reutemann, l'altro pilota della Brabham, mentre Pace perdette varie posizioni. Terzo si classific\u00f2 Patrick Depailler, compagno di squadra di Scheckter. Nelle fasi iniziali della gara Emerson Fittipaldi si era portato in quarta posizione, ma dei problemi al propulsore lo costrinsero a diverse soste, tanto che non fu classificato.\nLe due Ferrari furono a lungo in zona punti, subito dietro al brasiliano, ma Regazzoni dovette ritirarsi per dei guai tecnici a una astina dell'acceleratore. A vincere fu Scheckter; nuovamente, quindi, la vittoria and\u00f2 a un pilota indigeno dopo il trionfo di Carlos Pace in Brasile.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1699266", "revid": "599013", "url": "https://it.wikipedia.org/wiki?curid=1699266", "title": "Pil\u00f5es", "text": ""}
{"id": "1699267", "revid": "36426", "url": "https://it.wikipedia.org/wiki?curid=1699267", "title": "Charles Edward Stuart", "text": ""}
{"id": "1699271", "revid": "124972170", "url": "https://it.wikipedia.org/wiki?curid=1699271", "title": "Claudio Olinto de Carvalho", "text": "Biografia.\nNacque da Herminio Olinto de Carvalho, giocatore e capitano del Santos negli anni 1950 e anche lui soprannominato Nen\u00e9, e da Ruth de Jesus Ribeiro da Silva.\nSpos\u00f2 Fiorella il 30 maggio 1970, a Torino, da cui ebbe due figli, nati rispettivamente nel 1971 e nel 1976. Come alcuni suoi compagni di squadra protagonisti nello scudetto cagliaritano del 1970, a fine carriera scelse di stabilirsi in Sardegna, dove rimase sino al termine della sua vita.\nCaratteristiche tecniche.\nGiocatore.\nNato come centravanti di manovra nel Santos, nella Juventus venne utilizzato erroneamente come centrattacco, ma in seguito all'approdo al Cagliari si trasform\u00f2 dapprima in ala destra e, infine, in mezzala. Si rivel\u00f2 inoltre un ottimo uomo-spogliatoio.\nCarriera.\nGiocatore.\nSantos e Juventus.\nNato da Herminio Olinto de Carvalho, anche lui conosciuto come Nen\u00e9, ex terzino e capitano del negli anni 1950, e Ruth de Jesus Ribeiro da Silva, venne segnalato agli \"alvinegro\" da un allenatore che l'aveva visto all'opera in strada nelle partitelle di quartiere: superato il provino si ritrov\u00f2 in prima squadra.\nAl Santos gioc\u00f2 insieme a campioni quali Pel\u00e9, Pepe, Zito, Meng\u00e1lvio, Lima, Dorval, Coutinho e Sormani, venendo impiegato come centravanti arretrato. Debutta con il Santos in una partita valevole per il Campionato Paulista il 15 settembre 1960, all'et\u00e0 di 18 anni, contro il Clube Atl\u00e9tico Juventus subentrando a Nei e segnando al 43' un gol nel 5-2 finale per la sua squadra.\nVinse con la compagine della sua citt\u00e0 2 Coppa Libertadores 1962 e 1963, la Coppa Intercontinentale 1962 e 2 Ta\u00e7a Brasil 1961 e 1962, 3 Campionato Paulista (1960-61-62) e il Torneo di Rio-San Paolo nel 1963. Le prestazioni fornite con il club lo portarono a essere convocato dalla nazionale olimpica che vinse la medaglia d'oro ai IV Giochi panamericani tenutisi a San Paolo nel 1963.\nDurante una tourn\u00e9e europea del suo club, gioc\u00f2 contro la di Omar S\u00edvori al Comunale di Torino il 26 giugno 1963. Notato da Giampiero Boniperti che apprezz\u00f2 molto le sue movenze, lasci\u00f2 il Santos per approdare nello stesso anno alla societ\u00e0 bianconera per 100 milioni di lire.\nDebutta in Serie A con la compagine bianconera il 15 settembre 1963, nella vittoria per 3-1 contro la . Dopo una stagione 1963-1964 non eccezionale, dove segn\u00f2 comunque 11 gol in 28 partite di campionato ma nella quale coincidono gli attriti e il dualismo con S\u00edvori, la \"saudade\" e una squadra non all'altezza del giovane attaccante brasiliano portarono alla sua cessione al Cagliari per 600 milioni di lire.\nCagliari.\nDebutta con la compagine rossobl\u00f9 il 13 settembre 1964, nella sconfitta esterna per 2-1 contro la valevole per il campionato di Serie A. In Sardegna l'allenatore Arturo Silvestri lo colloc\u00f2 nel ruolo di ala destra; negli anni successivi divent\u00f2 un tornante che sfruttava la sua velocit\u00e0 sulla fascia, tanto da farsi inseguire fino in porta, durante un Roma-Cagliari, dal folcloristico allenatore giallorosso Oronzo Pugliese.\nLa Juventus tent\u00f2 di ricomprarlo nella stagione 1967-1968, ma il Cagliari rifiut\u00f2. Nel 1969, con l'acquisto di Angelo Domenghini, il nuovo tecnico rossobl\u00f9 Manlio Scopigno lo spost\u00f2 al centro del campo, facendo del brasiliano uno dei punti di forza della squadra sarda che nel campionato 1969-1970 conquist\u00f2 il suo unico scudetto della storia.\nChiude la carriera, dopo dodici stagioni consecutive in maglia rossobl\u00f9 tutte in Serie A, con il campionato 1975-1976: l'ultima gara giocata \u00e8 quella del 4 aprile, un pareggio esterno per 0-0 contro il , ritirandosi poi all'et\u00e0 di 34 anni. Con Juventus e Cagliari gioca in Italia complessivamente 426 partite impreziosite da 43 gol, per un totale di 390 apparizioni ufficiali e 31 gol con la maglia cagliaritana; il record di 311 partite ufficiali in Serie A con i rossobl\u00f9, durato 38 anni, verr\u00e0 eguagliato e superato solamente nel 2014 da Daniele Conti.\nCon i sardi Nen\u00e9 ebbe anche un'esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui la rosa del Cagliari scese in campo nelle vesti dei , ottenendo il terzo posto nella Western Division.\nAllenatore.\nTerminata la carriera da giocatore, sempre a Cagliari inizi\u00f2 quella di allenatore. Con la formazione Primavera della , tra il 1979 e il 1980 vinse il campionato, la coppa di categoria e il Torneo di Viareggio. Guid\u00f2 poi in Serie C2 il , e in Serie C1 la . Preferendo allenare i giovani, ritorn\u00f2 alla Primavera del Cagliari, per poi tornare alla Juventus dapprima come tecnico del vivaio bianconero \u2014 dove crebbe, tra gli altri, un giovane Claudio Marchisio \u2014 e infine come osservatore.\nDopo il ritiro.\nCome commentatore radiofonico instaur\u00f2 un ottimo rapporto con la Gialappa's Band, collaborando con il trio a \"Rai dire Mondiali\" per la radiocronaca delle partite del nonch\u00e9 per i Mondiali di e su Radio 2, oltre a essere ospite in televisione a \"Mai dire Mondiali\" su Italia 1."}
{"id": "1699274", "revid": "767487", "url": "https://it.wikipedia.org/wiki?curid=1699274", "title": "Rhythm Activism", "text": "Rhythm Activism \u00e8 un collettivo musicale anarchico underground canadese, fondato nel 1985 da Norman Nawrocki ed il chitarrista Sylvain Cot\u00e9.\nIl gruppo, basato a Montr\u00e9al, realizza una sorta di \"rock 'n' roll cabaret\" politicamente radicale.\nCollegamenti esterni.\nSito ufficiale"}
{"id": "1699276", "revid": "74801", "url": "https://it.wikipedia.org/wiki?curid=1699276", "title": "Areia", "text": "Areia \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1699277", "revid": "1429175", "url": "https://it.wikipedia.org/wiki?curid=1699277", "title": "Profiterole", "text": "Il profiterole (pronuncia francese , in italiano generalmente ; da evitare l'accento sulla \"i\") \u00e8 un tipo di dolce francese ottenuto con un bign\u00e8 riempito di crema pasticcera, crema chantilly, panna o gelato e ricoperto con una crema di cioccolato o di caramello.\nStoria e ricettario.\nL'origine risale probabilmente alla corte francese di Caterina de' Medici, in particolare ad un suo cuoco, un certo Popelini, che cre\u00f2 il suddetto dolce, la cui fama si diffuse per\u00f2 solo nel XVII secolo. A Firenze, infatti, il dolce \u00e8 chiamato \"bongo\", attestando un'origine probabilmente diversa da quella francese.\nLa presentazione pi\u00f9 comune avviene disponendo i singoli \"profiterole\" in una \"montagnetta\" chiamata \"croquembouche\". I \"profiterole\" sono utilizzati anche come guarnizione per la torta Saint Honor\u00e9.\nLa parola (anche ortografata \"prophitrole, profitrolle, profiterolle\") esiste dal sedicesimo secolo, ma il suo significato originale sia in inglese che in francese non \u00e8 chiaro, anche se in seguito ha assunto l'accezione di una specie di panino \"cotto sotto la cenere\". L'attuale significato \u00e8 attestato con chiarezza solo dal diciannovesimo secolo. Un'altra origine del nome potrebbe essere quella di \"profit\", in francese profitto, guadagno. Secondo altre fonti il termine farebbe riferimento ai bign\u00e8 che, in base alla ricetta tradizionale, si '\u201dapprofittano\u201d del cioccolato, andando a creare una gustosa montagnetta.\nNell'ex provincia di Messina ne esiste una variante, chiamata \"bianco e nero\"."}
{"id": "1699279", "revid": "767487", "url": "https://it.wikipedia.org/wiki?curid=1699279", "title": "La Classe de neige (film)", "text": "La Classe de neige \u00e8 un film del 1998 diretto da Claude Miller, tratto dal romanzo del 1995 di Emmanuel Carr\u00e8re \"La settimana bianca\".\n\u00c8 stato presentato in concorso al 51\u00ba Festival di Cannes, dove ha vinto il Premio della giuria.\nTrama.\nNicholas, un bambino di dodici anni, parte per la settimana bianca organizzata dalla scuola. Lo accompagna suo padre che non gli ha permesso di prendere la corriera con i suoi insegnanti e compagni di classe. Dimentica la sua borsa nella macchina del padre ed \u00e8 disperato. Nicholas \u00e8 timido e ansioso, fa di tutto per non essere notato, bagna ancora il letto ed \u00e8 vittima degli scherzi di tutti. Di notte nella veglia si inventa storie di terrore che riguardano bambini rapiti e traffico di organi umani. \u00c8 ossessionato da immagini violente e la sua fantasia influenza la realt\u00e0. Nel villaggio vicino sparisce un bambino e la polizia inizia le ricerche. Nicholas inventa una storia, fa amicizia con Hodkann, il compagno di classe che tutti considerano un leader, che \u00e8 ammirato della sua fantasia. Attraverso questa amicizia guadagna il rispetto degli altri compagni. Il bambino sparito viene trovato morto. La notizia turba profondamente Nicholas: improvvisamente la realt\u00e0 per lui diventa un incubo e nessuno riesce ad aiutarlo. La sua vita da adulto lo sta aspettando."}
{"id": "1699282", "revid": "1315817", "url": "https://it.wikipedia.org/wiki?curid=1699282", "title": "Antonio Maria Bordoni", "text": "Allievo di Vincenzo Brunacci, fu autore di ricerche nel campo dell'analisi matematica, della geometria e della meccanica. Professore all'Universit\u00e0 degli Studi di Pavia del 1817, \u00e8 considerato il fondatore della scuola matematica di Pavia. Fu inoltre membro di varie accademie, fra cui l'Accademia dei XL.\nBiografia.\nSubito dopo la laurea conseguita - non ancora ventenne - all'Universit\u00e0 degli Studi di Pavia il 7 giugno 1807, fu incaricato dell'insegnamento della matematica e della fisica alla Scuola Militare istituita da Napoleone a Pavia nei locali del Collegio Ghislieri. All'Universit\u00e0 di Pavia nel 1816-17 fu supplente del Brunacci alla cattedra di \"Calcolo sublime, geodesia e idrometria\"; nel 1817-18 fu professore di \"Matematica pura ed elementare\", tornando dopo la morte di Brunacci (1818) a insegnare \"Calcolo sublime\" e \"Idrometria e geodesia\". Mantenne l'insegnamento del calcolo sublime fino al 1841, quando \u00abuna malaugurata riforma degli studi diede al governo austriaco l'occasione, forse desiderata, di restringere il campo d'azione del Bordoni\u00bb, conserv\u00f2 invece quello della \"Idrometria e geodesia\" fino al 1852. Dal 1844 alla morte fu inoltre \"Direttore degli studii matematici\".\nFra i suoi pi\u00f9 noti allievi vi furono Francesco Brioschi, di cui Bordoni fu relatore di tesi nel 1845, Luigi Cremona, Eugenio Beltrami, Felice Casorati e Delfino Codazzi. \u00c8 stato intitolato a suo nome l'Istituto Statale d'Istruzione Superiore \"A. Bordoni\" a Pavia."}
{"id": "1699284", "revid": "438678", "url": "https://it.wikipedia.org/wiki?curid=1699284", "title": "Lavagne", "text": "Lavagne \u00e8 un film del 2000 diretto da Samira Makhmalbaf, vincitore del premio della giuria al 53\u00ba Festival di Cannes.\nTrama.\nTra i monti del Kurdistan devastato dalla guerra tra Iran e Iraq un gruppo di maestri, ognuno con la propria lavagna, va alla ricerca di allievi. Ma in una terra in cui la gente lotta per sopravvivere, nessuno sembra interessato a imparare a leggere e scrivere. Cos\u00ec il maestro Reeboir diventa la guida di alcuni adolescenti che si arrangiano con il contrabbando, mentre il maestro Said si unisce a un gruppo di anziani; uno di questi ultimi sa di poter trovare pace solo se riuscir\u00e0 a vedere il matrimonio della sua giovane figlia.\nCollegamenti esterni.\nRecensione su Cinema Iraniano blog"}
{"id": "1699286", "revid": "204012", "url": "https://it.wikipedia.org/wiki?curid=1699286", "title": "Compagnia mezzi pesanti della legione autonoma mobile ettore muti", "text": ""}
{"id": "1699289", "revid": "767487", "url": "https://it.wikipedia.org/wiki?curid=1699289", "title": "Canzoni del secondo piano", "text": "Canzoni del secondo piano (\"S\u00e5nger fr\u00e5n andra v\u00e5ningen\") \u00e8 un film del 2000 diretto da Roy Andersson, vincitore del premio della giuria al 53\u00ba Festival di Cannes."}
{"id": "1699296", "revid": "1442080", "url": "https://it.wikipedia.org/wiki?curid=1699296", "title": "Nuraghe Appiu", "text": "Il nuraghe Appiu \u00e8 un nuraghe che si trova a circa dieci chilometri da Villanova Monteleone, nella Sardegna nord occidentale, ad una altezza di 500 m s.l.m. ma a breve distanza dal mare.\nUbicazione e descrizione.\nSulla strada che porta da Villanova Monteleone a Bosa (S.P. interna via Interrios-Montresta), al bivio di Monte Cucu (ex casa cantoniera), si incontra l'indicazione per il Parco archeologico di Nuraghe Appiu. Anche dalla litoranea che collega Alghero a Bosa (S.P. litoranea), si pu\u00f2 arrivare al Parco Archeologico percorrendo, per circa 6\u00a0km, una stretta strada asfaltata (vicinale Monte Cuccu-Nuraghe Appiu con ampi tratti sterrati e di difficile percorrenza nelle stagioni piovose.\nNuraghe Appiu 1.\nLe parti alte del nuraghe sono crollate e quindi esso si presenta come un cumulo di grosse pietre alto circa 15 metri. \u00c8 possibile, anche se con fatica, entrare all'interno del nuraghe dove si trovano due camere, una sopra l'altra. In seguito a una recente campagna di scavi, sta emergendo attorno al nuraghe un villaggio preistorico di notevoli dimensioni: si tratta di capanne di cui sono stati rinvenuti i muretti a secco e tracce del luogo dove si accendeva il fuoco, con nicchie che servivano da ripostiglio e spazi per la lavorazione dell'ossidiana e la selce. Nel sito si sono rinvenuti una vasca in tufo, strumenti in bronzo e vasellame vario.\nNuraghe Appiu 2.\nAd alcune centinaia di metri, addentrandosi in un fitto bosco di querce, si trova un secondo piccolo nuraghe monotorre in discreto stato di conservazione. Privo della copertura, la sua altezza interna non supera i 4 metri. Nelle sue vicinanze si trova una tomba megalitica coperta con lastroni di pietra. Il lato anteriore della tomba, detta \"Tomba dei Giganti\" (quasi simile a quella di \"Lacaneddhu\" sulla S.S. N\u00b0 292 Alghero-Villanova M. a circa un kilometro dalla casa cantoniera \"Monte Fulcadu\"), presenta un semicerchio di pietra che forse delimitava uno spazio legato al rito funebre.\nIl sentiero che porta a questi due monumenti, \u00e8 bordato delle pietre poste a circa 15-20 metri l'una dall'altra.-"}
{"id": "1699298", "revid": "3082", "url": "https://it.wikipedia.org/wiki?curid=1699298", "title": "Caio Claudio Nerone", "text": ""}
{"id": "1699303", "revid": "22356", "url": "https://it.wikipedia.org/wiki?curid=1699303", "title": "Saurichthys", "text": "Il saurittide (gen. Saurichthys) \u00e8 un pesce condrosteo vissuto nel Triassico (tra 252 e 201 milioni di anni fa). I suoi resti sono stati rinvenuti in numerose parti del mondo (Europa, Cina, Madagascar, Sudafrica, Russia, Groenlandia, Spitzbergen, Nordamerica e Australia).\nTante specie diverse.\nIl genere Saurichthys comprende oltre 40 specie fossili, provenienti da depositi sia marini sia d'acqua dolce. Tra esse si possono citare il \"Saurichthys ornatus\" e il \"Saurichthys madagascarensis\" del Triassico inferiore, il \"Saurichthys curionii\" e il \"Saurichthys costasquamosus\" del Triassico medio, il \"Saurichthys seefeldensis\" e il \"Saurichthys striolatus\" del Triassico superiore. A queste specie, tutte triassiche, si aggiungono forme molto simili attribuite ai generi \"Eosaurichthys\" (Permiano superiore, per alcuni autori sinonimo di \"Saurichthys\") e \"Saurorhynchus\" (Giurassico inferiore-medio).\nUn veloce predatore.\nDal corpo lungo e affusolato, questo pesce \u00e8 considerato come uno dei pi\u00f9 diffusi predatori dei mari del Triassico. La testa sottile e allungata, armata di denti conici, era dotata di ossa dermiche decisamente leggere, tali da ridurre il peso dell'animale. Tutto il corpo era strutturato in modo particolarmente idrodinamico: le pinne anale e dorsale erano poste molto all'indietro, vicino alla pinna caudale, in modo da sfruttare pienamente la spinta propulsiva della coda. Gli organi interni, con tutta probabilit\u00e0, erano posti nella parte anteriore del corpo, mentre quella posteriore era quasi interamente occupata da potenti muscoli propulsivi. Al contrario di molti pesci contemporanei, il \"Saurichthys\" era sprovvisto dello spesso rivestimento di scaglie ganoidi, ridotte a poche file longitudinali lungo il dorso. \nAccelerazioni improvvise.\nLa forma del corpo ha portato i paleontologi a pensare che il \"Saurichthys\" fosse in grado di compiere brusche accelerazioni e che tendesse agguati agli altri pesci. Di solito, per\u00f2, i predatori di questo tipo si specializzano solo in determinati ambienti e quindi hanno solo una diffusione limitata, mentre il \"Saurichthys\" \u00e8 conosciuto in molti giacimenti che coprono un vasto periodo geologico. In ogni caso la somiglianza tra \"Saurichthys\" e pesci \u201cd'agguato\u201d come l'odierno luccio (\"Esox lucius\") \u00e8 sorprendente. \nRiproduzione.\n\"Saurichthys\" fornisce la testimonianza pi\u00f9 antica di riproduzione vivipara nei pesci. Alcuni esemplari di femmine gravide di \"Saurichthys macrocephalus\" e \"Saurichthys curionii\" del giacimento del Monte San Giorgio contengono infatti fossili di embrioni ancora racchiusi nel ventre materno.\nFossili a Besano e del Monte San Giorgio.\nMolti resti fossili di \"Saurichthys\", appartenenti a varie specie, sono stati rinvenuti in vari giacimenti risalenti al Triassico, tra cui quello di Besano (Italia) e del Monte San Giorgio (Svizzera). Qui, in una ricca fauna di pesci, sono stati ritrovati anche i resti di altri pesci predatori di dimensioni notevoli, come \"Birgeria\"."}
{"id": "1699309", "revid": "109651", "url": "https://it.wikipedia.org/wiki?curid=1699309", "title": "Monica Dawson", "text": ""}
{"id": "1699318", "revid": "3082", "url": "https://it.wikipedia.org/wiki?curid=1699318", "title": "Caio Cecilio Metello", "text": ""}
{"id": "1699320", "revid": "1272592", "url": "https://it.wikipedia.org/wiki?curid=1699320", "title": "Chiesa dei Santi Jacopo e Filippo", "text": ""}
{"id": "1699321", "revid": "3082", "url": "https://it.wikipedia.org/wiki?curid=1699321", "title": "Caio Cecilio Metello Caprario", "text": ""}
{"id": "1699324", "revid": "110157", "url": "https://it.wikipedia.org/wiki?curid=1699324", "title": "Borborema (Para\u00edba)", "text": "Borborema \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1699328", "revid": "110157", "url": "https://it.wikipedia.org/wiki?curid=1699328", "title": "Pil\u00f5es (Para\u00edba)", "text": "Pil\u00f5es \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Brejo Paraibano."}
{"id": "1699332", "revid": "36426", "url": "https://it.wikipedia.org/wiki?curid=1699332", "title": "Chiesa dei Santi Iacopo e Filippo", "text": ""}
{"id": "1699335", "revid": "767487", "url": "https://it.wikipedia.org/wiki?curid=1699335", "title": "Giovanni Molino", "text": "Carriera.\nCalciatore.\nDopo aver iniziato la carriera al Casale, disputandovi un campionato da titolare, pass\u00f2 nella stagione 1950-1951 al Torino, dove gioc\u00f2 solo la sua gara d'esordio; ritorn\u00f2 cos\u00ec provvisoriamente al Casale.\nTorn\u00f2 con i granata nella stagione 1952-1953, rimanendovi tre stagioni; pass\u00f2 quindi alla , con la quale segn\u00f2 il suo solo gol in Serie A il 2 marzo 1959 nella vittoria casalinga contro la Spal per 4-0.\nChiuse la sua carriera al Napoli, con due stagioni da titolare: nella stagione 1961-1962, gioca 30 gare su 38, in una stagione che vede la squadra campana, allora in Serie B, inizialmente lontana dalla lotta per la promozione; arrivato Bruno Pesaola a sostituire Fioravante Baldi, la squadra dopo aver ottenuto risultati migliori fu promossa giungendo seconda dietro il solo . L'anno successivo la squadra disput\u00f2 un campionato che la vide retrocedere; al termine della vittoria in trasferta a Milano del 27 gennaio 1963 vinta dai partenopei per 1-0 Molino fu squalificato per un mese per irregolarit\u00e0 all'antidoping. Torn\u00f2 alle gare nella partita in campo neutro a Bari del 5 maggio 1963, quando il Napoli pareggi\u00f2 0-0 contro il ; al termine del campionato aveva disputato 27 gare su 34.\nAllenatore.\nAllen\u00f2, al principio come allenatore in seconda e quindi dal 10 marzo 1964, dopo aver sostituito l'esonerato Roberto Lerici alla venticinquesima giornata, il Napoli, appena retrocesso e con problemi economici che alla fine della stagione porteranno la societ\u00e0 campana a trasformarsi da \"Associazione Calcio Napoli\" (di cui fu l'ultimo allenatore) a \"Societ\u00e0 Sportiva Calcio Napoli\". Malgrado le ambizioni della societ\u00e0, di propriet\u00e0 di Achille Lauro ma retta da Luigi Scuotto che successivamente si far\u00e0 aiutare da Roberto Fiore, in poche partite a disposizione non riusc\u00ec a risollevare la squadra."}
{"id": "1699348", "revid": "237256", "url": "https://it.wikipedia.org/wiki?curid=1699348", "title": "Po\u010dajiv", "text": ""}
{"id": "1699360", "revid": "1573940", "url": "https://it.wikipedia.org/wiki?curid=1699360", "title": "Chiesa di San Francesco (Chieti)", "text": "La chiesa di San Francesco detta \"al Corso\" per la sua posizione urbanistica o anche \"della scarpa\" in virt\u00f9 della presenza dei francescani conventuali, \u00e8 la chiesa pi\u00f9 importante di Chieti dal punto di vista storico, artistico ed architettonico, dopo l'attigua cattedrale di San Giustino.\nStoria.\nSituata a pochissima distanza dalla cattedrale di San Giustino (ed attualmente separata da un dislivello anticamente assente) la chiesa dei francescani ed il relativo convento fanno risalire la data di fondazione al 1239. Preesisteva tuttavia in loco una chiesetta ancora precedente, dedicata a san Lorenzo. Le dimensioni e la monumentalit\u00e0 del primo complesso francescano erano comunque pi\u00f9 contenute, confacendosi anche alle preferenze dell'ordine mendicante; la chiesa poi fu ampliata ed abbellita nel corso dei secoli, anche per via della sua funzione di \"foresteria\", ovvero scelta per ospitare, al suo interno, gran parte delle cappelle dedicate alla devozione di famiglie e comunit\u00e0 originarie di altre regioni, trasferitesi poi a Chieti per affari.\nI primi lavori furono compiuti sotto la spinta del nobile teatino Antonio Gizzi, prima sostenitore e poi francescano a sua volta: egli riusc\u00ec ad acquisire la chiesa di San Lorenzo e fece erigere un primo romitorio a sue spese. Nel trecento venne eretta la facciata laterizia che oggi rimane originale solo nella parte superiore; la fabbrica prese inoltre le dimensioni attuali, anche se \u00e8 presumibile che inizialmente la chiesa fosse divisa in tre navate. Alla fine del cinquecento cominciarono i lavori destinati a dare l'aspetto definitivo al complesso chiesistico-conventuale, con la trasformazione del san Francesco in un'aula unica con profonde cappelle per ogni lato.\nNel 1620 venne quindi completato il refettorio dell'attiguo convento. Nel 1689, poi, venne rafforzata pesantemente la struttura muraria della zona presbiteriale allo scopo di costruire l'ardita cupola che illumina la chiesa svettando nel panorama della citt\u00e0 di Chieti. Al primo settecento si deve invece l'inizio del rinnovamento barocco della struttura, che esternamente rimarr\u00e0 compiuto solo nella met\u00e0 inferiore della facciata ma che render\u00e0 l'interno della chiesa francescana il pi\u00f9 sontuoso, almeno pittoricamente, dell'intera citt\u00e0. Dovevano ancora venire, negli anni, la soppressione murattiana degli ordini mendicanti (che costrinse i frati a lasciare l'attiguo convento, oggi sede dell'intendenza di finanza), il ritorno parziale, lo sbancamento del colle per consentire l'abbassamento della sede stradale ed il collegamento del corso con l'attigua via Arniense, la costruzione di un'artistica scalinata vignolesca (opera di Tommaso Scaraviglia) nel 1863 per consentire, dopo i lavori, l'ingresso alla chiesa ed in ultimo, l'incendio del coro ligneo, che, nei primi anni del XX sec. danneggi\u00f2 gravemente tutta la zona presbiteriale, costringendo il rinnovo di gran parte della decorazione.\nDescrizione.\nSi tratta di una chiesa a pianta basilicale con una sola navata, transetto non eccedente in pianta, abside quadrangolare e cinque profonde cappelle per lato, alle quali vanno aggiunte le due ricavate nel transetto, sopra il quale si apre la cupola.\nL'intera chiesa \u00e8 decorata da stucchi e pitture, a tela e su muro. Di notevole importanza \u00e8 soprattutto il patrimonio pittorico conservato nelle singole cappelle.\nLa facciata.\nAllo stato in cui si presenta oggi, la facciata \u00e8 chiaramente frutto di un rinnovamento incompiuto, che avrebbe voluto sostituire il prospetto medievale in senso barocco. Dunque troviamo una parte alta che, seppur modificata nel coronamento, anticamente orizzontale, oggi curvilineo, conserva l'antico laterizio e le due lesene che la tripartiscono (indicando la possibilit\u00e0 che la scansione interna fosse originariamente a tre navate), nonch\u00e9 la tipica decorazione ad archetti ciechi sul coronamento. Medievale \u00e8 anche il rosone in pietra traforata e decorata, mentre il finestrone sovrastante \u00e8 chiaramente un'aggiunta successiva.\nLa ricostruzione barocca si \u00e8 fermata al primo ordine, realizzato a blocchi di pietra, nel quale si apre il portale con la sua cornice decisamente arzigolata; ai due lati, due grandi nicchie anch'esse a cornice mistilinea, sono occupante dalle statue di Sant'Antonino Pio di Firenze e di San Domenico.\nLa particolarit\u00e0 di rappresentare santi non francescani si deve al fatto che queste opere si trovavano in facciata dell'antica chiesa di San Domenico e furono trasferite in loco dopo la demolizione di quest'ultima.\nL'accademica scalinata dello Scaraviglia \u00e8 stata invece realizzata nel 1879, quando s'intese collegare la zona del \u201cpozzo\u201d all'attuale Via Arniense e questo rese necessario lo sbancamento del dislivello che caratterizza la zona dell'antistante piazza della cattedrale.\nInterno.\nLa chiesa, nel suo rinnovamento seicentesco, adott\u00f2 modelli ispirati alla controriforma ed al tipo gesuitico, con la creazione di un'ampia navata nella quale ben espletare le esigenze liturgiche, separata chiaramente dalle cappelle destinate alla devozione privata, qui molto sentita: all'interno della chiesa, infatti, varie famiglie e comunit\u00e0, teatine d'adozione ma di provenienza diversa, scelsero di acquistare il patronato di una cappella nella quale riportare il culto di santi legati alla propria zona d'origine.\nLa prima cappella nella parte sinistra \u00e8 la cappella dei lombardi, della cui devozione resta traccia nelle tele seicentesche raffiguranti episodi della vita di sant'Ambrogio (La penitenza di Giustiniano) e di san Carlo Borromeo (Comunione agli appestati). La cappella \u00e8 comunque dedicata a Sant'Antonio, effigiato nella statua posta in una nicchia sull'altare (opera dello scultore napoletano del settecento Giovanni Colombo). La seconda cappella apparteneva invece alla nazione bolognese attraverso il patronato della famiglia Gozzi, che esport\u00f2 in Chieti il culto di Santa Caterina de' Vigri insieme a tre ottime tele di Ercole Graziani, caposcuola della pittura bolognese del settecento. Allo stesso secolo risale la raffinata decorazione scultorea in stucchi firmata Giovan Battista Gianni. Sempre dello stesso secolo, \u00e8 la tela raffigurante l'Immacolata Concezione, opera del pittore teatino Donato Teodoro, che decora l'omonima cappella successiva. La quarta cappella, dedicata originariamente a san Lorenzo, \u00e8 oggi adornata con tele tardo seicentesche che raffigurano la vita di sant'Antonio di Padova; \u00e8 comunque importante perch\u00e9 ricorda l'antico qui tributato al martire paleocristiano prima dell'arrivo dei francescani. L'ultima cappella del lato sinistro della navata \u00e8 quella dedicata alla nazione veneta, pittoricamente importante per la pala, ma attualmente in precarie condizioni di conservazione. Le pitture sono di Giovan Battista Spinelli, pittore teatino di origine bergamasca ma importante ed eccentrico rappresentante della scena napoletana negli anni tra il 1630 ed il 1650. Il quadro d'altare rappresenta la Madonna con il Bambin Ges\u00f9, San Marco, San Luca e Sant'Alessandro (patrono di Bergamo, citt\u00e0 d'origine del pittore).\nIl lato opposto della chiesa, quello a destra di chi entra, comincia invece con la cappella dedicata a san Michele arcangelo, contenente una copia del famoso dipinto di Guido Reni, continuando con la moderna cappellina del Suffragio, rifatta nella seconda met\u00e0 del novecento. La terza cappella \u00e8 dedicata alla Madonna degli Angeli, ed ospita la tela della Madonna con Bambino ed angeli insieme ai due San Giovanni, il Battista e l'Evangelista. L'opera, morbidamente settecentesca, \u00e8 attribuibile a Nicola Maria Rossi, pittore napoletano della scuola del De Matteis. La quarta cappella \u00e8 dedicata a San Giuseppe ed era anticamente patronato della famiglia teatina dei Nicolini: un'antica tradizione afferma che anche il celebre storico Nicola Nicolino, sia qui sepolto. Alle pareti vi sono due tele, la Nativit\u00e0 e l'Adorazione dei pastori, databili per via critica alla prima met\u00e0 del '600, coeve alla decorazione plastica delle pareti. Ultima delle cappelle del lato sinistro \u00e8 quella di San Ludovico da Tolosa: la delicata decorazione a stucco \u00e8 opera di Michele Clerici, mentre la pala d'altare del pittore teatino Donato Teodoro. Entrambe sono del settecento.\nAll'altezza del penultimo pilastro sulla destra, \u00e8 collocato il pulpito ligneo dall'artistica forma \"a cipolla\", realizzato alla fine del settecento da Modesto Salvini, intagliatore di Orsogna, che replicher\u00e0 poi il fortunato modello in altre chiese dell'ordine francescano in Abruzzo.\nTransetto e presbiterio.\nIl transetto \u00e8 costruito secondo modelli gesuitici tardo cinquecenteschi, ovvero senza eccedere in pianta, sfruttando lo spazio lasciato libero dalle cappelle laterali. L'aspetto attuale \u00e8 frutto della restaurazione seicentesca, dilatata in realt\u00e0 tra il 1576, data in cui vennero finanziati i lavori dal parlamento cittadino e fu stilato un primo progetto, il 1689, anno in cui si realizzavano i rinforzi alla zona absidale per sostituire la copertura, ed una data successiva ma non troppo lontana dal 1703, anno in cui una veduta della citt\u00e0, non mostrando ancora la cupola francescana, si pone come termine post quem per la sua realizzazione.\nIl transetto ospita ai suoi lati due altari incassati nella muratura, dedicati ai due santi \u201cfondamentali\u201d dell'ordine francescano, ovvero san Francesco e sant'Antonio. Delle complesse macchine scultoree barocche ospitano, nelle apposite nicchie, statue tardo cinquecentesche riferibili ad autori di provenienza napoletana. Presenti anche medaglioni in stucco narranti storie dei due grandi santi duecenteschi.\nLa cupola emisferica s'innalza al centro della zona presbiteriale su quattro pennacchi innestati su pilastri, gonfia e luminosa, dotata di lanternino sotto il quale si aprono otto finestre. La scansione \u00e8 sottolineata da una decorazione a cassettoni ed a nervature dipinte, pienamente inserita nel contesto \u201cillusionistico\u201d che segna tutta la decorazione ad affresco dell'edificio.\nL'altare maggiore, che precede l'abside \u00e8 di dimensioni monumentali e formato da scure lastre di marmo pregiato: austero pur nelle movimentate forme barocche, \u00e8 opera di maestri napoletani del settecento. La zona absidale \u00e8 rettangolare; un tempo ospitava il coro ligneo commissionato al maestro D'Attilio nel 1767, ma un incendio, nel 1932, lo distrusse, danneggiando tutta la zona: sopravvissero solo gli angioletti in stucco, mentre gli affreschi attuali, con \u201cla Madonna in gloria tra santi\u201d, sono opera novecentesca di Padre Lerario, pittore francescano all'opera in varie chiese dell'ordine in Abruzzo (Pescara e Lanciano).\nIl terremoto.\nHa subito gravi danni nel terremoto dell'Aquila del 6 aprile 2009, e dopo questo evento catastrofico \u00e8 ancora inagibile ma sono partiti nel mese di marzo 2015 i lavori di ristrutturazione."}
{"id": "1699363", "revid": "287204", "url": "https://it.wikipedia.org/wiki?curid=1699363", "title": "Yuracar\u00e9", "text": "Gli Yuracar\u00e9 sono un gruppo etnico dei bassipiani tropicali forestali della Bolivia.\nStoria e geografia.\nAppartenenti ad un gruppo linguistico isolato, senza relazioni chiare con le altre lingue indigene del continente americano, gli Yuracar\u00e9 abitano attualmente le aree forestali lungo i fiumi della provincia Ichilo, del dipartimento di Santa Cruz, le provincia Carrasco e Chapare del dipartimento di Cochabamba, e la provincia Moxos del dipartimento di Beni.\nTra le provincie Carrasco, Chapare e Moxos, lungo il rio Chapare, \u00e8 ubicato il TCO (Territorio Comunitario d'Origine) degli Yuracar\u00e9, assegnato ufficialmente negli anni '90 dal governo boliviano e con una estensione di pi\u00f9 di 60.000 ettari.\nAttualmente le comunit\u00e0 Yuracar\u00e8 contano complessivamente tra 2.500 e 3.000 persone, dedite alla pesca, ad attivit\u00e0 agricole di sussistenza o alla raccolta in forma sostenibile dei prodotti della foresta."}
{"id": "1699368", "revid": "237256", "url": "https://it.wikipedia.org/wiki?curid=1699368", "title": "Rakhiv", "text": ""}
{"id": "1699371", "revid": "125950572", "url": "https://it.wikipedia.org/wiki?curid=1699371", "title": "Tigmotropismo", "text": "Il tigmotropismo (o aptotropismo) \u00e8 un movimento che avviene nelle piante in risposta a stimoli tattili o di contatto. \nDi solito il tigmotropismo \u00e8 presente nelle piante che si accrescono attorno a delle superfici, quali muri, pali, tralicci o quando le radici crescono dentro un vaso. Le piante rampicanti, come le viti, si aggrappano mediante delle strutture dette viticci a dei supporti. Il contatto delle cellule dei viticci con il supporto le stimola a produrre l'ormone vegetale auxina, che viene poi trasportato alle cellule vicine. Queste crescono pi\u00f9 velocemente delle altre e il viticcio si piega sul supporto."}
{"id": "1699375", "revid": "36426", "url": "https://it.wikipedia.org/wiki?curid=1699375", "title": "Chiesa di Santi Filippo e Giacomo a Ferruccia", "text": ""}
{"id": "1699378", "revid": "36426", "url": "https://it.wikipedia.org/wiki?curid=1699378", "title": "Chiesa di Santi Maria e Clemente a Valenzatico", "text": ""}
{"id": "1699390", "revid": "767487", "url": "https://it.wikipedia.org/wiki?curid=1699390", "title": "Xandria", "text": "Gli Xandria sono un gruppo musicale fondato a Bielefeld in Germania nel 1997.\nStoria del gruppo.\nDopo vari demo e buoni successi su diversi portali MP3, pubblicarono nel 2003 il loro primo album \"Kill the Sun\", che arriv\u00f2 alla posizione 98 nella classifica tedesca.\nIl loro secondo album \u00e8 \"Ravenheart\" (2004), che rest\u00f2 in classifica per 7 settimane al 36\u00ba posto.\nNel 2005 gli Xandria hanno pubblicato il loro terzo album \"India\" maggiormente orientato verso il symphonic metal. Inoltre dal 14 dicembre 2006, hanno iniziato a registrare il loro quarto album intitolato \"Salom\u00e9 - The Seventh Veil\" che \u00e8 stato pubblicato il 25 marzo 2007.\nDal 30 aprile 2008 Lisa Middelhauve non \u00e8 pi\u00f9 la cantante degli Xandria. Ha lasciato la band per motivi personali e per il disagio di essere la leader della band. A lungo il gruppo ha cercato una nuova voce per poter rimpiazzare l'ex componente. Il 6 giugno 2008 esce la prima greatest hits degli Xandria, \"Now &amp; Forever - Best of Xandria\", con 20 canzoni, tra cui alcune inedite o pubblicate come bonus track, i videoclip di \"Ravenheart\", \"Save My Life\" e \"Eversleeping\" e un'intervista sul futuro della band.\nFinalmente l'8 febbraio 2009 la band annuncia ai fan il nome della nuova cantante, Kerstin Bishof. Il 18 febbraio 2010 sul sito ufficiale appare la notizia che Kerstin Bishof ha lasciato il gruppo per ragioni personali e di lavoro; Il 20 dicembre dello stesso anno viene annunciato che Manuela Kraller \u00e8 la nuova cantante.\nIl nuovo album \"Neverworld's end\" viene pubblicato nel 2012; segue una tourn\u00e9e che li porta a percorrere l'Europa con gli Epica e gli Stream of Passion\nIl 25 ottobre del 2013, un po' a sorpresa, sul sito ufficiale della band viene pubblicata la notizia che Manuela Kraller ha lasciato la band per seguire altri percorsi artistici; al suo posto subentra Dianne Van Giersbergen, cantante degli Ex libris. Nel 2014 esce il nuovo album Sacrificium.\nIl 22 aprile 2015 il gruppo annuncia la pubblicazione dell'EP \"Fire &amp; Ashes\", previsto per il 31 luglio 2015, composto sia da brani inediti che da cover.\nIl 23 settembre 2016 viene annunciato \"Theater of Dimensions\", sesto album in studio, la cui pubblicazione \u00e8 prevista per il 27 gennaio 2017; pochi giorni dopo viene rivelata la lista delle tracce dell'album. Il 25 novembre 2016 vengono pubblicati, su SoundCloud, degli estratti dai brani \"Where the Heart is Home\", \"Song for Sorrow and Woe\", \"Ceil\u00ed\" e \"When the Walls Came Down (Heartache Was Born)\".\nIl 12 settembre 2017 la band annuncia l'uscita dal gruppo della cantante Dianne Van Giersbergen, sostituita da Aeva Maurelle, cantante degli Aeverium, per le date del tour europeo di novembre e dicembre. Van Giersbergen ha lasciato il gruppo a causa di problemi di salute personali."}
{"id": "1699394", "revid": "3115", "url": "https://it.wikipedia.org/wiki?curid=1699394", "title": "Chiesa dei Santi Simone e Fedele", "text": "La chiesa parrocchiale dei Santi \u00e8 un edificio religioso che si trova a Br\u00e8-Aldesago, quartiere di Lugano.\nStoria.\nBench\u00e9 sia probabilmente stata eretta in epoca medievale, la chiesa viene citata per la prima volta solamente nel 1591. Nel XVIII secolo venne profondamente rimaneggiata (fra le altre trasformazioni venne ruotata di 180 gradi rispetto all'edificio preesistente), mentre nel XIX secolo venne allungata in direzione est.\nDescrizione.\nLa chiesa ha una pianta a tre navate, suddivise in quattro campate; la navata centrale \u00e8 sormontata da una volta a botte lunettata mentre le due navate laterali sono sormontate da una volta a crociera. Sopra il coro venne realizzata una cupola.\nDietro l'altare maggiore, a pavimento, si trova l'organo a canne, costruito nel 1913 da Pietro Bernasconi. Lo strumento \u00e8 a trasmissione mista (meccanica per i manuali ed il pedale, pnaumatico-tubolare per i registri) ed ha due tastiere di 61 note ed una pedaliera dritta di 27."}
{"id": "1699395", "revid": "1305772", "url": "https://it.wikipedia.org/wiki?curid=1699395", "title": "Homocea", "text": "Homocea \u00e8 un comune della Romania di 7.186 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di tre villaggi: Costi\u0219a, Homocea, Lespezi.\nNel 2003 si sono staccati da Homocea i villaggi di Argea e Ploscu\u021beni, andati a formare il comune di Ploscu\u021beni."}
{"id": "1699396", "revid": "287204", "url": "https://it.wikipedia.org/wiki?curid=1699396", "title": "Bernd Holzenbein", "text": ""}
{"id": "1699397", "revid": "106456", "url": "https://it.wikipedia.org/wiki?curid=1699397", "title": "Sapone di Marsiglia", "text": "Il sapone di Marsiglia \u00e8 un sapone tradizionale prodotto con oli vegetali nella zona attorno a Marsiglia, in Francia, da circa 600 anni.\nStoria.\nIl sapone di Marsiglia deriva dal Sapone di Aleppo: un prodotto che rappresenta migliaia di anni di cultura e di storia. La tecnica di fabbricazione originaria della citt\u00e0 di Aleppo, in Siria, a base d'olio d'oliva e di alloro, a seguito delle crociate si \u00e8 diffusa attraverso il bacino del Mediterraneo, passando per l'Italia e la Spagna, per raggiungere Marsiglia.\nA partire dal XII secolo a Marsiglia c'erano fabbricanti di sapone che utilizzavano come materia prima l'olio d'oliva prodotto localmente. La soda (all'epoca la parola \"soda\" designava il carbonato di potassio) proveniva dalle ceneri della combustione di una pianta, la salicornia.\nCrescas Davin, nel XIV secolo, \u00e8 il primo saponaio ufficiale della citt\u00e0. \nNel 1593, Georges Prunemoyr super\u00f2 la fase artigianale, fondando la prima fabbrica marsigliese.\nAll'inizio del XVII secolo, la produzione dei saponifici marsigliesi soddisfaceva appena la domanda della citt\u00e0 e del territorio. Il porto di Marsiglia riceveva anche saponi da Genova e da Alicante. \nMa quando la guerra blocc\u00f2 l'approvvigionamento dalla Spagna, i saponai marsigliesi dovettero aumentare la loro produzione per poter soddisfare i francesi del nord e gli acquirenti olandesi, tedeschi e inglesi.\nNel 1660, si contavano nella citt\u00e0 sette fabbriche la cui produzione annuale toccava quasi 20.000 tonnellate. \nSotto il regno di Luigi XIV, la qualit\u00e0 delle produzioni marsigliese era tale che il \"Sapone di Marsiglia\" divenne un nome comune.\nSi trattava allora di un sapone di colore verde, che si vendeva soprattutto in barre di 5\u00a0kg o in pani di 20\u00a0kg.\nIl 5 ottobre 1688 l'editto di Colbert, Ministro della Real Casa di Luigi XIV, regolament\u00f2 la fabbricazione del sapone.\nAi sensi dell'articolo III di quest'editto: \nI saponai dovevano cessare la loro attivit\u00e0 d'estate poich\u00e9 il calore nuoce alla qualit\u00e0 del sapone. \nQuesta regolamentazione garant\u00ec la qualit\u00e0 del sapone che ha reso rinomati i saponifici marsigliesi.\nFrattanto, fabbriche di sapone si installarono nella regione, a Salon-de-Provence, Tolone o Arles.\nNel 1786, 48 saponifici producevano a Marsiglia 76.000 tonnellate, impiegando 600 operai e 1.500 lavoratori forzati, prestati dall'arsenale delle galere. \nDopo la crisi dovuta alla Rivoluzione francese, l'industria marsigliese continu\u00f2 a svilupparsi fino a contare 62 saponifici nel 1813.\nAll'epoca la soda si otteneva dall'acqua di mare grazie al procedimento inventato da Nicolas Leblanc.\nA partire da 1820, nuovi tipi di grassi furono importati e transitarono per il porto di Marsiglia: gli oli di palma, d'arachide, di cocco e di sesamo che furono utilizzati per la fabbricazione del sapone.\nI saponifici marsigliesi subirono la concorrenza di quelli inglesi o parigini, questi ultimi usavano il sego che d\u00e0 un sapone meno costoso.\nAll'inizio dello XX secolo, nella citt\u00e0 di Marsiglia c'erano 90 saponifici. \nFran\u00e7ois Merklen fiss\u00f2 nel 1906 la formula del sapone di Marsiglia: 63% d'olio di copra o di palma, 9% di soda, 28% d'acqua.\nQuest'industria rest\u00f2 fiorente fino alla prima guerra mondiale quando la difficolt\u00e0 nei trasporti marittimi mise in serio pericolo l'attivit\u00e0 dei saponai.\nNel 1913, la produzione era di 180.000 tonnellate ma precipit\u00f2 a 52.817 tonnellate nel 1918.\nDopo la guerra, i saponifici beneficiano dei progressi della meccanizzazione e la produzione raggiunse le 120.000 tonnellate nel 1938, bench\u00e9 la qualit\u00e0 del prodotto restasse legata ai vecchi procedimenti di fabbricazione.\nAllo scoppio della seconda guerra mondiale, Marsiglia garantiva sempre la met\u00e0 della produzione francese, ma gli anni che seguirono furono disastrosi: il sapone fu soppiantato dai detersivi di sintesi ed i saponifici marsigliesi chiusero uno dopo l'altro.\nOggi nella regione non resta che un pugno di fabbricanti."}
{"id": "1699398", "revid": "729019", "url": "https://it.wikipedia.org/wiki?curid=1699398", "title": "Battaglia di Tarakan (1942)", "text": "La battaglia di Tarakan avvenne l'11 e il 12 gennaio 1942 sull'omonima isola dinanzi le coste nord-orientali del Borneo, tra una forza d'invasione giapponese e la guarnigione olandese.\nTarakan, parte della colonia delle Indie orientali olandesi, \u00e8 un'isola ricca di giacimenti petroliferi che figuravano nei principali obiettivi strategici dei piani d'espansione dell'Impero giapponese, approvati verso la fine del 1941. Per conquistare Tarakan e altre localit\u00e0 del Borneo orientale fu radunata una forza di spedizione mista (truppe dell'Esercito e della Marina) e una flotta d'appoggio per lo pi\u00f9 di cacciatorpediniere. I giapponesi sbarcarono all'inizio dell'11 gennaio, numericamente superiori e meglio organizzati rispetto alla guarnigione olandese; dopo sparsi combattimenti nella giungla gli olandesi cedettero le armi: tuttavia non tutte le posizioni poterono essere avvisate e, perci\u00f2, due dragamine imperiali furono colati a picco dalle batterie costiere della cittadina di Tarakan dopo la resa. In ritorsione gli invasori eliminarono circa 200 dei militari che avevano manovrato i cannoni. L'isola rimase sotto occupazione nipponica fino all'estate 1945 e forn\u00ec buona parte dei carburanti necessari al Giappone per proseguire le ostilit\u00e0.\nContesto strategico.\nNel luglio 1941 l'Impero giapponese complet\u00f2 l'occupazione militare dell'Indocina francese, una mossa che preoccup\u00f2 notevolmente le potenze anglosassoni e le autorit\u00e0 delle Indie orientali olandesi. I governi di Washington, Londra e dei Paesi Bassi (quest'ultimo in esilio dal maggio 1940) decisero perci\u00f2 un embargo nei confronti del Giappone, che si ritrov\u00f2 privato d'improvviso degli approvvigionamenti esteri di greggio; le scorte di carburante accumulate negli anni sarebbero bastate per coprire un fabbisogno di solo due o tre anni, meno ancora in tempo di guerra. Nel settembre 1941 gli stati maggiori dell'Esercito e della Marina imperiale giapponese presentarono al Consiglio Supremo di guerra i piani definitivi per l'espansione nel Sud-est asiatico: obiettivo principale erano le Indie olandesi, ricche di materie prime e, in particolare, di pozzi petroliferi ad alto rendimento. Gran parte di questi giacimenti era situata sull'isola del Borneo, allora appartenente per due terzi circa agli olandesi, mentre la porzione nord-occidentale era un protettorato britannico. L'importanza dell'isola era anche strategica, come puntualizzarono gli ufficiali, poich\u00e9 eventuali forze degli Alleati avrebbero potuto adoperarla per minacciare le previste operazioni contro la Malesia britannica e Singapore.\nPiani e forze contrapposte.\nImpero giapponese.\nI piani nipponici di occupazione del Borneo rientravano nelle pi\u00f9 generali preparazioni per conquistare le Indie olandesi. La grande isola fu selezionata dai giapponesi come spartiacque tra due assembramenti di forze navali e terrestri trasportate su convogli numerosi, sotto il comando unico del viceammiraglio Nobutake Kond\u014d: a ovest del Borneo avrebbe operato la 2\u00aa Flotta, al diretto comando di Kond\u014d stesso e che si sarebbe concentrata specialmente contro i possedimenti britannici. A est, invece, la competenza ricadeva sotto la 3\u00aa Flotta del viceammiraglio Ib\u014d Takahashi, provvisoriamente alle dipendenze del collega. Takahashi doveva prima concludere le operazioni navali correlate alla prevista conquista delle Filippine, per le quali fu indicata la scadenza nel gennaio 1942, e quindi lanciare operazioni simultanee dalla costa orientale del Borneo sino alla Nuova Guinea olandese. Sulla grande isola i giapponesi avevano tre obiettivi: la piccola isola di Tarakan, Balikpapan e infine Banjarmasin sulla costa meridionale, tutt'e tre di cruciale importanza anche per le preziose infrastrutture petrolifere, che si doveva cercare di catturare intatte. La 3\u00aa Flotta e reparti della 14\u00aa Armata giapponese occuparono Davao, sull'isola di Mindanao, il 20 dicembre 1941: nell'ampia rada del porto Takahashi inizi\u00f2 a concentrare una \"Forza d'invasione centrale\" da lanciare contro il Borneo. La componente terrestre per gli sbarchi a Tarakan, Balikpapan e Bandjarmasin era il cosiddetto Distaccamento Sakaguchi, dal nome del suo comandante (maggior generale Shizuo Sakaguchi) che guidava il gruppo fanteria della 56\u00aa Divisione. Egli enucle\u00f2 il 146\u00ba Reggimento, alcune unit\u00e0 d'artiglieria, corazzate, di genieri e dei servizi per formare il distaccamento; inoltre integr\u00f2 la 2\u00aa Forza da sbarco speciale \"Kure\", al comando del capitano di corvetta Masanori Shiga e della consistenza di un battaglione: in totale uomini. Il trasporto e lo sbarco erano compito di un convoglio di sedici tra navi da carico e trasporti truppe e Takahashi ne affid\u00f2 la difesa alla 4\u00aa Squadriglia cacciatorpediniere del contrammiraglio Sh\u014dji Nishimura. Essa era costituita da un conduttore di flottiglia, l'incrociatore leggero sul quale era imbarcato Nishimura, e da tre divisioni di cacciatorpediniere: la 2\u00aa (\"Yudachi\", \"Samidare\", \"Harusame\", \"Murasame\"), la 9\u00aa (\"Minegumo\", \"Natsugumo\") e la 24\u00aa (\"Yamakaze\", \"Suzukaze\", \"Kawakaze\", \"Umikaze\") che era in prestito dalla 2\u00aa Squadriglia. Inoltre Nishimura pot\u00e9 contare sulle navi appoggio idrovolanti \"Sanyo Maru\" e \"Sanuki Maru\", fondamentali per godere di appoggio aereo in un teatro bellico dove i giapponesi non disponevano ancora di aeroporti. In ultimo furono messi a disposizione tre vecchi pattugliatori, sei dragamine e tre cacciasommergibili. Sussistono, peraltro, leggere differenze tra le fonti sul numero dei cacciatorpediniere. Millot parla di nove unit\u00e0, ma d\u00e0 i nomi di solo sette di esse; Yenne, al contrario, afferma ci fossero undici cacciatorpediniere, ma non fornisce alcuna elencazione puntuale.\nIl viceammiraglio Takahashi doveva rimanere a Davao con la 5\u00aa Divisione incrociatori formata dall\"'Ashigara\" (ammiraglia), dal \"Nachi\", dal e dall', per intervenire in caso di necessit\u00e0. Tuttavia il \"Myoko\" fu colpito da una bomba il 4 gennaio 1942, nel corso di un'improvvisa incursione di dieci quadrimotori Boeing B-17 Flying Fortress, e dovette tornare a Sasebo per le riparazioni. Il piano giapponese prevedeva, per la sera del 10 gennaio 1942, un doppio sbarco sulla costa orientale per avviluppare i difensori in una sacca nella parte sud-occidentale dell'isola, dove erano situati il porto e la cittadina di Tarakan, all'epoca abitata da circa persone. Nelle vicinanze sorgeva inoltre un rudimentale ma prezioso aeroporto, obiettivo secondario dell'attacco.\nRegno dei Paesi Bassi.\nL'isola di Tarakan aveva un'assai modesta guarnigione, centrata sul 7\u00ba Battaglione fanteria del Koninklijk Nederlandsch-Indisch Leger o KNIL (l'esercito coloniale dei Paesi Bassi). Il suo comandante, tenente colonnello Simon de Waal, poteva contare anche sulle difese del porto, sostanzialmente due cannoni costieri da 120\u00a0mm e quattro altri da 75\u00a0mm. In totale si trattava di uomini, dei quali una buona parte erano indigeni indonesiani. Sulle pista aerea di Tarakan il servizio aeronautico del KNIL non aveva alcun velivolo, n\u00e9 l'aviazione di marina aveva di stanza qualche effettivo sull'isola. Proprio all'inizio del gennaio 1942, infatti, gli aerei erano stati richiamati a Giava o a Sumatra, oppure spostati nell'aeroporto di Samarinda a nord-nord-est di Balikpapan. Allo stesso modo la Koninklijke Marine aveva evacuato in massa le acque del Borneo e, a Tarakan, era rimasto solamente il posamine \"Prins van Oranje\".\nSvolgimento della battaglia.\nLa forza d'invasione giapponese salp\u00f2 da Davao il 7 gennaio 1942 e la navigazione fu tranquilla, eccettuato un attacco portato da tre B-17 decollati da Giava: tutte le bombe, comunque, caddero lontano dalle navi e la squadra prosegu\u00ec indisturbata. Infatti i comandanti alleati, presi alla sprovvista dalla rapidit\u00e0 delle operazioni nipponiche, non era riusciti a organizzare neppure uno sbarramento di sommergibili. Il contrammiraglio Nishimura arriv\u00f2 al tramonto del 10 gennaio al largo dell'isola di Tarakan, dominata da alte colonne di fumo nero e fiamme: il tenente colonnello de Waal, di sua iniziativa, aveva dato fuoco ai pozzi e fatto demolire nel possibile le infrastrutture e i depositi di petrolio A mezzanotte dell'11 gennaio cominciarono gli sbarchi e la prima ondata, alla guida del colonnello Kyohei Yamamoto e formata da parte del 146\u00ba Reggimento, mise piede a terra sulla costa orientale intralciata solo dall'oscurit\u00e0 e dal fumo; seppur approdato in un punto diverso da quello prestabilito, Yamamoto radun\u00f2 gli uomini e inizi\u00f2 a marciare verso ovest, in un territorio coperto da una fitta giungla punteggiata da ampie zone paludose. Poco dopo la Forza da sbarco speciale \"Kure\" raggiunse a sua volta la terraferma e prese una direzione divergente dalle truppe dell'Esercito, puntando all'aeroporto. Le colonne del colonnello Yamamoto s'imbatterono in diversi nidi di resistenza del 7\u00ba Battaglione olandese che, per\u00f2, non riuscirono a rallentarle. Al mattino respinsero un pi\u00f9 determinato contrattacco grazie alla superiore potenza di fuoco e, attorno le 12:00, i soldati nipponici penetrarono nel principale campo petrolifero dell'isola. La \"Kure\" invece fu ostacolata nella sua progressione dalla conformazione dell'ambiente e, durante la giornata dell'11, sub\u00ec l'attacco di un piccolo numero di bombardieri Martin B-10, decollati da Samarinda; i fanti di marina occuparono infine l'aeroporto, in parte sabotato, la mattina del giorno seguente.\nNel frattempo, alle 15:00 dell'11 gennaio, la seconda met\u00e0 del 146\u00ba Reggimento era sbarcata e si era messa in movimento verso la propaggine meridionale di Tarakan allo scopo di prendere alle spalle le batterie costiere, che vigilavano sull'entrata del porto cittadino. Anche questo distaccamento si ritrov\u00f2 ben presto impantanato e registr\u00f2 minimi progressi. Nel pomeriggio del 12 gennaio de Waal, ormai conscio che ogni ulteriore resistenza sarebbe stata inutile, invi\u00f2 un'ambasciata al colonnello Yamamoto e gli offr\u00ec la resa dell'isola: l'ufficiale accett\u00f2 la proposta e avvis\u00f2 il generale Sakaguchi, che ratific\u00f2 l'atto. Nella confusione del momento, tuttavia, le batterie costiere non ricevettero alcun messaggio; allo stesso modo, il dispaccio inoltrato da Sakaguchi alle formazioni della Marina imperiale, nel quale precisava che le artiglierie olandesi a sud di Tarakan non erano probabilmente al corrente della capitolazione di de Waal, non fu recepito o fu ignorato. I dragamine \"W-13\" e \"W-14\" furono pertanto mandati avanti senza particolari accorgimenti e, poco prima di imboccare il porto, furono bersagliati dai due pezzi da 120\u00a0mm: ne segu\u00ec un breve scambio di bordate che si concluse con l'affondamento delle due unit\u00e0 giapponesi e la morte di buona parte di entrambi gli equipaggi. Testimonianze riportano che tra gli artiglieri olandesi ci furono brevi festeggiamenti per la piccola vittoria, causa invece di profondo imbarazzo per de Waal: l'ufficiale cerc\u00f2 di placare i giapponesi e, presentatosi alle fortificazioni, sollecit\u00f2 e ottenne la resa anche di quest'ultima parte delle sue forze.\nSempre durante la giornata del 12 gennaio il posamine \"Prins van Oranje\", ancorato in un porticciolo sulla costa occidentale, era salpato con l'intenzione di raggiungere Giava. Passato a nord dell'isola di Tarakan, fu avvistato e inseguito dal cacciatorpediniere \"Yamakaze\" e dal pattugliatore \"No. 38\"; ne nacque un breve scontro che si concluse con la distruzione della nave olandese.\nBilancio e conseguenze.\nLe fonti consultate non danno dati sul numero di morti, feriti e dispersi delle due parti nel corso della battaglia. Si sa comunque che avvenne un massacro lo stesso 12 gennaio. Gli occupanti delle postazioni costiere, non appena si furono consegnati prigionieri, furono legati a gruppi, zavorrati e gettati nella baia di Tarakan: in totale si stimano 219 morti. La cittadina e l'aeroporto furono oggetto di qualche sporadica incursione aerea olandese il 13 e il 14 gennaio che, in ogni caso, provoc\u00f2 danni minimi. I giapponesi si rivolsero subito a ripristinare le piste aeree e, dal 17, furono pronte per ospitare il gruppo aereo \"Tainan\" della 23\u00aa Flottiglia appartenente all'11\u00aa Flotta aerea della Marina imperiale. Il generale Sakaguchi, sceso a terra per ufficializzare la capitolazione e supervisionare l'occupazione, scov\u00f2 il locale direttore della Borneo Petroleum e concluse un patto: egli e i suoi dipendenti sarebbero stati assunti e stipendiati da aziende nipponiche; in cambio, si sarebbe occupato di riattivare macchinari, equipaggiamenti e strutture che aveva contribuito a rendere inutilizzabili.\nA Tarakan, come altrove nelle Indie orientali olandesi, i giapponesi trasferirono il pi\u00f9 in fretta possibile personale tecnico, specialisti e materiali per rimettere in funzione l'industria petrolifera devastata; durante il 1942 i flussi di naviglio cisterniero da e per le Indie olandesi (soprattutto il Borneo) furono regolari e le perdite contenute: in apparenza l'Impero giapponese aveva raggiunto l'obiettivo strategico della campagna nel Pacifico. Tuttavia i diffusi sabotaggi olandesi impedirono di tornare ai livelli produttivi d'anteguerra (65 milioni di barili annui) e soltanto nel corso del 1943 Tarakan e gli altri giacimenti fornirono 50 milioni di barili. Le difficolt\u00e0 giapponesi furono poi decuplicate dall'efficace e pericolosa guerra sottomarina statunitense, che fece strage delle petroliere e dei trasporti, decurtando sensibilmente la quantit\u00e0 di olio combustibile, gasolio e benzina per la macchina militare nipponica. Nel 1944 la Marina imperiale si ritrov\u00f2 tanto a corto di carburanti raffinati da autorizzare l'uso del petrolio di Tarakan allo stato grezzo, possibile grazie alla sua volatilit\u00e0 ma sconsigliabile per l'alto contenuto di solfuri, che causavano danni agli apparati motori delle navi.\nL'isola di Tarakan rimase abbastanza ai margini del conflitto e fu rioccupata dagli australiani tra il maggio e il giugno 1945."}
{"id": "1699399", "revid": "767487", "url": "https://it.wikipedia.org/wiki?curid=1699399", "title": "Codex Atanicus", "text": "Codex Atanicus \u00e8 un'antologia cinematografica underground (tre cortometraggi tra gli anni 1995-1999), scritta e diretta da Carlos Atanes ed uscito nel 2008.\nTrama.\nDopo una breve introduzione di Arantxa Pe\u00f1a (attrice presente nei film \"atanici\" che ci aiuta ad ambientarci nell'universo \"atanico\"), seguono tre storie: \"Metaminds &amp; Metabodies\" (1995), una storia stravagante e molto violenta su come un ubriacone malato incontra un lascivo Succubo nello specchio di una spaventosa taverna; \"Morfing\" (1996), il viaggio grottesco di Atanes attraverso le fognature di un cinema di Barcellona; e \"Welcome to Spain\" (1999), un incubo sanguinoso e lascivo dove alcune persone lottano per un'assurdit\u00e0: salire delle scalinate.\nContesto.\nPrima di \"\" e \"Proxima\" Carlos Atanes ha girato un gruppo di strani cortometraggi, difficilmente classificabili. Questi suoi primi lavori erano un concentrato di surrealismo, di rabbia e di lussuria, in breve: di entusiasmante libert\u00e0 creativa. Questi film mostrano lo spettacolare talento visuale dell'autore.\nNonostante il disprezzo di festival, TV e distribuzione, hanno ottenuto un marginale riconoscimento nei circoli spagnoli underground (ed anche un'intensa avversione: alcune delle proiezioni finirono in violente risse, le pi\u00f9 notevoli delle quali finirono in Codex Atanicus). Grazie ai nuovi canali digitali di distribuzione, il \"Codex\" \u00e8 stato riscoperto, permettendo ad un pubblico pi\u00f9 vasto di accedervi. La critica ha riconosciuto il film come un futuro film di culto, equiparando Atanes ad autori ben importanti quali David Lynch, Luis Bu\u00f1uel, David Cronenberg, John Waters, Fernando Arrabal o Kenneth Anger."}
{"id": "1699400", "revid": "124123", "url": "https://it.wikipedia.org/wiki?curid=1699400", "title": "Amrita Arora", "text": "\u00c8 la sorella di Malaika Arora, anch'essa attrice. Il cognato \u00e8 Arbaaz Khan, fratello di Salman Khan. Ha avuto varie storie d'amore, tra cui quella con Ashmit Patel.\nIl suo film d'esordio non \u00e8 stato un successo, ma in seguito ha saputo attirare le attenzioni di Bollywood su di lei, grazie a pellicole come Awara Paagal Deewana e Girlfriend."}
{"id": "1699402", "revid": "767487", "url": "https://it.wikipedia.org/wiki?curid=1699402", "title": "Jari\u0219tea", "text": "Jari\u0219tea \u00e8 un comune della Romania di 4.071 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 4 villaggi: Jari\u0219tea, P\u0103dureni, Sc\u00e2nteia, V\u0103rs\u0103tura."}
{"id": "1699403", "revid": "216739", "url": "https://it.wikipedia.org/wiki?curid=1699403", "title": "7.62 \u00d7 39 mm", "text": ""}
{"id": "1699405", "revid": "729019", "url": "https://it.wikipedia.org/wiki?curid=1699405", "title": "Turbessel", "text": "Tilbe\u015far ( \"Tall B\u0101shir\") \u00e8 una fortezza medievale della Turchia sud-orientale.\nFece parte dell'Impero Bizantino, ma cadde sotto il controllo dei signori armeni locali nel tardo XI secolo.\nIn seguito fu una delle maggiori fortificazioni della crociata Contea di Edessa.\nDopo la conquista di Edessa da parte di Zangi, divenne la principale citt\u00e0 di ci\u00f2 che rimaneva della contea, fino al 1150, quando fu venduta all'Imperatore Manuele I Comneno. \nDopo pochi mesi cadde nelle mani del musulmano Nur ed-Din."}
{"id": "1699406", "revid": "287204", "url": "https://it.wikipedia.org/wiki?curid=1699406", "title": "Jaristea", "text": ""}
{"id": "1699413", "revid": "123994656", "url": "https://it.wikipedia.org/wiki?curid=1699413", "title": "Gaetano Sacchi", "text": "Fu senatore del regno d'Italia nella XIII legislatura.\nBiografia.\nFiglio di Pasquale e di Antonia Cucchi, a causa di problemi economici nei quali versava la sua famiglia, nel 1842 interruppe gli studi di legge e si arruol\u00f2 nella marina mercantile sabauda. Nel 1843, a Montevideo, ader\u00ec alla Legione italiana di Francesco Anzani e Giuseppe Garibaldi, combattendo nelle numerose battaglie per la libert\u00e0 dei popoli del Rio Grande e della Repubblica Orientale dell'Uruguay. Raggiunse il grado di capitano e fu ferito nel combattimento di Sant'Antonio del Salto l'8 febbraio 1846. In quegli anni si un\u00ec in matrimonio con l'uruguayana Encarnaci\u00f3n de Lyon Garabito.\nAllo scoppio della prima guerra d'indipendenza, nel 1848, Sacchi rientr\u00f2 in Italia al seguito di Garibaldi. Combatt\u00e9 con valore alla difesa della Repubblica Romana con il grado di colonnello.\nNella guerra del 1859 si arruol\u00f2 nei Cacciatori delle Alpi, con il grado di maggiore. Passato nell'esercito regolare piemontese come comandante del 46\u00ba reggimento di linea, non pot\u00e9 seguire Garibaldi con i Mille nella spedizione in Sicilia, ma guid\u00f2 la quarta spedizione di 2.000 volontari (tra i quali 200 bresciani) a sostegno delle truppe garibaldine. Comandante della \"Brigata Sacchi\", prese parte ai combattimenti di Caiazzo, alla battaglia del Volturno e all'assedio di Capua.\nNominato generale comandante della divisione militare di Catanzaro, si adoper\u00f2 nella lotta contro il brigantaggio in Calabria fino al 1870. Il conflitto interiore tra il suo spirito libertario e l'esigenza di ristabilire l'ordine \u00e8 stata narrata in forma romanzesca da Mino Milani.\nIl 16 novembre 1876 fu nominato senatore del Regno d'Italia. Le sue carte, comprendenti anche un \"Memoriale autobiografico\" che parte dalle battaglia di Sant'Antonio (1846) alla repressione dell'ultimo brigantaggio in Calabria (1869), furono donate all'Archivio Storico Civico di Pavia."}
{"id": "1699416", "revid": "62004", "url": "https://it.wikipedia.org/wiki?curid=1699416", "title": "Ciclismo ai Giochi della XXVIII Olimpiade - Corsa in linea femminile", "text": "La Corsa in linea femminile dei Giochi della XXVIII Olimpiade fu corsa il 15 agosto ad Atene, ed affront\u00f2 un percorso totale di 105,6\u00a0km. Fu vinta dall'australiana Sara Carrigan, che termin\u00f2 la gara in 3.24\u203224\".\nAlla gara presero parte 67 atlete, di cui 56 giunsero al traguardo."}
{"id": "1699418", "revid": "767487", "url": "https://it.wikipedia.org/wiki?curid=1699418", "title": "Mera (Vrancea)", "text": "Mera \u00e8 un comune della Romania di 4.041 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Livada, Mera, Milcovel, Ro\u0219ioara, Vulc\u0103neasa."}
{"id": "1699426", "revid": "339392", "url": "https://it.wikipedia.org/wiki?curid=1699426", "title": "7.62 \u00d7 51 mm", "text": ""}
{"id": "1699428", "revid": "216739", "url": "https://it.wikipedia.org/wiki?curid=1699428", "title": "5.45 \u00d7 39 mm", "text": ""}
{"id": "1699430", "revid": "767487", "url": "https://it.wikipedia.org/wiki?curid=1699430", "title": "Movili\u021ba (Vrancea)", "text": "Movili\u0163a \u00e8 un comune della Romania di 4.014 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 6 villaggi: Dioche\u021bi-Rediu, Frec\u0103\u021bei, Movili\u021ba, Sperie\u021bi, Trotu\u0219anu, V\u0103leni."}
{"id": "1699431", "revid": "1086846", "url": "https://it.wikipedia.org/wiki?curid=1699431", "title": "Atalanta Bergamasca Calcio 1963-1964", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1963-1964.\nStagione.\nIl 25 aprile 1964, dopo un ventennio trascorso nella societ\u00e0 orobica, mor\u00ec il presidente Daniele Turani: la squadra nerazzurra termin\u00f2 il campionato in ottava posizione, come l'anno precedente. In Coppa Italia \u00e8 entrata in gioco ai Quarti ma \u00e8 stata subito estromessa dalla Roma (1-0), che poi vincer\u00e0 il trofeo.\nGrazie al trionfo nell'ultima edizione della Coppa Italia, l'Atalanta esord\u00ec in Europa giocando la Coppa delle Coppe UEFA ma usc\u00ec subito per mano dello Sporting Lisboa. La vittoria nell'incontro di andata per 2-0 fu vanificata dal 3-1 sub\u00ecto al ritorno: l'Atalanta gioc\u00f2 quasi tutta la partita in dieci uomini, per l'infortunio del portiere Pizzaballa nei minuti iniziali (non essendo previste le sostituzioni, fu Calvanese ad infilarsi i guanti). La gara di spareggio fu vinta ancora dai lusitani, con lo stesso risultato.\nOrganigramma societario.\nArea direttiva\nArea tecnica"}
{"id": "1699433", "revid": "1632387", "url": "https://it.wikipedia.org/wiki?curid=1699433", "title": "A Time Never Come", "text": "A Time Nevercome \u00e8 il secondo disco dei Secret Sphere, pubblicato nel 2001. Parte del disco \u00e8 un concept sul Faust di Goethe."}
{"id": "1699435", "revid": "767487", "url": "https://it.wikipedia.org/wiki?curid=1699435", "title": "N\u0103ruja", "text": "N\u0103ruja \u00e8 un comune della Romania di 1.940 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 4 villaggi: N\u0103ruja, Podu N\u0103rujei, Podu Stoica, Rebegari."}
{"id": "1699436", "revid": "287204", "url": "https://it.wikipedia.org/wiki?curid=1699436", "title": "Naruja", "text": ""}
{"id": "1699441", "revid": "2207092", "url": "https://it.wikipedia.org/wiki?curid=1699441", "title": "Paglieri", "text": "La Paglieri SpA \u00e8 una storica societ\u00e0 italiana, fondata ad Alessandria e proprietaria di alcuni tra i marchi pi\u00f9 celebri e diffusi nel campo dei prodotti per l'igiene della persona e per la casa, attiva da oltre 140 anni e presente in pi\u00f9 di 50 Paesi.\nStoria.\nVenne fondata nel 1876 ad Alessandria da Lodovico Paglieri (1824-1893). Prima di lui il padre gestiva una profumeria in citt\u00e0 risalente al 1807. Lodovico inizi\u00f2 la produzione di creme e belletti con marchio proprio nel laboratorio di piazza Vittorio Emanuele.\nNei primi anni del '900 Luigi Paglieri (1876-1953), figlio di Lodovico, fece erigere Palazzo Paglieri, il primo in cemento armato di quella citt\u00e0 e il primo a disporre di un ascensore. Ospitava la famiglia Paglieri e a partire dagli anni trenta anche la fabbrica. Negli anni venti inizi\u00f2 la produzione in serie di profumi e colonie. Nel 1923 nasce la \"Acqua di Colonia\" \"Felce Azzurra\" e nel 1926 il talco \"Felce Azzurra\". Un altro prodotto che contribu\u00ec al successo dell'azienda fu la cipria cremosa \"Velluto di Hollywood\", che consentiva l'applicazione al viso con spugnetta asciutta o bagnata a seconda del tipo di pelle e del grado di copertura desiderato: oltre all'innovazione tecnica di prodotto, la diffusione di questo articolo si deve al marchio che sfrutt\u00f2 il crescente successo del cinema e dei suoi divi.\nNel 1940 la \"Paglieri Profumi\" divent\u00f2 societ\u00e0 per azioni. Venne aperto uno scatolificio di propriet\u00e0 per l'approvvigionamento di astucci e confezioni, che per\u00f2 venne bombardato durante la seconda guerra mondiale. Nel dopoguerra un nuovo grande stabilimento fu preso in affitto, i dipendenti salirono a quattrocento e, tra l'altro, avevano disponibile un asilo nido per i propri figli.\nA partire dagli anni quaranta l'azienda, come molti altri grandi e famosi marchi del tempo, intraprese la via della pubblicit\u00e0, ingaggiando anche celebri firme per la propria cartellonistica, tra tutte quella di Gino Boccasile che nel 1946 realizz\u00f2 un manifesto con una signorina a seno nudo che suscit\u00f2 scandalo. Negli sketch di \"Carosello\" apparvero il Quartetto Cetra, Ornella Vanoni, Mina.\nAll'inizio degli anni sessanta l'azienda sempre in forte espansione si trasfer\u00ec in uno stabile di alla periferia di Alessandria. Venne abbandonata la profumeria negli anni settanta quando si indirizz\u00f2 maggiormente verso i prodotti per la grande distribuzione.\nNel 1996 ha ottenuto, prima nel suo settore, la certificazione ISO 9002 dal \"Quality Certificate Institute for Chemical Industry\".\nTra il 2010 e il 2011 l'azienda ha acquisito lo storico marchio farmaceutico Schiapparelli e le societ\u00e0 Nutritionals e Selectiva, quest'ultima proprietaria del marchio \"Aquolina\".\nMarchi.\nI marchi del gruppo Paglieri si suddividono in tre aree di prodotto:\nLa famiglia Paglieri.\nIl gruppo Paglieri si \u00e8 sviluppato come un'azienda familiare e rimane tuttora, alla quinta generazione e dopo un periodo di frizione tra i due rami della famiglia un'azienda familiare, sia nell'azionariato sia nella composizione del consiglio di amministrazione dove siedono: Ginevra Rossello Paglieri, Aldo Paglieri, Barbara Paglieri (AD), Massimo Barisone (AD), Debora Paglieri (AD), Fabio Rossello (AD) e un consigliere indipendente. I patti parasociali firmati nel 2016 prevedono una turnazione nelle cariche di presidente e amministratore delegato.\nBibliografia.\nGran parte delle informazioni qui riportate in \"Storia\" sono tratte dalla pagina \"La Storia\" del sito ufficiale dell'azienda."}
{"id": "1699449", "revid": "1776051", "url": "https://it.wikipedia.org/wiki?curid=1699449", "title": "Negrile\u0219ti (Vrancea)", "text": "Negrile\u015fti (in ungherese \"N\u00e9gerfalva\") \u00e8 un comune della Romania di 1.832 abitanti, ubicato nel distretto di Vrancea, nella regione storica della Moldavia. \nNegrile\u015fti \u00e8 divenuto comune autonomo nel 2004, staccandosi dal comune di B\u00e2rse\u0219ti."}
{"id": "1699450", "revid": "1543377", "url": "https://it.wikipedia.org/wiki?curid=1699450", "title": "Vittorio Carioli", "text": "Carriera.\nCresce calcisticamente nella Trevigliese, passando all'Atalanta nella stagione 1960-1961, societ\u00e0 con cui debutta in Serie A e nella quale vince una Coppa Italia nel 1962-1963.\nNei tre anni in neroazzurro tuttavia colleziona poche presenze, venendo quindi ceduto al in Serie B, squadra con cui disputa tre campionati consecutivi.\nTermina la carriera in Serie D alla .\nRiposa al Cimitero Urbano di Monza.\nNel 2004 la giunta comunale del comune di Treviglio ha deciso di nominare un campo del centro sportivo in suo onore."}
{"id": "1699451", "revid": "1566286", "url": "https://it.wikipedia.org/wiki?curid=1699451", "title": "Malaika Arora", "text": "\u00c8 stata sposata con l'attore Arbaaz Khan fino al 2016 e da cui ha avuto un figlio.\nSua sorella \u00e8 Amrita Arora e i suoi cognati sono Salman Khan e Solail Khan, tutti impegnati a Bollywood nell'arte della recitazione.\nHa avuto in passato una storia sentimentale con John Abraham.\nHa iniziato la sua carriera come Vj per MTV India e recitando in numerose pubblicit\u00e0.\nAl cinema ha fatto molte comparse speciali, soprattutto durante le canzoni."}
{"id": "1699454", "revid": "767487", "url": "https://it.wikipedia.org/wiki?curid=1699454", "title": "Nereju", "text": "Nereju \u00e8 un comune della Romania di 4.444 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Br\u0103d\u0103ce\u0219ti, Chiricani, Nereju, Nereju Mic, Sahastru."}
{"id": "1699458", "revid": "289247", "url": "https://it.wikipedia.org/wiki?curid=1699458", "title": "Conika", "text": ""}
{"id": "1699462", "revid": "599013", "url": "https://it.wikipedia.org/wiki?curid=1699462", "title": "Kurt Christensen", "text": "\u00c8 soprannominato \"Flipper\".\nCarriera.\nArriv\u00f2 all'Atalanta dall'Odense nella stagione 1961-1962, restandovi per un triennio. Con i \"neroazzurri\" fatica a trovare spazio, venendo cos\u00ec ceduto alla Lazio prima ed al poi, societ\u00e0 con la quale termina la sua esperienza calcistica italiana prima di tornare in patria, sempre all'Odense."}
{"id": "1699472", "revid": "125691092", "url": "https://it.wikipedia.org/wiki?curid=1699472", "title": "Storia di Ripatransone", "text": "La storia di Ripatransone inizia ufficialmente nel 1205, anno in cui la cittadina picena ottenne l'autogoverno diventando il primo libero comune rurale d'Italia. Le origini sono tuttavia pi\u00f9 antiche. Se i pi\u00f9 remoti insediamenti umani risalgono alla preistoria, il borgo fortificato \u00e8 databile all'epoca della venuta dei Franchi, con Carlo Magno, o poco dopo (VIII-IX secolo). Castello inaccessibile, difese strenuamente la sua autonomia anche contro Francesco Sforza. Ottenne il rango di Citt\u00e0 vescovile nel 1571.\nPreistoria.\nLa citt\u00e0 sorge su un colle che i Romani chiamarono Cuprae Mons (monte di Cupra), dal nome della divinit\u00e0 umbro-picena ivi venerata. Il Cuprae Mons fu abitato fin dall'et\u00e0 della pietra, come dimostrano i numerosi reperti rinvenuti nel territorio (armi, oggetti d'osso e di pietra, ceramiche). Le testimonianze della frequentazione umana si spingono fino al Paleolitico inferiore.\nEt\u00e0 preromana.\nVarie sono le testimonianze dell'insediamento degli Umbri all'inizio dell'et\u00e0 del ferro. Questo popolo si insedi\u00f2 sulla riva sinistra del Tesino, dove per primo introdusse il culto di Cupra. Gli Umbri stazionarono sul Tesino, subito a nord delle popolazioni pelasgiche, finch\u00e9 l'invasione dei Piceni li costrinse a riparare sull'alto colle.\nLa ritirata permise al Cuprae Mons di dare subito prova della propria valenza strategica: la roccaforte umbra resse infatti gli assalti piceni fin quando gli invasori si risolsero di scavare cunicoli sotterranei per sorprendere i rivali nel cuore della fortificazione. Cos\u00ec i Piceni assimilarono gli Umbri e presero possesso del forte, destinandolo a riparo sicuro per le popolazioni costiere incalzate dai pirati.\nEt\u00e0 romana.\nA loro volta, i Piceni erano destinati a soccombere all'espansionismo dei Romani. Gli scomodi vicini, impegnati sul fronte della guerra ai Senoni (282 a.C.), furono inizialmente tenuti a bada tramite un'alleanza, che anzi frutt\u00f2 importanti concessioni territoriali. Ma ben presto si giunse allo scontro armato.\nNel 269 a.C. i Piceni insorsero, abbattendo le guarnigioni romane sul territorio e sconfiggendo i consoli Ogulnio Gallo e Fabio Pittore. Roma reag\u00ec allora inviando Sempronio Sofo e Appio Claudio Russo l'anno seguente (268 a.C.). Di fronte alla superiorit\u00e0 militare romana, per la popolazione adriatica venne l'ora della resa definitiva.\nAssimilati i Piceni, i Romani ne conservarono i costumi: in particolare perpetuarono il culto di Cupra identificandola con Giunone. Il territorio conserv\u00f2 importanza intorno alla citt\u00e0 di Cupra Maritima. In et\u00e0 augustea venne incluso nella V Regio con il nome di Ager Cuprensis. Il colle ripano rest\u00f2 invece ai margini della regione, finch\u00e9 le invasioni barbariche provocarono la caduta di Cupra, e gli abitanti dell'Ager cercarono nuovo scampo sulla collina.\nMedioevo.\nLe origini.\nNel Settecento Giovanni Battista Fedeli accede alla tesi che riconduce il nome della citt\u00e0 a Trasone, un nobile dell'VIII-IX secolo. La storicit\u00e0 del nobile \u00e8 un fatto acquisito, testimoniato dalla toponomastica cittadina, ma la sua stirpe \u00e8 incerta. Alcuni ricostruiscono la figura di un giovane longobardo, nipote di Ildebrando di Spoleto e conte di Truento sotto Carlo Magno. Altri vi vedono un condottiero, gi\u00e0 cinquantenne, investito delle terre fra Tesino e Menocchia da Ludovico II. Altri infine ritengono si trattasse di un comandante franco. Il Piceno era stato annesso dai Longobardi al Ducato di Spoleto (574) e, con questo, aveva conservato autonomia anche sotto i Franchi (774).\nLa fondazione.\nSecondo la tradizione, gli originari castelli ripani (Monte Antico, Capodimonte, Roflano e Agello) furono fondati gi\u00e0 nell'822. All'epoca sulla costa marchigiana si abbatt\u00e9 un'ondata di assalti saraceni agli ordini dell'ammiraglio al-Sabah, e gli abitanti del Cuprae Mons furono chiamati a respingerli. Essi furono assediati senza successo nell'827, nell'829 e nell'835, ma i saraceni recarono profonde devastazioni e si approvvigionarono di schiavi.\nI quattro castelli furono unificati nel 1096 per volere del vescovo fermano Ugo o Ulcaldino. Nel 1198 le fortificazioni erano ultimate e il nuovo castello assumeva la denominazione di Ripatransone. Il futuro \"Propugnaculum Piceni\" fu per\u00f2 subito preda del siniscalco di Arrigo VI Marcovaldo di Annweiler (1199), che lo distrusse perch\u00e9 disapprovava la sua edificazione. Ripa fu ricostruita in pochi anni e, dopo aver resistito ai nuovi attacchi di Marcovaldo, si avvi\u00f2 a diventare libero comune.\nL'autonomia comunale (1205).\nLa lunga aspirazione di Ripa all'autonomia, rivendicata soprattutto nei confronti di Fermo, comp\u00ec un primo decisivo passo avanti con la trattativa per il governo comunale nei confronti del vescovo fermano Adenulfo. Nel 1205 il castello si costitu\u00ec in libero comune. A questa prima conquista di indipendenza seguirono lunghe lotte con le citt\u00e0 vicine. Gli assedi fermani iniziarono nel 1225, contro una Ripa ghibellina e fedele a Federico II.\nNel 1229 il comune estese il proprio potere grazie alla concessione di vari castelli (Cossignano, Lameriano, Marano, Massignano, Penna e Sant'Andrea) da parte del duca Rainaldo di Spoleto, perch\u00e9 il paese fosse ingrandito in riparazione dei danni prodotti dalla guerriglia fermana. La concessione segu\u00ec un fatto d'armi che aveva visto Ripa respingere un improvviso assedio fermano condotto approfittando dell'impegno di Rainaldo al fronte contro la Santa Sede. Bench\u00e9 solidissimo, il castello impieg\u00f2 mezzo secolo per attuare la prima autentica emancipazione dalla potente vicina.\nLe guerre contro Fermo.\nNelle lotte fra comuni Ripa fu prevalentemente alleata di Ascoli, con cui stipul\u00f2 una storica alleanza l'8 gennaio 1346. Ascoli e Fermo si contendevano la zona costiera presso la foce del Tronto, e i fermani, che detenevano San Benedetto in Albula, attaccarono per primi distruggendo le fortificazioni del porto d'Ascoli (1348). L'alleanza si rivalse allora su San Benedetto e sugli altri possedimenti fermani, ottenendo ragione dei rivali a San Severino. Si attiv\u00f2 poi in difesa di Osimo, che era stata occupata a sorpresa dal capitano fermano Gentile, e la recuper\u00f2 nel 1351.\nL'ambizione alla sede vescovile, che avrebbe ulteriormente accresciuto l'indipendenza da Fermo, si era fatta concreta con l'elezione del papa ascolano Niccol\u00f2 IV. Il pontefice era parso propenso a concedere la diocesi, ma il suo regno era stato troppo breve (1288-1292). Quando l'interessamento del cardinale Albornoz rinnov\u00f2 le speranze di autonomia diocesana, i gi\u00e0 difficili rapporti tra Ripa e Fermo si incrudirono ulteriormente. Anche Albornoz, tuttavia, spir\u00f2 prima di poter dar seguito alle richieste (24 agosto 1367).\nLa sua morte e il ritorno del papa in Avignone segnarono cos\u00ec la fine dell'effimera pace con Fermo, che tent\u00f2 la conquista di Ripa in tre sterili assedi. I primi due occorsero nel maggio e nel settembre 1376. Nel secondo assedio i fermani stessi uccisero il proprio capitano Tommaso Politi, reo di aver rimediato una sconfitta dopo aver millantato l'ottima conoscenza del forte ripano.\nL'assedio dell'8-13 maggio 1389, condotto con l'impiego di numerosi soldati anche mercenari, fu tolto dopo soli cinque giorni. Le ragioni sono probabilmente da rintracciare in una sortita ripana dalle mura simile a quella che, molti anni dopo, permise a Santoro Pucci di sgominare l'esercito dello Sforza.\nNel 1429 vi fu una contesa di confine a San Michele Arcangelo. L'episodio non ebbe particolare rilievo, ma gli storici delle due parti lo enfatizzarono, tutti pretendendo che la propria citt\u00e0 fosse stata provocata e avesse poi ricondotto il nemico a pi\u00f9 miti consigli. Di certo entrambe vi portarono l'esercito, e a quanto sembra furono i ripani a prevalere; ne sorse per\u00f2 la leggenda popolare dell'accecamento dei fermani, assai contestata da questi ultimi anche perch\u00e9 accreditata da una fonte autorevole (Giovanni Garzoni).\nFin dal Trecento Ripa apparteneva al Comitato fermano come comune autonomo, ma era accerchiata dall'immenso territorio di Fermo che a sua volta mal digeriva l'alleanza ripana con Ascoli. Quando quest'alleanza fu rinnovata (1484) i fermani inasprirono le scorribande contro le due citt\u00e0, anche perch\u00e9 nel frattempo ripani e ascolani liberarono Monte San Pietro degli Agli, che era soggetta alla Santa Sede ma era stata occupata da Fermo approfittando della morte di Sisto IV. Allorch\u00e9 i fermani assalirono Marano e i possedimenti dei Boccabianca, Ripa reag\u00ec sbaragliando le guarnigioni nemiche in Acquaviva e completando la ritorsione contro Grottammare e San Benedetto. I fermani recuperarono Acquaviva ingaggiando uno scontro in cui mor\u00ec Sante Tanursi, eroe della battaglia di Santa Prisca. Le schermaglie proseguirono furiose fino all'intervento di Innocenzo VIII che impose una lunga tregua alle parti.\nLa guerra contro Francesco Sforza.\nNel Quattro-Cinquecento il \"Propugnaculum\" vacill\u00f2 tre volte sotto le devastazioni di altrettanti saccheggi, tutti compiuti a sorpresa o addirittura con l'inganno. Nel primo e pi\u00f9 grave di essi il castello rischi\u00f2 la capitolazione definitiva di fronte a Francesco Sforza. La situazione era particolarmente tesa proprio perch\u00e9 lo Sforza si serviva di truppe fermane a lui fedeli: si pu\u00f2 anzi ritenere che tanto l'incendio di Ripa quanto la successiva cacciata degli sforzeschi siano eventi spiegabili pi\u00f9 in termini di rivalit\u00e0 cittadina che come una vera e propria resistenza allo Sforza.\nNel 1434 Luca Boccabianca, capo dei ghibellini, aveva ottenuto di consegnare Ripa alla signoria del futuro duca di Milano. Otto anni pi\u00f9 tardi Tolentino si sollev\u00f2, mettendo cos\u00ec in discussione il dominio sforzesco sul Piceno.\nNonostante la rivolta tolentinate fosse stata sedata, lo Sforza dovette cominciare a temerne la propagazione allorch\u00e9 anche a Ripa accadde un fatto drammatico. Una guarnigione comandata dal fratello Alessandro sub\u00ec infatti un attacco da parte del capitano guelfo Santoro Pucci, e un ufficiale fu ucciso.\nFrancesco Sforza si decise allora a mostrare i muscoli e a riservare agli insorti una punizione esemplare. Con l'aiuto di uno stratagemma, le sue truppe presero quindi il forte ripano nei giorni fra il 21 e il 23 settembre 1442. Sul posto Francesco lasci\u00f2 poi Alessandro, che si rivel\u00f2 incapace di contenere l'ira dei soldati fermani: ne derivarono danni considerevoli, anche perch\u00e9 al saccheggio si accompagnarono incendi di edifici privati e pubblici, fra cui l'archivio.\nDue anni dopo la caduta, tuttavia, l'armata di Santoro Pucci respingeva lo Sforza sotto le mura cittadine, dando vita nel giorno di Santa Prisca (18 gennaio 1445) a uno scontro che sarebbe stato rievocato fino al Novecento. Sulla scia dell'evento anche le altre citt\u00e0 picene si sollevarono, ponendo fine alla dominazione. Fermo insorse contro Alessandro Sforza il 24 novembre.\nI Boccabianca pagarono a caro prezzo la fedelt\u00e0 a Francesco Sforza, scomunicati e condannati all'esilio da Eugenio IV. Nella pestilenza del 1447 il popolo vide per\u00f2 un castigo divino per questa condanna.\nNel 1461 Ripa sub\u00ec un altro grave sacco ad opera di Sigismondo Malatesta. Rispetto a quello sforzesco esso non rec\u00f2 altrettanta devastazione al castello, ma fu pi\u00f9 crudele a causa della profanazione di chiese e degli stupri che lo Sforza aveva invece espressamente vietato. Il saccheggio pi\u00f9 celebre, per l'epico epilogo che ne segu\u00ec, resta per\u00f2 quello perpetrato con l'inganno dagli spagnoli nel 1515.\nEt\u00e0 moderna.\nIl sacco spagnolo.\nDopo la battaglia di Marignano, alcuni mercenari spagnoli erano rimasti sbandati e vagavano per la penisola. Un gruppo di essi, al seguito del capitano Garc\u00eda Mandr\u00edguez de Haro, giunse a Ripa con un falso salvacondotto papale. Fidandosi del documento, i ripani aprirono le porte, ma i soldati dopo aver approfittato dell'ospitalit\u00e0 si diedero al saccheggio, al ratto di donne e allo stupro. Il padre di una delle ragazze rapite, piuttosto che lasciare la figlia in mano agli spagnoli, la trafisse mortalmente con un pugnale. L'anonima giovane pass\u00f2 alla storia come Virginia, per analogia con la Virginia romana celebrata da Vittorio Alfieri.\nMandr\u00edguez per\u00f2 era tutt'altro che pago, e condusse la sua banda in Italia meridionale, dove essa vag\u00f2 in lungo e in largo accrescendosi di numero e recando notevoli guasti. Rifiutate le offerte del vicer\u00e9 di Napoli, gli spagnoli si incamminarono di nuovo lungo l'Adriatico alla volta dello Stato della Chiesa, varcarono il Tronto e il 15 febbraio 1521 si ripresentarono a Ripa per tentare una seconda incursione.\nI ripani erano naturalmente ben memori della prima, e lo scontro armato fu inevitabile. La battaglia (16 febbraio) contrappose cinquemila fanti spagnoli e la comunit\u00e0 ripana, comprese molte donne. Due di esse (Luchina Saccoccia e Angela di Zingaro) perirono in duello, insieme a diciannove patrizi e molti soldati. Un'altra, Bianca Benvignati de Tharolis, si rese protagonista di un celebre atto di eroismo. Inseguito a cavallo il nemico, Bianca uccise brutalmente l'alfiere spagnolo, gli strapp\u00f2 lo stendardo e and\u00f2 poi a sventolarlo da un torrione (presumibilmente quello di Porta d'Agello), dando cos\u00ec l'impulso decisivo alla vittoria dei concittadini.\nGli invasori contarono perdite assai pi\u00f9 numerose, e furono costretti a ritirarsi dall'Italia dietro condizioni molto pi\u00f9 sfavorevoli di quelle che avevano rifiutato. Per gratitudine il papa Leone X esent\u00f2 Ripa dal pagamento delle imposte per i quindici anni seguenti.\nLa conquista della sede vescovile (1571).\nL'anno 1571 rappresenta la seconda maggiore tappa della storia ripana, dopo la conquista dell'autonomia comunale. A seguito di un lungo interessamento di varie personalit\u00e0 (Ascanio Condivi, Michelangelo, Annibal Caro, Filippo Neri), il 30 luglio Pio V eresse finalmente il castello in diocesi e gli confer\u00ec il titolo di Citt\u00e0 vescovile. Il 23 marzo 1572 il vescovo Lucio Sassi prese possesso della chiesa di San Benigno, prima cattedrale ripana. Ripa divenne cos\u00ec indipendente dalla diocesi di Fermo e fu sottoposta direttamente alla Santa Sede. Il suo periodo di massimo splendore coincise quindi con i pontificati di Pio V e Gregorio XIII: la citt\u00e0 era inclusa fra i sei maggiori baluardi dello Stato Pontificio, insieme a Porto d'Anzio, Perugia, Orvieto, Spoleto e un ultimo centro non ancora identificato.\nMa la crisi era in agguato. Dopo appena un quindicennio, con l'ascesa al soglio pontificio di Felice Peretti, i privilegi ottenuti cessarono di colpo. Infatti Sisto V, originario di Grottammare ma vissuto a Montalto, non fece altro che favorire la sua citt\u00e0 d'adozione a scapito delle vicine. Privilegi furono concessi anche a Fermo, eretta in arcidiocesi mentre Ripa ne diventava suffraganea. Le fonti concordano nel ritenere che la citt\u00e0 ebbe soli danni da questo pontefice, dovendogli unicamente la costruzione di nuove opere difensive giustificata dall'importanza strategica del Propugnacolo.\nLa decadenza del Sei-Settecento.\nLe riforme sistine causarono un indebolimento politico destinato, nel quadro di una complessiva decadenza dello Stato della Chiesa, a influire a lungo sulla storia ripana, ma non furono il solo fattore di crisi. Il Seicento si apr\u00ec in effetti sotto i peggiori auspici. Una grave crisi agricola, frutto di una pessima gestione del territorio e di disboscamenti che avevano provocato o esteso calanchi e frane, aveva causato diffusa denutrizione. Non fosse bastato, nel 1630 divamp\u00f2 una grave pestilenza fra Piceno e Abruzzo.\nAlla nobilt\u00e0 e al clero, ai proprietari terrieri che concentravano in s\u00e9 l'intero potere economico, si contrapponevano una borghesia assai debole e un ceto popolare sempre pi\u00f9 povero e pressato dalle esigenze della stretta sopravvivenza. Anche per questo il XVII secolo vide sorgere e rafforzarsi il sentimento religioso, i pellegrinaggi, il culto dei santi protettori anche locali. Sant'Emidio, patrono di Ascoli, proteggeva dal terremoto; San Basso, patrono di Cupra, dalle pestilenze. Pi\u00f9 ancora, la citt\u00e0 strinse un intenso legame devozionale con la Vergine di Loreto, il cui simulacro fu commissionato proprio in questo secolo dalla Confraternita di San Giovanni. La Madonna di San Giovanni fu condotta a Ripa la domenica \"in albis\" del 1620 e incoronata il 10 maggio 1682. Fu in questo momento che nacque la tradizione popolare del Cavallo di fuoco.\nAnche il XVIII secolo cominci\u00f2 molto male. Al terremoto del 1703, che sconvolse L'Aquila e caus\u00f2 gravi danni anche a Ripa, altri infausti eventi si sovrapposero. Si ricordano in particolare la carestia del 1716 e gli attraversamenti di truppe napoletane, spagnole e imperiali durante le guerre di successione polacca e austriaca. Questi passaggi avvennero tra il 1735 e il 1744 recando molti danni alle campagne picene. La situazione economica era immutata, e ricchezza e carriere (civili ed ecclesiastiche) restavano saldamente in mano a poche famiglie. La citt\u00e0, che ormai viveva essenzialmente di agricoltura, aveva sub\u00ecto un crollo demografico precipitando a 3.500 abitanti. Ogni potere politico sostanziale era venuto meno. La sola conquista ripana nel Settecento fu l'ottenimento da Clemente XII dell'organo amministrativo del Consiglio di credenza (23 dicembre 1734). Il secolo trascorse senza altri avvenimenti di rilievo.\nEt\u00e0 contemporanea.\nL'epoca napoleonica.\nLa convulsa storia ripana dei secoli andati, sopita da quasi duecento anni, doveva conoscere un brusco risveglio con la Rivoluzione francese. Nella cittadina pontificia le notizie d'oltralpe giungevano filtrate dal governo papalino, e soprattutto dai \"preti refrattari\" francesi in fuga, che qui pervennero nel biennio 1792-1794. Ci\u00f2 aliment\u00f2 nella popolazione un terrore destinato a crescere a dismisura nell'imminenza della venuta di Bonaparte. Appena un anno dopo il trattato di Tolentino, infatti, Napoleone occup\u00f2 la capitale, istitu\u00ec la Repubblica Romana (1798), e vi annesse fra gli altri territori anche il Piceno. Ripatransone entr\u00f2 a far parte del dipartimento del Tronto come capoluogo di uno dei 19 cantoni.\nLa citt\u00e0 si divise allora fra il partito apertamente repubblicano della borghesia, da un lato, la nobilt\u00e0 e il clero, dall'altro. Le classi elevate riconoscevano formalmente il nuovo governo in cambio del mantenimento di molti dei loro privilegi, ma erano pronte ad aizzare il popolo e covavano la riscossa. Il vescovo Bartolomeo Bacher, in particolare, teneva contatti con l'esercito di re Ferdinando IV di Napoli tramite il fedele Giuseppe Cellini. Piceno e Abruzzo pullulavano inoltre di bande che gi\u00e0 dal maggio 1798 avevano intrapreso la guerriglia antifrancese.\nIn novembre i napoletani varcarono il Tronto e, forti di un esercito molto pi\u00f9 numeroso delle guarnigioni francesi, si fecero strada alla volta di Fermo. La nobilt\u00e0 ripana si decise allora ad armare il Cellini, che nel frattempo si era impossessato del municipio: egli rivolse di buon grado le mire altrove e corse subito a dar man forte ai borbonici ponendosi a capo di una banda di contadini. Ma la perfetta organizzazione militare francese ebbe la meglio: inflitta all'invasore e agli insorti una sonora sconfitta a Torre di Palme (28 novembre), i bonapartisti si concessero perfino il lusso di sconfinare, e occuparono Civitella.\nLa Francia per\u00f2 boccheggiava in una situazione internazionale assai sfavorevole, e le forze antinapoleoniche locali ne approfittarono. Fu cos\u00ec che nelle Marche e in Umbria venne organizzandosi un vasto movimento, gli Insorgenti, che era composto in buona parte da briganti e fra i cui massimi capi era proprio il Cellini con il grado (probabilmente autoattribuito) di generale. Agli ordini del generale fuoriuscito dell'esercito francese de la Hoz, gli Insorgenti ottennero in breve tempo (anche se a caro prezzo, causa la loro disorganizzazione) il controllo di quasi tutte le Marche (1799). Ripatransone fu presa violentemente dalle bande abruzzesi dell'ex prete Donato De Donatis. In seguito, al volgere degli eventi ancora in favore dei francesi, la citt\u00e0 fu di nuovo sottratta al governo pontificio e annessa al Regno d'Italia: si scaten\u00f2 allora la rappresaglia repubblicana che sfoci\u00f2 nell'arresto, sia pur di breve durata, dello stesso vescovo Bacher.\nIl Risorgimento.\nDopo la Restaurazione, gli anni di preparazione all'Unit\u00e0 d'Italia non videro particolari agitazioni in citt\u00e0: al contrario, nel contesto dei moti del 1821 fu proprio sotto il Propugnacolo che la guardia pontificia sgomin\u00f2 la spedizione di Vincenzo Pannelli (17 febbraio), senza che alcun ripano movesse un dito. Anche i moti del 1831, che pure ebbero vasto seguito nelle Marche, lasciarono la cittadina picena pressoch\u00e9 indifferente.\nDi questo stato di cose esisteva un preciso motivo. Gli ex giacobini, in apparenza, avevano stimato pi\u00f9 prudente riavvicinarsi al governo costituito, e quando - essendo morto nel 1813 monsignor Bacher - fu nominato il nuovo vescovo Michelangelo Calmet, questi trov\u00f2 una situazione eccezionalmente tranquilla. Il potere centrale per\u00f2 diffidava, e invi\u00f2 all'uopo un governatore che stil\u00f2 infatti una lunga lista di carbonari ripani. Il segretario di stato chiese allora una relazione segreta a Calmet e, ricevuto da lui un rapporto che contraddiceva apertamente quello del governatore, nient'affatto convinto lo richiam\u00f2 a Roma per redarguirlo. Monsignor Calmet ne fu molto provato, e poco dopo - bench\u00e9 i fatti non siano in chiara relazione, essendo egli gi\u00e0 di salute malferma - improvvisamente cadde malato e mor\u00ec (7 agosto 1817), lasciando il posto a due successori pi\u00f9 rispondenti alle esigenze di stretto controllo della curia romana.\nNondimeno, \u00e8 certo che anche a Ripatransone esistettero movimenti segreti, e che anzi negli anni 1831-1837 molti ricercati trovarono rifugio in citt\u00e0, in particolare presso il convento dei cappuccini. Nel 1837 per\u00f2 questa situazione mut\u00f2 bruscamente, forse per la sostituzione del superiore. Perci\u00f2, se anche l'avvento di Pio IX prima e il 1848 poi ravvivarono alcuni entusiasmi, bisogn\u00f2 aspettare l'ultimo momento perch\u00e9 i fermenti risorgimentali esplodessero di prepotenza. Il 19 settembre 1860, Ripatransone insorse e si liber\u00f2 da sola, prima fra le citt\u00e0 della provincia e senza aiuti esterni, votando l'annessione al Regno d'Italia con un plebiscito a larghissima maggioranza. Di certo la battaglia di Castelfidardo, sbandando le truppe pontificie, aveva tolto il freno all'entusiasmo della popolazione, spazzato le remore e lasciato intravedere tempi migliori.\nL'Unit\u00e0 d'Italia e il Novecento.\nL'Unit\u00e0 d'Italia per\u00f2 non rec\u00f2 immediati vantaggi. Anzi, il servizio militare obbligatorio produsse un gran numero di renitenti tra i contadini, che spesso finivano imboscati. Molti furono poi rintracciati dai carabinieri e mandati in campo a Custoza (1866) per trovarvi la morte. Solo dopo la presa di Roma la vita economica e sociale ripana (e marchigiana in genere) si ridest\u00f2, fino a far vivere alla citt\u00e0 una nuova giovinezza.\nI fattori che pi\u00f9 incisero nel rinnovato splendore di Ripatransone, la cui popolazione cresceva incessantemente, furono il nuovo impulso dell'agricoltura e l'investimento nel settore dell'istruzione che ne fece un importante centro di studi. Nel 1889 il pedagogista ripano Emidio Consorti ottenne infatti l'istituzione del primo corso di lavoro manuale educativo d'Italia. La citt\u00e0 possedeva inoltre un efficiente sistema sanitario, vedeva - grazie alla costruzione della provinciale Cuprense - migliorati i collegamenti con la costa, e acquistava via via numerosi uffici: il mandamento, la pretura, la tenenza dei carabinieri.\nFu dopo le due guerre mondiali e il ventennio fascista che, complice il boom economico, l'emigrazione e lo spopolamento delle campagne determinarono un nuovo repentino tracollo demografico. Ripatransone segu\u00ec perci\u00f2 il destino di molte cittadine dell'entroterra, mancando ormai i benefici che questa medesima posizione geografica le assicurava in passato. Le istituzioni stesse andarono in gran parte perdute: dei carabinieri rest\u00f2 una stazione, la curia diocesana fu trasferita a San Benedetto del Tronto, l'ospedale fu declassato in residenza sanitaria assistenziale, la presidenza dell'istituto magistrale (poi liceo pedagogico) venne accorpata a quella dell'istituto per geometri di Grottammare.\nCronologia essenziale.\n822 \u2013 Sorgono i castelli di Monte Antico, Capodimonte, Roflano e Agello\n827-835 \u2013 Nella regione infuria la minaccia dei saraceni\n1096 \u2013 I quattro castelli sono unificati per volere del vescovo di Fermo\n1198 \u2013 Il nuovo castello \u00e8 completamente edificato e assume il nome di Ripatransone\n1199 \u2013 Ripa \u00e8 espugnata da Marcovaldo di Annweiler\n1205 \u2013 Ripa si costituisce in libero comune\n1225 \u2013 Fermo e Offida cingono inutilmente d'assedio il castello\n1229 \u2013 Il duca Rainaldo di Spoleto concede al comune i castelli di Cossignano, Lameriano, Marano, Massignano, Penna e Sant'Andrea\n8 gennaio 1346 \u2013 Ascoli e Ripa si alleano\n1348 \u2013 Fermo aggredisce i possedimenti ascolani; Ascoli e Ripa reagiscono e sconfiggono Gentile da Mogliano a San Severino\n1351 \u2013 L'alleanza libera Osimo, occupata da Gentile\n1376-1389 \u2013 Fermo assedia Ripa inutilmente a pi\u00f9 riprese\n1434 \u2013 Francesco Sforza ottiene dai ghibellini la consegna spontanea di Ripa alla sua signoria\n1442 \u2013 Tolentino insorge contro lo Sforza; i guelfi ripani, capeggiati da Santoro Pucci, assaltano la guarnigione sforzesca e uccidono un ufficiale fermano\n21-23 settembre 1442 \u2013 Ripa \u00e8 espugnata da Francesco Sforza e i soldati fermani la mettono a ferro e fuoco\n18 gennaio 1445 \u2013 Santoro sbaraglia le truppe sforzesche nella battaglia di Santa Prisca\n1461 \u2013 Sigismondo Malatesta viola il Propugnacolo e lo saccheggia violentemente\n1484 \u2013 Ascoli e Ripa rinnovano l'alleanza e liberano Monte San Pietrangeli dai fermani\n1515 \u2013 Gli spagnoli del capitano Mandr\u00edguez saccheggiano Ripa con l'inganno\n16 febbraio 1521 \u2013 Mandr\u00edguez tenta un nuovo assalto al castello, ma i ripani lo respingono incitati da Bianca de Tharolis\n30 luglio 1571 \u2013 Pio V concede a Ripa la dignit\u00e0 di Citt\u00e0 vescovile\n3-7 ottobre 1571\u00a0\u2013 Il nolano Lucio Sassi \u00e8 nominato vescovo di Ripatransone e subito dopo viene consacrato\n23 febbraio 1572 \u2013 Monsignor Sassi prende possesso della cattedrale\n24 maggio 1589 \u2013 Sisto V erige Fermo in arcidiocesi e rende sua suffraganea la diocesi ripana\n1620 \u2013 Il simulacro lauretano della Madonna di San Giovanni viene traslato in citt\u00e0\n1630 \u2013 La peste falcia Piceno e Abruzzo\n10 maggio 1682 \u2013 Il simulacro della Madonna di San Giovanni \u00e8 incoronato solennemente; per merito di un artificiere di Atri nasce il Cavallo di fuoco\n1703 \u2013 Lo sciame sismico del terremoto dell'Aquila provoca seri danni in citt\u00e0\n1716 \u2013 Una grave carestia si abbatte sul Piceno\n23 dicembre 1734 \u2013 Clemente VII concede a Ripa il Consiglio di credenza\n1735-1744 \u2013 Sono in corso le guerre di successione; soldati di vari eserciti portano la devastazione attraversando le campagne ripane\n1792-1794 \u2013 Dalla Francia rivoluzionaria giungono a Ripatransone numerosi \"preti refrattari\"\n1798 \u2013 Napoleone Bonaparte fonda la Repubblica Romana e le annette il Piceno: Ripatransone \u00e8 creata capoluogo di cantone nel dipartimento del Tronto\n20 aprile 1808 \u2013 Ripatransone \u00e8 riannessa da Napoleone al Regno d'Italia e si conferma capoluogo di cantone del dipartimento del Tronto\n1816-1818 \u2013 Bonaparte \u00e8 caduto, ma la sede vescovile \u00e8 vacante dal 1813 per la morte di monsignor Bacher: si alternano i vescovi Calmet, Rainaldi e Ugolini\n1831-1837 \u2013 La citt\u00e0 \u00e8 probabilmente attraversata da moti impercettibili e di difficile ricostruzione: i patrioti ricercati dal 1831 vi si recano a disperdere le proprie tracce\n19 settembre 1860 \u2013 All'indomani della battaglia di Castelfidardo, Ripatransone si libera del governo pontificio e vota l'annessione al Regno d'Italia\n1889 \u2013 Emidio Consorti fonda il suo corso di lavoro manuale educativo; la citt\u00e0 \u00e8 in rapida espansione economica e demografica\n19 giugno 1944 \u2013 La Liberazione arriva a Ripatransone: i tedeschi sono fuggiti il giorno prima collocando deboli mine che restano inesplose, e le truppe alleate transitano senza difficolt\u00e0\n1951 \u2013 L'espansione demografica sfiora la punta massima di novemila abitanti\n1992 \u2013 Viene fondata la Congrega dell'Ignoranza"}
{"id": "1699478", "revid": "729019", "url": "https://it.wikipedia.org/wiki?curid=1699478", "title": "Westland Aircraft", "text": "La Westland Aircraft Ltd. era una azienda aeronautica britannica fondata nel periodo antecedente allo scoppio della seconda guerra mondiale su separazione dalla Petters Ltd, malgrado la sua data di costruzione di velivoli risalga al 1915. Dopo il primo periodo dove la produzione era incentrata su velivoli ad ala fissa, alla fine del conflitto si specializz\u00f2 nella realizzazione di elicotteri. Grazie ad una successiva fusione con altre aziende britanniche del settore, nel 1961 cambiava la sua ragione sociale in Westland Helicopters consolidando la sua attivit\u00e0 nei velivoli ad ala rotante. Dopo una serie di acquisizioni da parte di aziende aeronautiche britanniche, nel 2000 la fusione con l'italiana Agusta S.p.A. la proiett\u00f2 tra le aziende multinazionali diventando AgustaWestland.\nStoria.\nFondazione.\nNel 1915 la Petters Ltd., produttrice di grandi motori industriali, inizi\u00f2 ad estendere la propria attivit\u00e0 verso quella aeronautica, fondando la Westland Aircraft Works. In base ad una richiesta del governo britannico di dotare la propria aviazione di velivoli da guerra, analogamente ad altre aziende inizi\u00f2 la produzione su licenza di 12 esemplari dell'idrovolante Short Type 184, seguito da un ordine di 20 Short Type 166. In seguito, durante lo svolgimento della prima guerra mondiale, le venne commissionato la realizzazione del multiruolo Sopwith 1\u00bd Strutter e dei bombardieri Airco DH.4, DH.9, DH.9A e Vickers Vimy.\nGrazie all'esperienza acquisita nella costruzione su licenza inizi\u00f2 nel 1917 a progettare e realizzare aeromobili di propria produzione, facendo seguire al Westland N-1B i successivi Wagtail e Weasel del 1918.\nCon la fine del conflitto la produzione venne indirizzata verso il mercato civile realizzando il trasporto Westland Limousine ed il Woodpigeon anche se il maggior successo commerciale del periodo continuava a risultare un velivolo ad uso militare, il multiruolo Wapiti. Nel 1935 la Petters decise di diversificare la sua produzione, dividendo il settore di produzione dei motori aeronautici da quello dei velivoli, fondando la Westland Aircraft Ltd., con sede a Yeovil, nella contea di Somerset, Inghilterra.\nSeconda guerra mondiale.\nIl bimotore Whirlwind \u00e8 stato il primo caccia britannico dotato di armamento pesante. Pi\u00f9 veloce di gran parte dei velivoli del periodo in dotazione alla RAF, il Whirlwind aveva delle buone potenzialit\u00e0 ma il progetto venne per\u00f2 vanificato da una serie di problemi legati alla motorizzazione Rolls-Royce Peregrine e venne prodotto in un limitato numero di esemplari. Sicuramente ebbero maggior successo il ricognitore Lysander e il caccia bimotore d'alta quota Welkin, quest'ultimo prodotto comunque in numero limitato in quanto la sua utilit\u00e0 venne meno per la difficolt\u00e0 tecnologica da parte della Germania di produrre un ricognitore d'alta quota nella prima parte del conflitto.\nCome negli anni durante il primo conflitto mondiale, la produzione continu\u00f2 ad occuparsi di velivoli costruiti su licenza. Dopo che la fabbrica della Supermarine di Southampton venne colpita dagli attacchi dei bombardieri della Luftwaffe, una consistente parte della produzione degli Spitfire venne eseguita negli stabilimenti della Westland, tanto da risultare alla fine del conflitto la maggior produttrice del noto caccia. Al contributo dei progettisti dell'azienda si deve anche la sua versione navalizzata, il Supermarine Seafire.\nIl dopoguerra.\nAlla fine del conflitto l'azienda decise di abbandonare la produzione di velivoli ad ala fissa in favore di quella ad ala rotante, acquisendo la possibilit\u00e0 di realizzare su licenza alcuni modelli della statunitense Sikorsky Aircraft Corporation. L'allora capo progettista Teddy Petter, non ritenendosi in linea con la nuova nuova direzione intrapresa dall'azienda abbandon\u00f2 la Westland, per la English Electric.\nLa produzione inizi\u00f2 con il Sikorsky S-51 al quale venne assegnata la nuova denominazione aziendale di Westland Dragonfly. Il Dragonfly vol\u00f2 per la prima volta nel 1948 per entrare in servizio con la Fleet Air Arm (la divisione aerea della Royal Navy) e la RAF nel 1953. Ne venne anche sviluppata una nuova versione, il Widgeon, che per\u00f2 non ebbe lo stesso successo. Al contrario ebbero successo altre due versioni autoctone sviluppate a partire dal disegno originale statunitense, il Whirlwind, derivato dal Sikorsky S-55, ed il Wessex, derivato dal Sikorsky S-58 dal quale si differenziava essenzialmente per la rimotorizzazione con un turboalbero in luogo dell'originale motore radiale Wright R-1820.\nEric Mensforth, a capo della Westland Aircraft Ltd. dal 1953 al 1968, inizi\u00f2 sotto la sua presidenza che lo vide protagonista di un importante ulteriore sviluppo, grazie anche a decisioni intraprese a livello politico. Nel periodo dal 1959 al 1961, il governo britannico impose di riunire le allora 20 aziende aeronautiche nazionali in tre soli gruppi, di cui due, la British Aircraft Corporation e la Hawker Siddeley Group, che dovevano occuparsi dei progetti dei velivoli ad ala fissa, il terzo, risultato della unione della divisione elicotteri della Bristol, della Fairey e della Saunders-Roe (con i loro hovercraft) che andarono a formare nel 1961, insieme alla Westland, la Westland Helicopters.\nIn conseguenza della fusione, la Westland eredit\u00f2 il progetto dell'elicottero Saro Skeeter, uno sviluppo dello Skeeter (il P531) e l'elicottero composito (o girodina) Fairey Rotodyne. La Westland in quel periodo stava sviluppando il Westland Westminster, un elicottero pesante con motori a turbina, ma il progetto del Rotodyne si rivel\u00f2 pi\u00f9 evoluto per il trasporto di carichi pesanti e la Westland abbandon\u00f2 il Westminster del quale esistevano solo due prototipi.\nLa nuova societ\u00e0 continu\u00f2 a produrre su licenza il Sea King della Sikorsky ed il Sioux dalla Bell, ma nel contempo port\u00f2 avanti la produzione di propri progetti: il Westland Scout e la sua variante navale il Westland Wasp derivati entrambi dal P.531 ed entrambi ritenuti interessanti sia dalla RAF che dalla Royal Navy.\nNei tardi anni sessanta, la Westland avvi\u00f2 una collaborazione con l'industria elicotteristica francese A\u00e9rospatiale che port\u00f2 alla progettazione in comune di tre nuovi elicotteri, l'A\u00e9rospatiale Puma, l'A\u00e9rospatiale Gazelle e il Westland Lynx, quest'ultimo prevalentemente un progetto Westland.\nNel 1970 Westland perfezion\u00f2 ulteriormente la concentrazione nelle sue mani dell'industria elicotteristica nazionale, acquisendo i suoi partner della British Hovercraft Corporation\nPer molti anni la Westland possedette il principale eliporto di Londra a Battersea.\nIl declino.\nNonostante il supporto delle forze politiche britanniche, la societ\u00e0 lentamente precipit\u00f2 in una crisi economica dovuta a mancanza di profitti. La Sikorsky si propose per rilevare la societ\u00e0 nel 1985 e salvarla. Si venne a creare una spaccatura nel gabinetto inglese che port\u00f2 alle dimissioni dell'allora Segretario alla Difesa Michael Heseltine nel gennaio 1986 espressamente per la scelta impostagli di mantenere un'unica azienda nazionale di costruzione di elicotteri. La vicenda divenne nota come l'affare Westland e il dibattito fu incentrato circa la opportunit\u00e0 di perseguire un ulteriore accordo con partner europei o accettare l'offerta della societ\u00e0 americana. Alla fine, l'unione con la Sikorsky fu accettata.\nNel 1995, l'esercito inglese aggiudic\u00f2 una fornitura di 67 elicotteri d'attacco alla Boeing con il suo modello AH-64 Apache. La Westland fu incaricata di costruire su licenza gli elicotteri in una versione con motori inglesi Rolls-Royce RTM322 e rinominata Westland WAH-64. Gli Apache inglesi, dopo il primo esemplare consegnato nel 2000, sono entrati in pieno servizio operativo nel 2005.\nAlcuni elicotteri Whirlwind e Wessex equipaggiano il 32\u00b0 Squadron della RAF che si occupa del trasporto dei reali inglesi.\nLa GKN plc divent\u00f2 proprietaria della Westland nel 1988, acquisendo inizialmente lo stock di azioni possedute dalla Hanson plc e subito in seguito acquisendo le quote possedute dalla Fiat, ottenendo come esito il controllo assoluto dell'azienda. Nel 1994 la Westland divenne una sussidiaria di propriet\u00e0 della GKN. Dal 1999 al 2004 la Westland si un\u00ec alla Agusta in una joint venture che termin\u00f2 quando Finmeccanica strinse un accordo per l'acquisizione del pacchetto azionario della GKN. Il 26 maggio 2004 la Westland si fuse nella AgustaWestland di propriet\u00e0 di Leonardo (nome assunto da Finmeccanica dal 2017) che l'ha inglobata nel 2015."}
{"id": "1699479", "revid": "767487", "url": "https://it.wikipedia.org/wiki?curid=1699479", "title": "Roberto Jos\u00e9 Battaglia", "text": "Carriera.\nArrivato alla Juventus nella stagione 1962-1963, viene subito ceduto in prestito al Catania con cui disputa due stagioni in Serie A.\nI bianconeri decidono quindi di mandarlo all'Atalanta; qui gioca 6 partite tornando poi in Brasile."}
{"id": "1699485", "revid": "144796", "url": "https://it.wikipedia.org/wiki?curid=1699485", "title": "Aldo Annoni", "text": "Fu senatore del regno d'Italia nella XIII legislatura.\nBiografia.\nNato col nome di Aldo Cassia Ferri, questi era figlio illegittimo del generale Francesco Annoni di Cerro e venne legittimato solo nel 1866 assumendo il cognome del padre ed ereditandone i titoli e le sostanze alla morte di questi nel 1872.\nLaureatosi in giurisprudenza all'Universit\u00e0 di Pavia, esercit\u00f2 per alcuni anni l'avvocatura perfezionandosi nel campo delle discipline economiche e finanziarie nonch\u00e9 nell'economia rurale (motivo per cui poi sar\u00e0 nominato Presidente del Credito fondiario della Cassa di risparmio delle province lombarde).\nDivenne Consigliere della Provincia di Milano per due mandati dal 1869 al 1873 e dal 1876 al 1885, Consigliere comunale di Milano dal 1870 al 1889 ed Assessore comunale supplente di Milano dal 1873 al 1875, dapprima nelle file del partito moderato e poi della sinistra storica.\nAldo Annoni fu eletto alla Camera dei deputati per il collegio di Cuggiono nella XI e nella XII legislatura sedendo a destra dal 1874 al 1876. Nel marzo 1876 si aggreg\u00f2 alla nuova maggioranza di governo formata da Depretis. Dal 1877 al 1889 fu sindaco di Cuggiono.\nNon avendo avuto eredi e non essendosi mai sposato, alla sua morte gli succedette il cugino Conte Giampietro Cicogna Mozzoni nelle propriet\u00e0 di famiglia."}
{"id": "1699488", "revid": "1573940", "url": "https://it.wikipedia.org/wiki?curid=1699488", "title": "Chiesa della Pentecoste", "text": "La chiesa delle Pentecoste \u00e8 un luogo di culto cattolico che si trova a Bagno a Ripoli.\nEdificata nel cuore del paese, edificata fra il 1998 e il 2001 e di fattura moderna, \u00e8 la nuova sede della parrocchia. Subentra, come sede, alla chiesa di Santa Maria a Quarto.\nStoria.\nIl 1998 vede la posa della prima pietra. L'inaugurazione avr\u00e0 luogo dopo tre anni, il 3 giugno 2001. Il progetto architettonico della pregevole costruzione \u00e8 opera degli architetti fiorentini Paolo Frullini e Carlo Viliani, il progetto delle ardite strutture, in cemento armato e legno lamellare, degli ingegneri fiorentini Fabio Torelli e Francesco Pattarino."}
{"id": "1699491", "revid": "74973", "url": "https://it.wikipedia.org/wiki?curid=1699491", "title": "Maya (software)", "text": ""}
{"id": "1699492", "revid": "729019", "url": "https://it.wikipedia.org/wiki?curid=1699492", "title": "Alessandro Avogadro di Casanova", "text": "Fu senatore del regno d'Italia nella XIII legislatura.\nBiografia.\nFiglio del conte Carlo Avogadro di Casanova e della contessa Angelica di Castelnuovo, entr\u00f2 nell'esercito sabaudo nell'aprile 1832, con il grado di sottotenente. Nel 1838 fu nominato tenente. Nel 1848 fu promosso capitano, partecipando alla prima guerra d'indipendenza; riceve la medaglia d'argento al valor militare per la sua partecipazione ai combattimenti a Vicenza il 10 giugno di quell'anno e poi un'altra per essersi distinto durante la battaglia di Novara (23 marzo 1849). Nel 1850 divenne maggiore. Nel 1855 partecip\u00f2 alla spedizione in Crimea, alla fine della quale, nel 1856, fu nominato tenente colonnello. Nel 1859 divenne colonnello, partecipando alla seconda guerra d'indipendenza e distinguendosi nella battaglia di San Martino. Nel 1860 fu promosso maggiore generale, e partecip\u00f2 alla campagna di Ancona e della Bassa Italia; per il coraggio dimostrato nell'espugnazione di Gaeta fu insignito della medaglia d'oro al valor militare. Nel 1862 raggiunse il grado di tenente generale che tenne fino al 1881, quando fu collocato in posizione ausiliaria. Nel 1877 fu nominato Senatore del Regno, rappresentando il collegio di Santhi\u00e0."}
{"id": "1699493", "revid": "110157", "url": "https://it.wikipedia.org/wiki?curid=1699493", "title": "FA Cup 2006-2007", "text": "La FA Cup 2006-2007 \u00e8 la centoventiseiesima edizione della competizione calcistica pi\u00f9 antica del mondo."}
{"id": "1699495", "revid": "1305772", "url": "https://it.wikipedia.org/wiki?curid=1699495", "title": "Parco naturale delle lagune di Santo\u00f1a, Victoria e Joyel", "text": "Il parco naturale delle lagune di Santo\u00f1a, Victoria e Joyel \u00e8 un'area protetta localizzata nel punto della foce a estuario del fiume As\u00f3n, in Cantabria, regione atlantica della Spagna. Esso costituisce la principale zona umida della cornice cantabrica.\nTerritorio.\nIl parco occupa 3 866 ettari ed \u00e8 stato qualificato come parco naturale grazie alla legge di Cantabria 6/1992 del 21 marzo 1992 del capo di Stato.\nComuni.\nOccupa il territorio dei municipi di Argo\u00f1os, B\u00e1rcena de Cicero, Colindres, Escalante, Laredo, Limpias, Noja, Santo\u00f1a e Voto.\nFauna e fauna.\nQuesto luogo singolare, la cui fauna marina \u00e8 molto ricca, \u00e8 luogo di riproduzioni per gli uccelli migratori, provenienti dal nord e dal centro del continente, diretti verso terre pi\u00f9 calde. In totale, in quest'area sono state osservate ben 121 specie di uccelli.\nQueste lagune costituiscono il principale luogo di rifornimento per gli uccelli d'acqua, che giungono qui in numerose specie durante l'inverno.\nI principali elementi naturali del parco sono boschi di leccio, spiagge, dune, arbusti e praterie. In queste zone sono state contate ben 33 specie mammifere. La cosa che per\u00f2 richiama pi\u00f9 attenzione \u00e8 per\u00f2 la miriade di uccelli che nidificano qui.\nGli uccelli si possono osservare in tutte le stagioni dell'anno, soprattutto tra agosto e settembre, perlopi\u00f9 ardeidi. Tra ottobre e novembre arrivano le prime anatre e le prime oche, che in dicembre e in gennaio, producono il maggior numero di uova in tutta la penisola Iberica. Quando la laguna ospita da 10 000 a 20 000 esemplari di uccelli, si contano 50 specie differenti."}
{"id": "1699497", "revid": "339392", "url": "https://it.wikipedia.org/wiki?curid=1699497", "title": "Manus ferrea", "text": ""}
{"id": "1699500", "revid": "1632387", "url": "https://it.wikipedia.org/wiki?curid=1699500", "title": "Arbaaz Khan", "text": "Biografia.\n\u00c8 figlio dello sceneggiatore Salim Khan e fratello di Salman e Sohail Khan. \u00c8 sposato con l'attrice e modella Malaika Arora, sorella di Amrita Arora. Nel 2003 sua moglie ha dato alla luce un bambino di nome Arhaan. Ha esordito a Bollywood con il film Daraar nel 1996. In seguito ha recitato in molte pellicole di successo."}
{"id": "1699504", "revid": "125099409", "url": "https://it.wikipedia.org/wiki?curid=1699504", "title": "Giuseppe Giacomo Alvisi", "text": "Biografia.\nMassone, fu iniziato il 24 settembre 1861 nella Loggia di Firenze \"La Concordia\", fatto compagno l'11 novembre e maestro il 12 dicembre, rappresent\u00f2 la loggia come delegato alla Costituente massonica di Torino del 27 dicembre dello stesso anno e poi a quella di Firenze del 15 settembre 1864, e il 24 giugno 1864 ne fu eletto Maestro venerabile. Dimissionario, fu fatto membro onorario il 10 marzo 1873..\nIl nome di Giuseppe Giacomo Alvisi \u00e8 legato all'ispezione del 1889 alla Banca Romana, una delle sei banche con facolt\u00e0 di emettere biglietti di banca nel Regno d'Italia ancora tre decenni dopo l'unit\u00e0 del Paese; con l'ispezione di Alvisi vennero riscontrate numerose irregolarit\u00e0 nella contabilit\u00e0 della banca.\nIl 30 giugno 1891, il Governo di Rudin\u00ec I si oppose a che Alvisi riferisse in Senato i risultati dell'ispezione \u00abin nome dei supremi interessi del paese e della patria\u00bb.\nPrima della morte, Alvisi consegn\u00f2 a Leone Wollemborg copia della relazione sulla Banca Romana. La relazione fu poi consegnata al deputato radicale Napoleone Colajanni che il 20 dicembre 1892 denunci\u00f2 l'insabbiamento dei risultati dell'ispezione. Venne ordinata una nuova inchiesta parlamentare che provoc\u00f2 lo scandalo della Banca Romana."}
{"id": "1699506", "revid": "34971", "url": "https://it.wikipedia.org/wiki?curid=1699506", "title": "\u00c9mile Roux", "text": "Biografia.\nEmile Roux fu il pi\u00f9 famoso \u201cPastoriano\u201d, termine coniato nel 1895 da un giornalista che lo attribu\u00ec a quel gruppo di scienziati guidati da Pasteur. Roux nacque da Jean Roux e da Martha Pintaud, entrambi provenienti dalla piccola borghesia, rimase orfano di padre all'et\u00e0 di 9 anni, ma fu accolto dalla sorella pi\u00f9 grande che lo aiut\u00f2 nella sua crescita. Nel 1872 si iscrisse alla facolt\u00e0 di medicina dell'universit\u00e0 di Clermont-Ferrand e dal 1874 prosegu\u00ec gli studi universitari a Parigi dove incontr\u00f2 il suo mentore, il chimico Emile Duclaux, che notando la grande inclinazione di Roux alla scienza medica dimostrata nella sua tesi (completata poi nel 1877), lo affider\u00e0 a Pasteur.\nLo sviluppo dei primi vaccini.\nNel 1878 fu assunto da Pasteur come assistente nel laboratorio dell'\u00c9cole Normale Sup\u00e9rieure, cooperando in ricerche fondamentali sul colera dei polli, sul carbonchio, sulla rabbia, con la realizzazione di vaccini per mezzo di agenti patogeni attenuati. Con Pasteur, infatti, Roux scopr\u00ec che l'inoculazione di pecore e capre con ceppi di Bacillus anthracis attenuati proteggeva l'animale dalla successiva inoculazione di ceppi virulenti del bacillo. Nel 1883 present\u00f2 la tesi di laurea in medicina intitolata \"Des Nouvelles Acquisitions sur la Rage\", in cui descriveva le ricerche sulla rabbia effettuate con Pasteur a partire dal 1881, che condussero allo sviluppo delle prime vaccinazioni contro la rabbia. Lo stesso anno, Roux, con i colleghi Edmond Nocard, Louis Thuillier e Isidore Straus, si rec\u00f2 in Egitto per studiare un'epidemia di colera scoppiata da poco. Thuillier mor\u00ec per aver contratto il colera e il gruppo francese ritorn\u00f2 in patria senza essere stato in grado di identificare il germe patogeno, che venne invece identificato ad Alessandria da un gruppo di studio tedesco guidato da Robert Koch. Questo periodo di intenso lavoro per\u00f2 fu anche un periodo di forte tensione tra lui e Pasteur, in quanto Roux era spesso in disaccordo con quello che percepiva dal maestro.\nDal 1883 al 1888 inizi\u00f2 a interessarsi anche di problemi amministrativi, dirigendo una succursale del laboratorio di Pasteur situato a rue d'Ulm. Nel 1889, con lo svizzero Alexandre Yersin, Roux identific\u00f2 nella tossina difterica il fattore di virulenza del Corynebacterium diphtheriae; questa scoperta, assieme agli studi di Emil von Behring sull'antitossina difterica port\u00f2 allo sviluppo della prima terapia efficace contro la difterite. Assieme a Il'ja Il'i\u010d Me\u010dnikov studi\u00f2 la lue sui primati. Nel 1904 divenne direttore dell'istituto Pasteur, incarico che conserv\u00f2 per tutta la vita.\nLa sieroterapia e vaccino anti-difterite.\nRoux attraverso le sue ultime scoperte manc\u00f2 il Nobel per un soffio. Con Alexandre Yersin lui dimostr\u00f2 nel 1889 che l'espressione virulenta della difterite, una piaga infantile in quegli anni, \u00e8 provocata da una tossina, prodotta dal batterio scoperto da Klebs e Loeffler, che entra nel sangue ed \u00e8 responsabile della paralisi, del gonfiore necrotico e dell'ostruzione della gola. Nel 1891 lui test\u00f2 l'effetto curativo del siero antidifterite, sviluppato sui cavalli da Emil Behering su una popolazione di bambini malati ricoverati in ospedale confrontandoli con un campione di altri bambini non trattati di un altro ospedale. Il risultato positivo, che Roux port\u00f2 al Congresso di Budapest nel 1894, \u00e8 stato valutato come il primo efficace trattamento contro la difterite. A quel punto la sieroterapia, messa a punto da Behring, entr\u00f2 a far parte della pratica medica.\nLa sua carriera da politico-ricercatore.\nDopo la morte di Pasteur, Roux si dedic\u00f2 alla gestione delle ricerche al Pasteur Institute. Nonostante collabor\u00f2 nel 1905 con il suo amico Elie Mechnikov nella ricerca della sifilide nelle scimmie, in questo periodo Roux gradualmente ridusse le sue ricerche scientifiche. Nel 1904 divent\u00f2 direttore generale del Pasteur Institute, posizione che mantenne per 30 anni fino alla sua morte. Intraprese la duplice sfida di promuovere la ricerca medico-scientifica sia nella casa madre a Parigi, cos\u00ec come nella rete degli emergenti Istituti Pasteur di colonie francesi e all'estero. Ha insegnato nel \u201cgran cours\u201d, nel quale si sono formati generazioni di grandi batteriologi. In Francia, Roux ha goduto di una posizione unica di prestigio e competenza. \u00c8 stato membro dell'Accademia delle Scienze e dell'Accademia della medicina. Fu presente a tutti i comitati che si occupavano d'igiene, ed ha contribuito in qualit\u00e0 di esperto all'approvazione dei vaccini e di sieri preventivi e curativi. Ha promosso, grazie alle sue conoscenze, la diffusione del BCG (bacillo di Calmette-Gu\u00e9rin, un vaccino contro la tubercolosi), ed ha condiviso lo sgomento di Albert Calmette, quando, nel 1929, arriv\u00f2 la notizia del disastro di Lubecca, dove 100 bambini sono morti dopo la vaccinazione con materiale contaminato.\nPolitica gestionale di Roux.\nRoux ha concentrato le sue energie sul mantenimento di una famiglia scientifica ed alla condivisione di obiettivi intellettuali. Ha affrontato i suoi vari compiti con finanze limitate e personale amministrativo interno. La sua dedita e presente direzione, unita ad un comportamento ascetico, ha nutrito la sua leggenda come un santo scientifico (anche se lui stesso sembrava essere stato un agnostico). Quasi alla fine della sua carriera, per\u00f2 fu aspramente criticato dai colleghi, come Charles Nicolle, che ha interpretato come sbagliata la gestione di Roux e che avrebbe provocato il declino dell'Istituto Pasteur prima della seconda guerra mondiale. Emile Lagrange ha ritratto un uomo intrappolato da una leggenda che egli stesso aveva contribuito a creare. Nessuna biografia riesce ad affrontare tutti gli aspetti di questo uomo versatile e ricco di sfaccettature, infatti la maggior parte della sua intrecciata \u201cstoria\u201d non \u00e8 ancora disponibile e questa lacuna priva gli storici della documentazione necessaria per una nuova valutazione della sua \u201cpoliedrica\u201d figura. Fu un personaggio originale ed appassionato ai propri studi, che portava il peso di una tradizione che era un misto di arcaismo e modernit\u00e0. "}
{"id": "1699510", "revid": "57342", "url": "https://it.wikipedia.org/wiki?curid=1699510", "title": "Cesare Bardesono di Rigras", "text": "Fu senatore del regno d'Italia nella XIII legislatura."}
{"id": "1699511", "revid": "599013", "url": "https://it.wikipedia.org/wiki?curid=1699511", "title": "Candia (traghetto)", "text": "La Candia era una nave-traghetto che ha servito con questo nome dal 1973 al 2000 per la compagnia cretese Anek Lines.\nServizio.\nCostruita nel 1971 in Giappone, entra in servizio con il nome di \"Central NO 2\" su una linea tra K\u014dbe e Kawasaki insieme alla gemella. Tuttavia, dopo neanche un anno le due navi vengono fermate, disarmate e vendute alla Anek Lines. La \"Central NO2\" prende il nome di \"Candia\" e dopo essere stata ristrutturata per aumentarne le capacit\u00e0 di carico, viene immessa sui collegamenti tra la Grecia e Creta insieme alla gemella, principalmente sulle linee Pireo - Heraklion e Pireo - Chania. Nel 1997, con l'introduzione su questa linea delle pi\u00f9 grandi e moderne \"Lato\" e \"Lissos\", la \"Candia\", sempre insieme alla gemella, viene spostata su altre linee interne greche, come collegamenti tra il Pireo ed il Dodecaneso o una linea con molti scali tra il Pireo, il Peloponneso e Creta. Nei primi mesi del 2001, viene venduta alla Naif Marine Services, che la utilizza per collegamenti tra Bahrain ed Iraq con il nome di \"Jabal Ali 3\".\nA febbraio del 2008 viene venduta per la demolizione."}
{"id": "1699518", "revid": "309289", "url": "https://it.wikipedia.org/wiki?curid=1699518", "title": "Kuloj (tributario del Mar Bianco)", "text": "Il Kuloj (; chiamato Sotka nell'alto corso) \u00e8 un fiume della Russia europea settentrionale, tributario del mar Bianco. Scorre nell'Oblast' di Arcangelo, nei rajon Pine\u017eskij e Mezenskij.\nDescrizione.\nNasce dal versante meridionale della zona rilevata nota con il nome di altopiano del mar Bianco e del Kuloj con il nome di il Sotka (lungo 115\u00a0km) e scorre in direzione est, poi volge il suo corso verso nord, con il nome di Kuloj, attraversando una regione di pianure con ampie zone paludose. Sfocia nel mar Bianco, in una sua insenatura chiamata golfo del Mezen'. Ha una lunghezza di 235\u00a0km (assieme al Sotka sono 350\u00a0km), il suo bacino \u00e8 di 19\u00a0000\u00a0km\u00b2.\nI suoi maggiori affluenti sono: Nemnjuga, proveniente dalla destra idrografica; Polta, Laka e Sojana, dalla sinistra.\nIl Kuloj \u00e8 gelato, mediamente, da ottobre a maggio; non incontra citt\u00e0 di rilievo in tutto il suo corso.\nIl Sotka \u00e8 collegato, tramite un canale navigabile, al fiume Pinega, tributario della Dvina settentrionale."}
{"id": "1699520", "revid": "55935", "url": "https://it.wikipedia.org/wiki?curid=1699520", "title": "Emil Roux", "text": ""}
{"id": "1699532", "revid": "101175", "url": "https://it.wikipedia.org/wiki?curid=1699532", "title": "Ducati Performance", "text": ""}
{"id": "1699533", "revid": "1632387", "url": "https://it.wikipedia.org/wiki?curid=1699533", "title": "Gateways to Annihilation", "text": "Gateways to Annihilation \u00e8 un album della band death metal Morbid Angel, pubblicato il 17 ottobre 2000 dalla Earache Records.\nCon il rientro di Erik Rutan in pianta stabile, il sound dei Morbid Angel torna ad essere opprimente e questo viene evidenziato in brani come \" Summoning Redemption \" e \" He Who Sleeps \" ma in maniera controversa, nel suo repertorio, \u00e8 presente la traccia \"Opening Of the Gates\", che raggiunge i 286 BPM di Metronomo.\nLa copertina \u00e8 stata concepita e disegnata da Dan Seagrave, come sul disco di debutto Altars of Madness."}
{"id": "1699534", "revid": "1776051", "url": "https://it.wikipedia.org/wiki?curid=1699534", "title": "Cesare Bertea", "text": ""}
{"id": "1699535", "revid": "101175", "url": "https://it.wikipedia.org/wiki?curid=1699535", "title": "Ducati Infostrada", "text": ""}
{"id": "1699536", "revid": "101175", "url": "https://it.wikipedia.org/wiki?curid=1699536", "title": "Ducati Fila", "text": ""}
{"id": "1699537", "revid": "101175", "url": "https://it.wikipedia.org/wiki?curid=1699537", "title": "Ducati Xerox", "text": ""}
{"id": "1699538", "revid": "580", "url": "https://it.wikipedia.org/wiki?curid=1699538", "title": "Sh\u014dka", "text": "Sh\u014dka \u00e8 un'era del Giappone tra i periodi K\u014dgen e Sh\u014dgen.\nViene ricordato dagli storici per i disastri naturali che lo contraddistinsero: il 23 agosto del 1257 si registr\u00f2 a Kamakura un terremoto devastante e probabilmente, in seguito al disastroso evento, al quale il governo non seppe far fronte, si svilupparono epidemie che continuarono fino all'era Shogen (1259).\nCenni storici di quest'era sono rintracciabili negli scritti di un monaco giapponese dell'epoca di nome Zinnichima-ro, pi\u00f9 conosciuto come Nichiren Daishonin."}
{"id": "1699540", "revid": "80339", "url": "https://it.wikipedia.org/wiki?curid=1699540", "title": "Kuloy", "text": ""}
{"id": "1699541", "revid": "1776051", "url": "https://it.wikipedia.org/wiki?curid=1699541", "title": "Antonio Berti (senatore)", "text": "Fu senatore del regno d'Italia nella XIII legislatura."}
{"id": "1699555", "revid": "287204", "url": "https://it.wikipedia.org/wiki?curid=1699555", "title": "Lorenzo Bruno", "text": "Fu senatore del regno d'Italia nella XIII legislatura.\nIl comune di Torino gli ha intitolato una via nella zona nord della citt\u00e0, nel quartiere Barriera di Milano. Lo stesso ha fatto il natio comune di Murazzano."}
{"id": "1699563", "revid": "110324658", "url": "https://it.wikipedia.org/wiki?curid=1699563", "title": "Johan Ludvig Heiberg", "text": "Biografia.\nHeiberg era figlio di Johanne Henriette Jacoba (nata Schmidt) e Emil Theodor Heiberg. \nFu professore di Filologia classica all'Universit\u00e0 di Copenaghen dal 1896 fino al 1924. Fra i suoi lavori scientifici (pi\u00f9 di 200) si stagliano le edizioni critiche di Archimede (1880-81 e 1910-15), Euclide (insieme a Heinrich Menge, 1883\u20131916), Apollonio di Perga (1891\u201393), Sereno di Antinoe (1896), Tolomeo (1898-1903), e Erone di Alessandria (1899). Questi suoi lavori ne hanno fatto il massimo studioso del padre della geometria greca cos\u00ec come \u00e8 oggi conosciuta.\nHeiberg divenne noto principalmente per la sua scoperta di testi precedentemente sconosciuti nel Palinsesto di Archimede. Egli studi\u00f2 la pergamena manoscritta a Costantinopoli nel 1906 e scopr\u00ec che conteneva un lavoro matematico di Archimede allora sconosciuto agli studiosi, dal titolo \"Metodo di Archimede sui teoremi meccanici, ad Eratostene.\" L'importanza di quest'opera risiede nel fatto che Archimede spiega ad Eratostene il procedimento (\"tropos\", nel testo greco) da lui seguito per le sue scoperte. Heiberg esamin\u00f2 il manoscritto solo ad occhio nudo, in seguito sono state effettuate moderne analisi del documento tramite raggi X e radiazione ultravioletta.\nIl Palinsesto di Archimede \u00e8 attualmente conservato al Walters Art Museum a Baltimora, Maryland."}
{"id": "1699564", "revid": "1543377", "url": "https://it.wikipedia.org/wiki?curid=1699564", "title": "Roberto Bernabai", "text": "Biografia.\nInizia la sua carriera giornalistica nel 1975 collaborando con vari periodici, quindi dal 1985 al 1990 diviene radiocronista e conduttore in emittenti televisive regionali laziali.\nEntra a far parte della Redazione sportiva di TMC dal 1990. Ha seguito, sia come inviato che come telecronista, tre edizioni del Campionato mondiale di calcio (1990, 1994 e 1998), tre Europei di calcio (1992, 1996 e 2000) e i Giochi Olimpici di Barcellona 1992.\nPer sei stagioni \u00e8 stato, assieme a Francesco Izzi, uno dei telecronisti delle partite di Liga spagnola trasmesse in diretta su TMC2 e TMC in coppia con Giancarlo De Sisti. \u00c8 conduttore dal 1992 dei telegiornali sportivi e dei programmi sportivi, sia per TMC che con LA7, alla quale collabora dal 2002.\nDalla stagione 2006-2007 \u00e8 stato per due anni conduttore di Area Gol, che viene trasmesso prima e dopo le partite di Serie A trasmesse sui canali del digitale terrestre Cartapi\u00f9, oltre che degli studi pre e post partita della Coppa UEFA."}
{"id": "1699565", "revid": "2223137", "url": "https://it.wikipedia.org/wiki?curid=1699565", "title": "Maurizio Calvesi (saggista)", "text": "Professore emerito nell'Universit\u00e0 di Roma La Sapienza, socio nazionale dell'Accademia dei Lincei e dell'Accademia Clementina di Bologna, era considerato uno dei pi\u00f9 autorevoli storici dell'arte novecentesca in Italia.\nCur\u00f2 diverse mostre e scrisse numerosi saggi e articoli sulla storia dell\u2019arte del Rinascimento, del Barocco e del XX secolo.\nBiografia.\nNel 1949 si laure\u00f2 presso l'Universit\u00e0 di Roma La Sapienza con Lionello Venturi, con una tesi sull'artista Simone Peterzano, maestro di Caravaggio.\nDal 1955 prest\u00f2 servizio alla Soprintendenza di Bologna. Diresse la Pinacoteca nazionale di Ferrara, poi la Galleria nazionale d'arte moderna e contemporanea di Roma e successivamente la Calcografia Nazionale di Roma. Nel biennio 1964-65 fu borsista Fulbright. \nTra il 1970 e il 1976 fu professore di storia dell'arte all'Universit\u00e0 di Palermo e dal 1976 al 2002 ordinario di storia dell'arte moderna nell'Universit\u00e0 di Roma La Sapienza, dove diresse l'istituto di storia dell'arte e in seguito, fino al 2002, il dipartimento di storia dell'arte.\nTra il 1979 e il 1982 fece parte del consiglio direttivo della Biennale di Venezia. Nel 1984 e nel 1986 cur\u00f2, insieme a Marisa Vescovo, la sezione \"arti visive\" della XLI e della XLII Biennale d'arte di Venezia.\nDal 1992 al 2001 ricopr\u00ec la carica di presidente del Comitato per i beni artistici e storici al Consiglio nazionale per i beni culturali, dirigendo, dal 1993 al 2000, il Museo laboratorio d'arte contemporanea dell'Universit\u00e0 di Roma La Sapienza.\nDal 2001 al 2013 cur\u00f2 la Collezione Farnesina, raccolta d'arte del XX secolo del Ministero degli Affari Esteri, e fino al 2014 ha presieduto la Fondazione Burri.\nDal 2005 fu direttore della Fondazione Mastroianni.\nCollabor\u00f2 con diverse testate giornalistiche quali \"La Repubblica\" e fu titolare della rubrica d'arte del settimanale \"L'Espresso\" e dal 1972 al 1978 del \"Corriere della Sera\".\nTra il 1986 e il 2001 fu direttore del mensile \"Art e Dossier\" e successivamente della rivista \"Ars\". Diresse anche la rivista \"Storia dell'Arte\". Di questa storica rivista, fondata nel 1969 da Giulio Carlo Argan, Calvesi fu, nel tempo, redattore, direttore e co-editore, insieme con la moglie Augusta Monferini. \nCampo di studi.\nNel 1965, all'inizio della sua carriera si occup\u00f2 dei fratelli Carracci, del Barocco leccese (1966) e di Caravaggio.\nNella seconda met\u00e0 degli anni 1960 contribu\u00ec con i suoi studi alla rivalutazione del Futurismo italiano: sua la definizione poema-spartito per descrivere le opere radiofoniche di Filippo Tommaso Marinetti.\nLa sua ricerca storico-critica si mosse secondo linee innovative e spesso polemiche. Rilevanti i suoi studi sulle simbologie alchemiche nell'arte, applicate poi allo studio di diversi artisti, anche del Novecento come Marcel Duchamp.\nFu fra i primi ad interessarsi della neo-avanguardia e di artisti contemporanei come Afro Basaldella, Vasco Bendini, Alberto Burri, Mario Ceroli, Jannis Kounellis, Pino Pascali, Mario Schifano, Omar Galliani, Gian Ruggero Manzoni e Stefano Di Stasio.\nRigett\u00f2 la tradizionale attribuzione della \"Hypnerotomachia Poliphili\" (opera visuale e testuale pubblicata da Aldo Manuzio nel 1499) al domenicano veneziano Francesco Colonna, proponendo al suo posto quella a Francesco Colonna di Palestrina, patrizio romano. L'attribuzione riscosse adesioni entusiastiche ma anche aspre critiche, e la paternit\u00e0 dell'opera resta dunque ancora discussa."}
{"id": "1699567", "revid": "1670527", "url": "https://it.wikipedia.org/wiki?curid=1699567", "title": "Hulu", "text": "Hulu \u00e8 una piattaforma streaming di video on-demand statunitense operante nella distribuzione di film, serie televisive e altri contenuti d'intrattenimento.\n\u00c8 una delle pi\u00f9 importanti societ\u00e0 di streaming, film e serie TV insieme a Netflix, Prime Video, Disney+, Crunchyroll, HBO Max, Paramount+ e Peacock.\nStoria.\nL'iniziativa Hulu fu inizialmente annunciata nel marzo del 2007 con AOL, MSN, Myspace e Yahoo! come partner distributivi iniziali. Jason Kilar, che aveva gi\u00e0 precedentemente lavorato in Amazon.com, venne nominato amministratore delegato nel giugno dello stesso anno. Il nome Hulu, derivante da un proverbio cinese (\u5b9d\u846b\u82a6) che significa \"detentore di cose preziose\", fu scelto alla fine di agosto, quando il sito venne pubblicato con un annuncio a riguardo, ma nessun contenuto presente. Ad ottobre Hulu inizi\u00f2 una fase di beta privata sia per gli utenti che avevano precedentemente lasciato il loro indirizzo di posta elettronica sia per i loro amici tramite un sistema a inviti, ma lanci\u00f2 definitivamente il servizio il 12 marzo del 2008. Hulu, societ\u00e0 di ventura tra NBC Universal e News Corp, ha ricevuto anche fondi da Providence Equity Partners per un importo pari a 100 milioni di dollari e il 10% di azionariato.\nEspansione territoriale.\nAd oggi Hulu \u00e8 accessibile in due soli Paesi: Stati Uniti e Giappone. Originariamente presente solo negli \"US\", nel 2010 il \"Financial Times\" rivel\u00f2 per la prima volta la volont\u00e0 da parte dell'azienda di intraprendere un'espansione territoriale, identificando nel Regno Unito e nel Giappone i primi potenziali mercati dove esportare Hulu pi\u00f9 agevolmente. Difatti, il 1\u00ba settembre 2011, il servizio \u00e8 stato lanciato in Giappone.\nDal 23 febbraio 2021 \u00e8 integrato a livello internazionale con l'hub di Disney+ Star (in America Latina Star+).\nFornitore di contenuti.\nHulu distribuisce contenuti multimediali attraverso il sito proprietario. In aggiunta ai programmi di NBC e Fox, Hulu trasmette anche quelli di altri network come Comedy Central, PBS, USA Network, Bravo, Fuel TV, FX, SPEED Channel, Sci Fi, Style, Sundance, E!, G4, Versus e Oxygen.\nHulu offre episodi interi o parti di essi da oltre quattrocento trasmissioni televisive, alcune che non vengono pi\u00f9 trasmesse, altre ospitate su diversi servizi video e la maggior parte di esse visibili solamente negli Stati Uniti. Inoltre Hulu permette agli utenti di condividere e modificare parti di tali video.\nDal 2011 Hulu realizza produzioni la cui distribuzione avviene anche in territorio internazionale.\nFilm.\nHulu offre centinaia di produzioni cinematografiche, includendo sia i grandi classici sia i film pi\u00f9 recenti. I contenuti cinematografici vengono forniti da case produttrici come Universal Pictures, 20th Century Studios, MGM, Lionsgate Entertainment e Sony Pictures. In aggiunta a questo, Hulu offre anticipazioni per i nuovi film e per quelli in uscita. I film con contenuto non adatto ad alcune fasce della popolazione sono visibili non censurati solo per gli utenti registrati.\nFX on Hulu.\nFX on Hulu \u00e8 un portale interno di Hulu che offre i contenuti originali del canale statunitense FX.\nStoria.\nNel novembre del 2019, \u00e8 stato annunciato che FX avrebbe prodotto dei contenuti originali per Hulu. Come parte della \"prima fase\" dal 2 al 7 marzo 2020, FX on Hulu ha aggiunto al catalogo 40 produzioni della libreria FX. Le prime produzioni a marchio \"FX on Hulu\" sono state trasmesse in anteprima su FX per poi essere rese disponibili sulla piattaforma il giorno successivo.\nA dicembre del 2021 viene annunciato il graduale abbandono del brand \"FX on Hulu\" e la sua sostituzione con il nuovo hub \"FX\". Il nuovo hub verr\u00e0 reso disponibile su tutte le piattaforme Disney (Hulu, Disney+ e Star+)."}
{"id": "1699571", "revid": "599013", "url": "https://it.wikipedia.org/wiki?curid=1699571", "title": "Hans-Georg Schwarzenbeck", "text": "Difensore centrale, durante la sua lunga carriera, \"Katsche\" Schwarzenbeck ha militato solo nel , dal 1966 al 1981, diventando, insieme a Franz Beckenbauer, Gerd M\u00fcller, Sepp Maier e Paul Breitner uno dei giocatori cardine della squadra bavarese.\n\u00c8 ricordato anche per aver realizzato il gol dell'1-1, al 120' della finale della Coppa dei Campioni 1973-1974 contro l'Atl\u00e9tico Madrid. La rete, realizzata con un tiro da 25 metri fa s\u00ec che il Bayern possa rigiocare la partita (all'epoca non erano previsti i calci di rigore in caso di parit\u00e0 dopo i tempi supplementari), vincendo la ripetizione per 4-0 e quindi la prima Coppa dei Campioni.\nCarriera.\nClub.\nHans-Georg Schwarzenbeck fa il suo debutto in prima squadra nella finale della DFB-Pokal 1966-1967, vinta per 4-0 contro l'. Da qui in avanti disputa 416 incontri in Bundesliga e 70 nelle competizioni europee, segnano 21 gol. Ha vinto sei titoli tedeschi, tre Coppe di Germania, tre Coppe dei Campioni, una Coppa delle Coppe ed una Coppa Intercontinentale.\nSi \u00e8 ritirato a trentadue anni, in seguito alla rottura del tendine d'Achille, rilevando successivamente un'edicola.\nNazionale.\nCon la ha giocato dal 1971 al 1978, scendendo in campo 44 volte. Ha vinto il e il , e ha partecipato anche alle spedizioni di e ."}
{"id": "1699573", "revid": "1305772", "url": "https://it.wikipedia.org/wiki?curid=1699573", "title": "Kuloj", "text": ""}
{"id": "1699574", "revid": "83531", "url": "https://it.wikipedia.org/wiki?curid=1699574", "title": "CEATEC", "text": "Combined Exhibition of Advanced Technologies (in italiano \"Esibizione combinata di tecnologie avanzate\") o semplicemente CEATEC \u00e8 uno spettacolo annuale che si tiene in Giappone come un equivalente del CES, dello SMAU o del Cebit.\nIl primo evento \u00e8 nato nel 2000."}
{"id": "1699577", "revid": "1318658", "url": "https://it.wikipedia.org/wiki?curid=1699577", "title": "Ritesh Deshmukh", "text": "\u00c8 noto anche con il nome di Riteish Deshmukh. Ha debuttato a Bollywood con il film \"Tujhe Meri Kasam\" nel 2003, ma \u00e8 diventato famoso l'anno dopo per il ruolo di Amar in \"Masti\".\nIn seguito ha recitato in varie pellicole, tra cui \"Bluffmaster\", in cui interpreta Dittu, grande amico del protagonista (Abhishek Bachchan).\nFa una comparsa speciale nel 2007 in \"Om Shanti Om\"."}
{"id": "1699578", "revid": "1318309", "url": "https://it.wikipedia.org/wiki?curid=1699578", "title": "Grande ruota della cultura", "text": "Nella teoria sociologica, la Grande Ruota della Cultura nella Societ\u00e0 \u00e8 una rappresentazione grafica teorizzata da Karl Erik Rosengren, descritta nel suo saggio \"Culture, Media and Society\", inserito all'interno della raccolta \"Media effects and Beyond, Culture, Socialization and Lifestyle\", da lui stesso curata nel 1994.\nTeoria.\nRosengren teorizza il concetto di sistema come un'organizzazione dotata di struttura e processi, grazie a cui si possono descrivere organizzazioni di varie dimensioni, dai gruppi informali di amici fino alla societ\u00e0 nel suo insieme. Esiste sempre un sistema dei valori condiviso dagli appartenenti al sistema. Il sistema dei valori \u00e8 rappresentato da tre cerchi concentrici, dall'interno verso la circonferenza abbiamo:\nle prime due circonferenze danno concretezza (esprimono) il sistema culturale.\nCoordinate polari.\nQuesta rappresentazione grafica \u00e8 polarizzata secondo orientamenti valoriali che si presentano a coppie:\nche in concreto sono (nell'ordine): i valori di verit\u00e0, giustizia, bellezza, utilit\u00e0. Fanno capo alle contrapposizioni dei verbi latini: sapere/debere, esse/facere.\nSottoinsiemi istituzionali.\nRispetto a questi poli si possono facilmente collocare i sottoinsiemi istituzionali che rappresentano queste tendenze:"}
{"id": "1699579", "revid": "33689", "url": "https://it.wikipedia.org/wiki?curid=1699579", "title": "Rufo (console 457)", "text": "Fu il console \"posterior\" del 457, anch'egli, come il collega Costantino, riconosciuto solo in Oriente.\nDi lui non si sa altro."}
{"id": "1699580", "revid": "307923", "url": "https://it.wikipedia.org/wiki?curid=1699580", "title": "Flavio Rufo", "text": ""}
{"id": "1699584", "revid": "2519", "url": "https://it.wikipedia.org/wiki?curid=1699584", "title": "Bryne", "text": "Bryne \u00e8 un paese situato nella municipalit\u00e0 di Time.\nBryne \u00e8 situato a circa 25 minuti a sud di Stavanger col treno.\nL'area di Bryne \u00e8 di 4,79\u00a0km\u00b2 con 15.040 abitanti e il paese soltanto con circa 8.600."}
{"id": "1699590", "revid": "712828", "url": "https://it.wikipedia.org/wiki?curid=1699590", "title": "Foxy (One Piece)", "text": ""}
{"id": "1699593", "revid": "69275", "url": "https://it.wikipedia.org/wiki?curid=1699593", "title": "Georg Schwarzenbeck", "text": ""}
{"id": "1699598", "revid": "59976", "url": "https://it.wikipedia.org/wiki?curid=1699598", "title": "Chaos Computer Club", "text": "Il Chaos Computer Club (CCC) \u00e8 un'organizzazione di hacker fondata nel 1981, con sede in Germania ed in altri paesi di lingua tedesca e conta circa membri.\nIl CCC si descrive come:\nIn generale, il CCC lotta per una maggiore trasparenza dei governi, per la libert\u00e0 d'informazione e il diritto umano di comunicare. Aderisce ai principi dell'hacking etico, e combatte anche per il libero accesso alle infrastrutture tecnologiche ed i computer per ogni persona.\nStoria.\nIl Chaos Computer Club \u00e8 nato il 12 settembre 1981 a Berlino al tavolo della Kommune 1 presso il giornale Die Tageszeitung, per opera di Wau Holland e altri partecipanti, in previsione dell'importante ruolo che la tecnologia informatica avrebbe giocato in futuro, condizionando il modo di comunicare e il modo di vivere delle persone.\nIl CCC \u00e8 diventato famoso quando, sfruttando le falle della rete di computer tedesca Bildschirmtext, riusc\u00ec a fare accreditare al club la somma di marchi tedeschi da una banca di Amburgo. Il giorno successivo tutto il denaro fu restituito alla banca in presenza della stampa.\nNel 1989, il CCC \u00e8 stato indirettamente coinvolto nel primo caso di cyberspionaggio che avrebbe fatto parlare i giornali di tutto il mondo. Un gruppo di hackers tedeschi, guidati da Karl Koch (che era stato affiliato al CCC), \u00e8 stato arrestato a seguito di intrusioni nelle reti del Governo Americano e di molte societ\u00e0 di computer e per la vendita del codice sorgente di un sistema operativo al KGB, i servizi segreti sovietici.\nLa maggior parte degli \"exploit\" scoperti dal CCC sono redatti in un documento Scritto dalla Digital Equipment Corporation's, guidata dalla European Investigator che raccoglie tutte le attivit\u00e0 del CCC dal 1980 al 1990, incluse le proteste del CCC contro i test nucleari francesi e il coinvolgimento di alcuni membri nel German Green Party.\nIl CCC \u00e8 ampiamente conosciuto per le sue dimostrazioni pubbliche inerenti ai rischi legati alla sicurezza. Nel 1996, alcuni membri tramite un attacco alla tecnologia di Microsoft ActiveX, dimostrarono di poter modificare dei dati personali su un database Quicken. Nell'aprile del 1998, il CCC dimostr\u00f2 con successo la clonazione di una sim GSM, decrittando l'algoritmo COMP128, usato al tempo dalla maggior parte delle sim.\nNel 2001, il CCC ha celebrato il suo ventesimo anniversario con un'installazione luminosa interattiva denominata Project Blinkenlights, tramutando il palazzo Haus des Lehrers di Berlino in un gigantesco schermo per computer. Un seguente installazione (denominata \"Arcade\") alla Biblioth\u00e8que nationale de France ha raggiunto il record di pi\u00f9 grande installazione di luci al mondo.\nA marzo 2008, il CCC ha acquisito e pubblicato le impronte digitali del ministro dell'interno tedesco Wolfgang Sch\u00e4uble. Il giornale che ha pubblicato la notizia allegava una copia delle impronte in una pellicola film in modo da poter essere usata sui lettori di impronte digitali. Ci\u00f2 \u00e8 stato fatto per protestare contro l'uso dei dati biometrici nei documenti identificativi tedeschi, come ad esempio il'e-passports.\nSuccessivamente, nell'ottobre del 2008, il Project Blinkenlights \u00e8 stato portato a Toronto, Canada tramite il progetto Stereoscope.\nEventi.\nIl CCC ospita annualmente il congresso Chaos Communication Congress, uno tra i meeting hacker pi\u00f9 grandi d'Europa, con fino a partecipanti. Ogni 4 anni invece si svolge invece il Chaos Communication Camp.\nIl CCC organizza annualmente una conferenza chiamata \"SIGINT\"."}
{"id": "1699599", "revid": "3732", "url": "https://it.wikipedia.org/wiki?curid=1699599", "title": "Nicolas Trigault", "text": "La sua attivit\u00e0 si \u00e8 sviluppata sulla scia dell'apostolato di Matteo Ricci. Grazie al Trigault, i diari di viaggio di Matteo Ricci furono tradotti in lingua latina e restarono, per tre secoli, il maggiore veicolo per la conoscenza della Cina dei Ming in Occidente.\nBiografia.\nEntrato nella Compagnia di Ges\u00f9 a Tournai e perfezionatosi negli studi \u2013 per cui era molto portato \u2013 a Lilla e Gand, nel febbraio del 1607 da Lisbona si imbarc\u00f2, nonostante la salute cagionevole, per l'India. Dopo un lungo soggiorno a Goa, nel dicembre 1610 riusc\u00ec ad entrare, al seguito di mercanti portoghesi, a Canton. Da qui ebbe inizio una febbrile attivit\u00e0 missionaria in Cina, di cui si pu\u00f2 ricordare la fondazione di una nuova residenza ad Hangzhou e, a Nanchino, un intenso lavoro di traduzione in cinese di opere scientifiche e religiose provenienti dall'Europa.\nNell'agosto del 1612 ricevette ordine da Niccol\u00f2 Longobardi, diretto successore del Ricci, di recarsi, come primo procuratore della missione, a Roma, per risolvere importanti questioni legate alla liturgia, ottenere uno status autonomo rispetto all'appena costituita Provincia del Giappone, sollecitare nuovi invii di religiosi e garantirsi appoggi finanziari. Trigault raggiunse Macao all'inizio del 1613, da dove part\u00ec per Goa. Durante la navigazione diede inizio alla traduzione in latino dei \"Commentarii\" di Ricci; nell'autunno del 1614 giunse infine a Roma. Nel 1615 il Sant'Uffizio \u2013 in due congregazioni generali presiedute da Papa Paolo V \u2013 concesse ai missionari attivi in Cina di celebrare la Messa a capo coperto, di tradurre in lingua mandarina le Sacre Scritture e di usare la stessa negli uffici divini.\nPrima di intraprendere un viaggio presso le corti europee, Trigault pubblic\u00f2 il \"De Christiana Expeditione apud Sinas suscepta ab Societate Iesu\", ovvero la traduzione latina dell'opera manoscritta di Matteo Ricci \"Della entrata della Compagnia di Gies\u00f9 e Christianit\u00e0 nella Cina\", ovvero il resoconto, sotto forma di narrazione in terza persona, dell'attivit\u00e0 missionaria svolta dal Ricci dal suo arrivo a Macao, nel 1582, al 1609, anno che ne precedette la morte a Pechino. Il successo del \"De Christiana Expeditione\", edito ad Augusta nell'autunno del 1615 a nome del traduttore, fu immediato: si contarono edizioni in latino, in tedesco, in italiano, in francese e in spagnolo. L'originale venne adattato in alcuni punti, per sottolineare ulteriormente la moralit\u00e0 e la bont\u00e0 dei governanti e dei mandarini cinesi: esso rest\u00f2 per tre secoli, sino alla scoperta dell'originale ricciano da parte di padre Pietro Tacchi Venturi (1909), la maggiore testimonianza dell'opera di Matteo Ricci.\nNel 1618 il Trigault si imbarc\u00f2 nuovamente da Lisbona per la Cina, dove prosegu\u00ec l'opera di evangelizzazione e divulgazione della religione cristiana e della cultura europea sino al 14 novembre 1628, giorno della sua morte ad Hangzhou."}
{"id": "1699602", "revid": "709565", "url": "https://it.wikipedia.org/wiki?curid=1699602", "title": "Inwi", "text": "Inwi (ex \"Wana\" o \"Maroc Connect\") \u00e8 una compagnia telefonica marocchina fondata nel 1999. \u00c8 stato uno dei primi fornitori di servizi internet in Marocco. Ha commercializzato i servizi internet sotto il marchio Wanadoo. Inizialmente era una sussidiaria di France T\u00e9l\u00e9com, ora \u00e8 interamente posseduta dal conglomerato marocchino SNI. Il nome della societ\u00e0 proviene dall'ex marchio Wanadoo che rappresent\u00f2 la Maroc Connect nel mercato marocchino per pochi anni.\nNel 2008 Alcatel-Lucent sigla un contratto con questa compagnia per portare la banda larga nelle aree rurali marocchine."}
{"id": "1699605", "revid": "43211", "url": "https://it.wikipedia.org/wiki?curid=1699605", "title": "Charles John Spencer", "text": ""}
{"id": "1699606", "revid": "84232", "url": "https://it.wikipedia.org/wiki?curid=1699606", "title": "Vrilission", "text": ""}
{"id": "1699613", "revid": "125398748", "url": "https://it.wikipedia.org/wiki?curid=1699613", "title": "Franco Fantasia", "text": "Biografia.\nHa interpretato oltre 130 film, molti divenuti dei cult movie, prevalentemente di genere. Tra i titoli da lui interpretati vi sono \"Zombi 2\", \"Mangiati vivi!\", \"Milano rovente\" e \"Il grande duello\". Svolse anche ruoli di maestro d'armi e di direttore della produzione."}
{"id": "1699614", "revid": "68105", "url": "https://it.wikipedia.org/wiki?curid=1699614", "title": "In viaggio con Jack", "text": ""}
{"id": "1699617", "revid": "124874546", "url": "https://it.wikipedia.org/wiki?curid=1699617", "title": "Discografia di Simon and Garfunkel", "text": "La discografia di Simon and Garfunkel consiste in 5 album in studio, 4 Album live, 15 raccolte, 1 EP, 26 singoli e 1 colonna sonora."}
{"id": "1699619", "revid": "110157", "url": "https://it.wikipedia.org/wiki?curid=1699619", "title": "Costa Coffee", "text": "Costa Coffee \u00e8 un'azienda britannica di caff\u00e8 con sede a Dunstable, nel Bedfordshire. \nFondata nel 1971, dai fratelli di origine italiana Sergio e Bruno Costa, \u00e8 la seconda catena di caff\u00e8 pi\u00f9 grande del mondo dopo Starbucks e la pi\u00f9 grande del Regno Unito.\nStoria.\nI fratelli Bruno e Sergio Costa, appartenenti ad una famiglia di italiani immigrati da Parma (esattamente da Borgo Val Di Taro), in Gran Bretagna negli anni sessanta, fondano nel 1971 una torrefazione a Lambeth, nel centro di Londra, per rifornire i ristoranti locali e i negozi specializzati di caff\u00e8 tostato italiano. Nel 1978 i fratelli aprono il loro primo negozio con annessa piccola trattoria a Vauxhall Bridge Road, sempre a Londra. Nel 1985 i due fratelli si separano con Sergio che rileva le quote di Bruno nell'azienda.\nNel 1995 la societ\u00e0 \u00e8 acquisita per 23 milioni di sterline da Whitbread, una multinazionale quotata alla Borsa di Londra e il pi\u00f9 grosso operatore di caff\u00e8 e di hotel del paese, diventandone una filiale. E inizia una forte espansione, gi\u00e0 quell'anno fanno parte della catena Costa Coffee, che cambia anche logo, 41 negozi nel Regno Unito. Nel 1999 apre anche il primo negozio all'estero, a Dubai. In quel periodo Whitbread acquisisce per 59,5 milioni di sterline Coffee Nation, una catena di macchina da caff\u00e8 ribattezzandola Coffee Express.\nNel 2009 Costa Coffee apre la sua millesima caffetteria a Cardiff, nel marzo 2010 rileva per 36 milioni di sterline Coffee Heaven con 79 negozi sparsi nell'Europa centro-orientale, apre anche in Australia e Nuova Zelanda.\nNel 2017 sposta la torrefazione da Lambeth a Basilidon, nell'Essex, con un investimento di 38 milioni di sterline. Aumenta in questo modo la capacit\u00e0 di tostatura, da 11.000 a 45.000 tonnellate di caff\u00e8 in grani all'anno. Costa Coffee \u00e8 cresciuta molto, nel 2017 dispone di 3.400 negozi distribuiti in 31 paesi, 2121 ristoranti nel Regno Unito, oltre 6.000 distributori automatici di Costa Express e altri 1280 punti vendita all'estero di cui 395 in Cina. Sempre nel 2017, in settembre, il Costa Coffee di Dubai \u00e8 stato il primo al mondo a distribuire caff\u00e8, tramite droni, ai clienti che prendevano il sole sulle spiagge di Dubai, con un tempo di consegna di circa 15 minuti.\nAll'inizio del 2018 il fondo americano Elliott, un fondo ad alto rischio, entra con una quota superiore al 6% nel capitale di Whitbread. L'iniziativa avviene pochi mesi dopo le pressioni esercitate inutilmente sul management dell'azienda da un altro hedge fund americano con una partecipazione del 3,4%, Sachem Head, per attuare lo spin-off, lo scorporo, della catena Costa Caffee dal resto del gruppo e quotarlo poi in Borsa. Lo stesso obiettivo ha il fondo Elliott. Dieci giorni dopo l'ingresso del fondo Elliott, Whitbread decide di scorporare la societ\u00e0 dalle altre attivit\u00e0 del gruppo e di quotarla in Borsa entro due anni.\nNell'agosto 2018 il gruppo Coca Cola rileva la catena di negozi per 5,1 miliardi di dollari (4,4 miliardi di euro), un prezzo pari a 16 volte gli utili lordi (prima di interessi, tasse, svalutazione e ammortamenti) realizzati nell'anno."}
{"id": "1699621", "revid": "767487", "url": "https://it.wikipedia.org/wiki?curid=1699621", "title": "Alexandre Licata", "text": "Carriera.\nClub.\nNato a Grenoble, \u00e8 cresciuto nelle giovanili della squadra della sua citt\u00e0 natale, il Grenoble Foot 38. Nel 2003 si \u00e8 trasferito al Lilla dove rimane per tutta la stagione collezionando venticinque presenze nella squadra delle riserve, militante nel CFA, senza per\u00f2 scendere in campo con la formazione titolare.\nL'anno successivo Licata passa al Louhans-Cuiseaux, appena retrocesso dal Championnat National. Con la squadra di Borgogna milita fino al 2006, segnando 20 gol in 38 presenze e contribuendo alla promozione della squadra nel Championnat National nel 2006.\nAll'inizio della stagione 2006-07 si trasferisce al , restandovi fino al gennaio del 2007 (senza collezionare nessuna presenza), quando viene ceduto in prestito al Gueugnon, squadra della Ligue 2, con il quale disputa solamente cinque partite a causa di un infortunio. Per la stagione 2007-08 viene ceduto, sempre in prestito, al Bastia, altra squadra della Ligue 2 francese, con cui gioca 26 partite realizzando 4 reti.\nSolo nella stagione 2008-09 il Monaco lo conferma nella rosa della prima squadra, con cui realizza 2 reti, giocando 6 gare, nei primi due mesi di Ligue 1.\nNell'estate del 2009 passa all'.\nIl 1\u00ba giugno 2012, all'et\u00e0 di 28 anni, annuncia il ritiro dalle competizioni calcistiche, dopo tre anni di inattivit\u00e0 dovuti a un grave infortunio alla caviglia destra."}
{"id": "1699622", "revid": "827882", "url": "https://it.wikipedia.org/wiki?curid=1699622", "title": "Rishi Kapoor", "text": "Biografia.\nEsord\u00ec da bambino in un film diretto dal padre nel 1970, Mera Naam Joker. Recit\u00f2 in moltissime pellicole di Bollywood, ottenendo vari premi durante la sua lunga carriera.\nMalato di leucemia, \u00e8 morto il 30 aprile 2020, all'et\u00e0 di 67 anni.\nEra il secondo figlio del regista e attore Raj Kapoor e fratello di altri due attori, Randhir e Rajiv Kapoor nonch\u00e9 zio di Karisma e Kareena Kapoor. Spos\u00f2 l'attrice Neetu Singh; dalla loro unione sono nati due figli, Ranbir e Riddhima Kapoor."}
{"id": "1699623", "revid": "287204", "url": "https://it.wikipedia.org/wiki?curid=1699623", "title": "Associazione Calcio Dilettantistica Jesolo", "text": "L 'Associazione Calcio Dilettantistica Jesolo, noto semplicemente come Jesolo, \u00e8 la principale societ\u00e0 calcistica di Jesolo (VE). Attualmente milita in Seconda Categoria, dopo la retrocessione della stagione 2015-2016.\nNon va confusa con lUS Citt\u00e0 di Jesolo che fino al campionato di Serie D 2009-2010 ha disputato il campionato di Serie D e adottato gli stessi colori sociali, ma la cui storia e relativo palmar\u00e8s sono legati al Calcio Lido di Jesolo.\nStoria.\nIl calcio jesolano si organizz\u00f2 nel 1929 con la nascita del \"Gruppo Sportivo Dopolavoro Jesolo\".\nLa societ\u00e0 si iscrisse alla ULIC che dopo, con la riorganizzazione dei campionati, conflu\u00ec nella FIGC. Tale struttura rimase fino alla sospensione degli anni 1943-45, a causa della seconda guerra mondiale.\nNel 1945 la squadra venne ricostituita con il nome di Associazione Calcio Jesolo.\nNella stagione 1964/1965 ottenne la prima promozione in Serie D della sua storia. La societ\u00e0 riusc\u00ec a rimanere questa categoria fino alla stagione 1968/1969.\nNella stagione 1972/1973 vinse la Coppa Italia Dilettanti, che le permise di disputare la Coppa Ottorino Barassi del 1973.\nNel Campionato di Promozione Regionale 1977-1978, dopo un lungo testa a testa con la Pro Mogliano, fu nuovamente promossa in Serie D e riusc\u00ec a permanere in questa categoria per molti anni, fino al campionato 1986-1987 che si concluse con la retrocessione in Promozione regionale.\nIl campionato di Promozione regionale fu vinto nuovamente nella stagione 1994-95 riottenendo l'accesso alla categoria superiore, diventata nel frattempo l'Eccellenza regionale. Nel campionato 1996-97 l'A.C. Jesolo viene retrocesso in Promozione . La stagione seguente la squadra non si iscrisse ad alcun campionato. La tradizione del calcio jesolano \u00e8 stata cos\u00ec portata avanti dalle altre squadre minori jesolane: il Drago Jesolo e il Lido Jesolo. In periodi successivi la prima prese il nome di A.C. Jesolo, la seconda di Citt\u00e0 di Jesolo.\nAttualmente milita nel girone H veneto di 1\u00aa Categoria. Il sito ufficiale della societ\u00e0 \u00e8 www.acdjesolo.it \nLa societ\u00e0 A.C.D. Jesolo, dalla stagione 2013-2014, ha assorbito interamente il Settore Giovanile che in precedenza era del SandonaJesoloCalcio. Ha un vivaio di circa 300 ragazzi (dai Primi Calci fino agli Allievi) e partecipa dalla stagione 2014-2015 ai campionati Regionali con le categorie Giovanissimi (anche Sperimentali) ed Allievi."}
{"id": "1699628", "revid": "767487", "url": "https://it.wikipedia.org/wiki?curid=1699628", "title": "Tropical Malady", "text": "Tropical Malady (\"Sud pralad\"; ) \u00e8 un film del 2004 diretto da Apichatpong Weerasethakul, vincitore del Premio della giuria al 57\u00ba Festival di Cannes.\nTratto dal racconto dell'autore thailandese \"Noi Intanon\" e dal film d'orrore del 1943 \"Ho camminato con uno zombi\" di Jacques Tourneur, il titolo originale \u00e8 traducibile in italiano come \u00abstrano animale\u00bb.\nAccoglienza.\nLa rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "1699630", "revid": "1318658", "url": "https://it.wikipedia.org/wiki?curid=1699630", "title": "Villa Porto (Vivaro)", "text": "Villa Porto (nota anche come Villa da Porto Pedrotti) a Vivaro di Dueville (Vicenza) \u00e8 una villa veneta del 1554, attribuita tradizionalmente all'architetto Andrea Palladio, ma non inclusa nell'elenco del patrimonio dell'umanit\u00e0 dell'UNESCO di \"Vicenza e le ville palladiane del Veneto\".\nStoria.\nNel 1554 Paolo Porto spartisce con i propri fratelli l'eredit\u00e0 paterna acquisendo un fondo a Vivaro, a nord di Vicenza, dove nei quattro anni seguenti realizza una villa che la tradizione vorrebbe progettata da Palladio.\nIl conte Paolo Porto, uno dei pi\u00f9 potenti canonici della Cattedrale (nel 1550 \u00e8 sul punto di diventare vescovo), \u00e8 uomo colto e sofisticato, trascorre molto tempo a Roma, dov'\u00e8 amico del cardinale Alessandro Farnese, e fra i suoi amici e parenti vicentini annovera committenti palladiani di primo piano come Giangiorgio Trissino, Biagio Saraceno, Bernardo Schio o Girolamo Garzadori. Tale rete di amicizie potrebbe averlo messo molto facilmente in contatto con Palladio, anche se, a ben guardare, l'architettura della villa pone pi\u00f9 dubbi che certezze, mostrando diverse fasi costruttive successive che rendono ardua l'individuazione di un eventuale originario progetto palladiano: il pronao, ad esempio, s'innesta con evidente discontinuit\u00e0 sul corpo dominicale. Senza dubbio ottocentesche sono invece le due ali laterali, frutto di una postuma palladianizzazione della villa ad opera dell'architetto Antonio Caregaro Negrin.\nLa cappella della villa \u00e8 dedicata a San Gaetano Thiene. L'altare \u00e8 ottocentesco e conserva un dipinto giovanile di Francesco Maffei."}
{"id": "1699634", "revid": "438678", "url": "https://it.wikipedia.org/wiki?curid=1699634", "title": "Shanghai Dreams", "text": "Shanghai Dreams (\"Q\u012bng H\u00f3ng\") \u00e8 un film del 2005 diretto da Wang Xiaoshuai.\nLa pellicola, vincitrice del Premio della giuria al 58\u00ba Festival di Cannes., \u00e8 ambientata nel 1983 in una remota regione cinese nella quale da circa venti anni vivono un gran numero di cittadini provenienti dalle grandi aree metropolitane dell'est, trasferitisi l\u00ec nell'ambito di un programma governativo di rafforzamento della sicurezza nazionale.\nTrama.\nAntefatto: fra il 1964 e il 1966, il governo popolare cinese, nel timore di una guerra con l\u2019Unione Sovietica, trasfer\u00ec alcuni grandi impianti industriali in lontane province dell\u2019interno. Questa politica, detta \"Terzo fronte\", comport\u00f2 lo spostamento di milioni di cinesi dalle grandi citt\u00e0 industriali in remote localit\u00e0 agricole o montuose abitate da popolazioni differenti dalla Han.\nQ\u012bng H\u00f3ng \u00e8 una ragazza di diciannove anni che abita nella provincia di Guizhou, una regione montuosa povera della Cina, assieme ai genitori, originari di Shanghai, e a un fratello pi\u00f9 piccolo. I genitori, ex-rivoluzionari di mezza et\u00e0 ormai delusi, fanno piani per ritornare clandestinamente a Shanghai. La figlia, invece, \u00e8 nata nel Guizhou, non ha quindi alcun legame con la grande citt\u00e0 e un ritorno a Shanghai comporterebbe per lei abbandonare i luoghi e gli amici d'infanzia e, soprattutto, rompere i rapporti con Fan Honggen, un giovane operaio del posto di cui \u00e8 innamorata che per altro non riesce mai a vedere, essendo inviso al severo padre di lei.\nFan Honggen continua ostinatamente a corteggiarla \"a distanza\", fin quando un giorno i due osano darsi un appuntamento. Lei, che pure \u00e8 attratta dal ragazzo, gli dice che la loro storia non ha futuro dato che la sua famiglia \u00e8 in procinto di andarsene lontano. Lui, che aveva tutt'altre aspettative, viene sopraffatto da un istinto di possesso e la violenta.\nIn seguito il padre della ragazza, cercando di farsi giustizia da solo, rende di dominio pubblico la violenza, che non era stata denunciata. Cos\u00ec il ragazzo viene arrestato con l'accusa di stupro.\nQ\u012bng H\u00f3ng cade in una profonda depressione tentando anche il suicidio. Salvata, parte poi con la famiglia per fare finalmente ritorno a Shanghai. Appena messisi in viaggio incrociano un convoglio che trasporta dei carcerati, dei quali \u00e8 annunciata pubblicamente la condanna con il relativo nome. Si viene a sapere quindi che Fan Honggen sta per essere giustiziato con la condanna di stupro.\nProduzione.\nCome si intuisce dalla dedica posta a chiusura del film, rivolta ai suoi genitori e a \"tutti i numerosi lavoratori cinesi impiegati nelle fabbriche del \"Terzo fronte\"\", la famiglia del regista ha vissuto un'esperienza simile a quella descritta. Nato a Shanghai, crebbe infatti per tredici anni a Guiyang, capitale del Guizhou, dopo di che la famiglia si trasfer\u00ec a Wuhan.\nPer altro pochi anni pi\u00f9 tardi, nel 2011, Wang Xiaoshuai ha realizzato un nuovo film con la stessa ambientazione, \"Wo 11\", di carattere pienamente autobiografico.\nRiconoscimenti.\nIl film ottenne il Premio della giuria al Festival di Cannes 2005."}
{"id": "1699635", "revid": "767487", "url": "https://it.wikipedia.org/wiki?curid=1699635", "title": "Red Road", "text": "Red Road \u00e8 un film del 2006 diretto da Andrea Arnold, vincitore del Premio della giuria al 59\u00ba Festival di Cannes."}
{"id": "1699637", "revid": "767487", "url": "https://it.wikipedia.org/wiki?curid=1699637", "title": "Luz Silenciosa", "text": "Luz Silenciosa \u00e8 un film del 2007 diretto da Carlos Reygadas.\nProduzione e distribuzione.\nLa lingua originale del film, cos\u00ec come il titolo \"Stellet Licht\", \u00e8 il Plautdietsch, la lingua dei mennoniti tedeschi.\nCoproduzione fra Messico, Francia e Olanda, il film ha vinto il Premio della giuria al 60\u00ba Festival di Cannes."}
{"id": "1699640", "revid": "54193", "url": "https://it.wikipedia.org/wiki?curid=1699640", "title": "Festa de L'Unit\u00e0", "text": ""}
{"id": "1699641", "revid": "287204", "url": "https://it.wikipedia.org/wiki?curid=1699641", "title": "Hiroshi Suzuki", "text": "Specializzato nello stile libero ha vinto due medaglie d'argento, nei 100\u00a0m sl e nella staffetta 4x200\u00a0m sl, alle Olimpiadi di Helsinki 1952."}
{"id": "1699644", "revid": "78273", "url": "https://it.wikipedia.org/wiki?curid=1699644", "title": "Telefonata anonima", "text": ""}
{"id": "1699645", "revid": "78273", "url": "https://it.wikipedia.org/wiki?curid=1699645", "title": "Telefonate anonime", "text": ""}
{"id": "1699650", "revid": "54354", "url": "https://it.wikipedia.org/wiki?curid=1699650", "title": "Congettura di geometrizzazione di Thurston", "text": "La congettura di geometrizzazione di Thurston \u00e8 una congettura matematica formulata intorno al 1982 dal matematico statunitense William Thurston. Si tratta di una versione tridimensionale del teorema di uniformizzazione di Riemann dimostrato alla fine del XIX secolo per le superfici.\nLa congettura di geometrizzazione (che implica la pi\u00f9 famosa congettura di Poincar\u00e9) \u00e8 stata risolta dal matematico russo Grigori Perelman nel 2003: per questo risultato gli \u00e8 stata assegnata la medaglia Fields nel 2006.\nEnunciato.\nLa congettura di geometrizzazione asserisce che ogni 3-variet\u00e0 si decompone in pezzi geometrici, dopo aver tagliato lungo sfere e tori. Il taglio lungo sfere \u00e8 dato dalla decomposizione di ogni 3-variet\u00e0 in 3-variet\u00e0 prime (garantita dal Teorema di Kneser-Milnor). Quello lungo tori dalla decomposizione JSJ, scoperta negli anni settanta. L'enunciato della congettura \u00e8 quindi il seguente.\nIn una 3-variet\u00e0 irriducibile, ciascuno dei pezzi della decomposizione JSJ ammette una metrica riemanniana localmente omogenea completa con volume finito.\nLe geometrie.\nIl tipo di decomposizione consiste in un taglio lungo sfere e tori. I pezzi geometrici sono variet\u00e0 localmente omogenee: ci sono 8 tipi di geometrie tridimensionali omogenee; tra queste, vi sono le 3 geometrie a curvatura sezionale costante (ellittica, euclidea e iperbolica). Sei di queste otto geometrie sono realizzate topologicamente da variet\u00e0 di Seifert.\nStoria.\nThurston annunci\u00f2 la congettura nel 1982 e nel frattempo la dimostr\u00f2 per qualsiasi 3-variet\u00e0 che contenga una superficie incompressibile. In particolare, appartengono a questa classe tutte le variet\u00e0 che hanno una decomposizione JSJ non banale: la congettura rest\u00f2 quindi aperta solo per quelle variet\u00e0 irriducibili che non vengono ulteriormente decomposte dalla JSJ. Pi\u00f9 in particolare, la congettura consta di tre parti indipendenti, ciascuna delle quali impegner\u00e0 molti matematici nel ventennio seguente:\nNel 2003 Perelman mise in rete su arXiv una dimostrazione della congettura di geometrizzazione che risolse in un colpo solo tutte e tre le sotto-congetture. La soluzione viene studiata intensamente da vari matematici, e dopo qualche anno si form\u00f2 un certo consenso intorno alla sua validit\u00e0, testimoniata da varie pubblicazioni sull'argomento."}
{"id": "1699653", "revid": "1305772", "url": "https://it.wikipedia.org/wiki?curid=1699653", "title": "Villa Saraceno", "text": "Villa Saraceno (gi\u00e0 Saraceno, Caldogno, Saccardo, Peruzzi, Schio, Lombardi), sita a Finale di Agugliaro (Vicenza), \u00e8 una villa veneta progettata dall'architetto Andrea Palladio intorno al 1548 e costruita prima del 1555. Dal 1989 la villa appartiene ed \u00e8 conservata dalla fondazione no-profit britannica The Landmark Trust che ne ha curato la ristrutturazione completata nel 1994; per finanziarne le spese di mantenimento il bene \u00e8 disponibile per il soggiorno self-catering di gruppi fino a 16 persone.\nLe stanze principali della villa sono aperte al pubblico e si possono visitare in giorni ed orari determinati.\nDal 1996 \u00e8 presente nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nSul finire degli anni quaranta del XVI secolo, Andrea Palladio \u00e8 chiamato da Biagio Saraceno a intervenire a Finale di Agugliaro su una corte agricola preesistente, da tempo di propriet\u00e0 della famiglia. \u00c8 possibile che il progetto prevedesse una ristrutturazione complessiva dell'insieme: ne \"I quattro libri dell'architettura\" Palladio presenta l'edificio serrato fra due grandi barchesse ad angolo retto. Sta di fatto che una risistemazione globale non fu mai effettuata e l'intervento palladiano \u00e8 circoscritto al corpo padronale: sul lato destro della corte gli edifici sono ancora quattrocenteschi, mentre la barchessa viene costruita all'inizio dell'Ottocento.\nLa datazione dell'inizio dei lavori va collocata nel periodo di tempo che intercorre tra due stime fiscali: nella prima, del 1546, \u00e8 ancora citato l'edificio dominicale preesistente, mentre nella seconda, datata 1555, \u00e8 descritta la nuova villa palladiana. \u00c8 possibile che la costruzione risalga al 1548, quando Biagio Saraceno acquisisce un'importante carica politica in citt\u00e0. In ogni caso \u00e8 solo trent'anni pi\u00f9 tardi che Pietro Saraceno, figlio di Biagio, realizza gli intonaci interni e avvia l'apparato decorativo, forse dovuto al Brusasorzi.\nDescrizione.\nIl complesso edificatorio di Villa Saraceno comprende una decina di strutture sorte attorno ad una corte nel corso di circa sei secoli; la presenza di uno strato di malta di calce a finitura di tutte le superfici murarie permette comunque al complesso di avere un aspetto omogeneo.\nIl progetto di Andrea Palladio visibile nei Quattro libri dell'architettura \u00e8 stato per\u00f2 realizzato solo in parte, subito infatti si percepisce la poca di simmetria causata dalla mancanza della barchessa di sinistra. Il corpo della villa \u00e8 considerato uno degli esiti pi\u00f9 felici fra le realizzazioni palladiane degli anni quaranta.\nDi straordinaria semplicit\u00e0, quasi ascetico, l'edificio \u00e8 un puro volume costruito in mattoni e intonaco, dove ogni elemento decorativo \u00e8 bandito e il raro impiego di pietra lavorata \u00e8 limitato agli elementi architettonici pi\u00f9 significativi (come finestre e portoni) e alle parti strutturali. \u00c8 solamente il disegno dell'architettura a infondere magnificenza all'edificio, a dispetto delle dimensioni ridotte, derivando i propri elementi dal tempio romano antico.\nLa villa \u00e8 orientata secondo l'asse nord-sud, il piano nobile poggia su una piattaforma rialzata di quasi due metri rispetto al piano della corte, fulcro dell'impianto \u00e8 la Sala (a forma di T) con vista sulle Dolomiti che nel lato nord si collega al brolo mediante due piccole rampe di scale (non risultanti dal progetto), mentre nel lato sud si collega alla loggia; diversamente da ci\u00f2 che generalmente si riscontra nelle ville di impianto palladiano, il piano sottostante non \u00e8 totalmente adibito a cantine ma i locali sono riempiti da terra arenaria ben compatta per ovviare ai problemi legati ad una falda acquifera ed al terreno argilloso sottostante la villa (eccezione fatta per una cantina ad est).\nLa loggia in facciata \u00e8 coronata da un timpano triangolare e funge da elemento di raccordo tra il salone e la corte antistante, anche qui troviamo alcune differenze rispetto al progetto iniziale: il frontone non \u00e8 decorato con lo stemma di famiglia ma riporta solo una lastra poco pi\u00f9 in basso, n\u00e9 vi \u00e8 alcuna delle statue acroteriali, per quanto riguarda la scalinata durante i restauri sono state rilevate tracce di una precedente rampa a gradini, somigliante a quella di Villa Emo.\nPiccole finestre illuminano le soffitte, dove veniva conservato il grano. Anche in pianta la villa \u00e8 di una semplicit\u00e0 disarmante: due ambienti minori destinati ad accogliere le scale determinano la forma a \u201cT\u201d della sala, ai cui lati sono disposte due coppie di stanze legate da rapporti proporzionali."}
{"id": "1699656", "revid": "74801", "url": "https://it.wikipedia.org/wiki?curid=1699656", "title": "G\u00f6ran Larsson", "text": "Specializzato nello stile libero ha vinto la medaglia di bronzo nei sl alle Olimpiadi di Helsinki 1952.\n\u00c8 stato primatista mondiale della staffetta mista."}
{"id": "1699657", "revid": "404449", "url": "https://it.wikipedia.org/wiki?curid=1699657", "title": "Seminario diocesano di Pavia", "text": "Il Seminario diocesano (o vescovile) di Pavia forma i futuri presbiteri della diocesi di Pavia.\nStoria.\nIl Seminario \u00e8 situato nell'antico monastero longobardo di Teodote (\"Monasterium Theodotae\"), risalente all'incirca all'anno 700; \u00e8 detto anche \"della Pusterla\" per la vicinanza ad una piccola porta della citt\u00e0.\nPaolo Diacono, nella \"Historia Langobardorum\", narra che il re longobardo Cuniperto oltraggi\u00f2 una fanciulla di nome Teodote, e perch\u00e9 il fatto rimanesse nascosto, la obblig\u00f2 ad entrare nel suddetto monastero: alcuni storici, tuttavia, sostengono che lo fond\u00f2 lui stesso per rinchiudervi la giovane.\nIl monastero, di regola benedettina, si resse fino al XVIII secolo: nel 1799, infatti, essendo badessa Serafina Negri, la Repubblica Cisalpina impose la soppressione del cenobio.\nNel secolo XIX, durante la vacanza della sede vescovile pavese, i chierici del Seminario furono costretti dal Ministero della Guerra a lasciare i locali del convento sito presso la chiesa san Pietro in Ciel d'oro.\nIl 12 luglio 1865, il vicario generale della diocesi, monsignor Vincenzo Gandini, acquist\u00f2 il monastero della Pusterla e provvide al suo restauro; due anni dopo, nel 1867, vi si insediarono i chierici. Da allora \u00e8 la sede della formazione umana e teologico-spirituale dei candidati al sacerdozio.\nLa cappella di San Salvatore.\nQuesta piccola cappella, risalente alla fine del secolo XV, possiede un impianto a croce greca ed \u00e8 sormontata da cinque piccole cupole.\nL'interno, affrescato secondo lo stile lombardo rinascimentale, rappresenta la gloria del Paradiso: si notano, a partire dall'alto, i Patriarchi e i Profeti, alcune scene della vita del Signore, gli Apostoli, i Martiri, le Vergini e i Confessori della fede.\nPosti di rilievo occupano i santi appartenenti all'ordine benedettino, in modo particolare, san Benedetto e santa Scolastica.\nLa cupola centrale della chiesetta ospita le schiere angeliche disposte in tre giri, ciascuno di nove: alcuni angeli sono in atteggiamento di preghiera, altri tengono in mano strumenti musicali.\nNelle cupolette minori si trovano i quattro Dottori della Chiesa d'Occidente: Sant'Agostino, Sant'Ambrogio, San Girolamo e San Gregorio Magno.\nNell'abside \u00e8 rappresentata l'Ascensione di Ges\u00f9 al cielo: di particolare rilievo \u00e8 il fatto che del Signore vengano raffigurati soltanto i piedi (che lasciano le loro impronte sulla roccia sottostante) e la parte inferiore della tunica.\nQuesto ciclo di affreschi viene attribuito al pittore pavese Bernardino de Rossi e alla sua scuola.\nLa comunit\u00e0.\nAl 2015, la comunit\u00e0 del seminario \u00e8 formata da sette teologi, due studenti di propedeutica e quattro appartenenti della comunit\u00e0 vocazionale. Il numero apparentemente ristretto, se posto in relazione ai 140.000 abitanti della diocesi dimostra una realt\u00e0 vocazionale meno in crisi che altrove.\nTra i rettori che negli anni si sono succeduti alla guida del seminario val la pena ricordare mons. Antonio Poma, arcivescovo di Bologna e presidente della CEI dal 1969 al 1979, mons. Luigi Maverna, assistente nazionale dell'azione cattolica e arcivescovo di Ferrara, mons. Paolo Magnani, vescovo di Treviso, mons. Adriano Migliavacca, vicario generale della diocesi di Pavia e mons. Andrea Migliavacca, vescovo di San Miniato. Dal 1\u00ba dicembre 2015 rettore del seminario \u00e8 don Davide Diegoli, cancelliere vescovile, responsabile della pastorale giovanile e dell'azione cattolica diocesana.\nIl seminario si appoggia alla Facolt\u00e0 teologica dell'Italia settentrionale di Milano.\nAi seminaristi \u00e8 affidato un incarico pastorale che abitualmente consiste nella collaborazione con una parrocchia nel fine settimana."}
{"id": "1699660", "revid": "39884", "url": "https://it.wikipedia.org/wiki?curid=1699660", "title": "Per-Olof \u00d6strand", "text": "Specializzato nello stile libero ha vinto la medaglia di bronzo nei 400\u00a0m sl alle Olimpiadi di Helsinki 1952.\n\u00c8 stato primatista mondiale della staffetta 4x100\u00a0m mista."}
{"id": "1699669", "revid": "21079", "url": "https://it.wikipedia.org/wiki?curid=1699669", "title": "Congettura di geometrizzazione", "text": ""}
{"id": "1699670", "revid": "91078", "url": "https://it.wikipedia.org/wiki?curid=1699670", "title": "Our Common Future", "text": ""}
{"id": "1699671", "revid": "306856", "url": "https://it.wikipedia.org/wiki?curid=1699671", "title": "Cornelius Ryan", "text": "Biografia.\nGiovinezza.\nNato a Dublino ed educato alla \"Christian Brothers' School Synge Street, South Circular Road\" a Dublino, Ryan and\u00f2 a Londra nel 1940, e divenne corrispondente per il Daily Telegraph nel 1941. Inizialmente si occup\u00f2 della guerra aerea in Europa, partecipando a quattordici missioni di bombardamento con l'VIII e la IX Forza Aerea statunitense; successivamente si un\u00ec all'armata del generale Patton e segu\u00ec le sue azioni fino alla fine della guerra in Europa. Si trasfer\u00ec nel teatro del pacifico nel 1945 e nel 1946 a Gerusalemme.\nEmigrazione.\nRyan emigr\u00f2 negli Stati Uniti nel 1947 per lavorare al Time magazine, seguito da altre riviste, tra cui il Collier's Weekly e il Reader's Digest. Ha sposato Kathryn Morgan (1925-1993), scrittrice, e divenne cittadino naturalizzato degli Stati Uniti nel 1950.\nCarriera.\nNel 1956 ha cominciato a scrivere \"The Longest Day\" (\"Il giorno pi\u00f9 lungo\"). Fu subito un successo, seguito da \"The Last Battle\" (1966, \"L'ultima battaglia\"). I suoi due libri pi\u00f9 famosi sono \" Il giorno pi\u00f9 lungo\" (1959) e \"Quell'ultimo ponte\" (1974) che racconta la storia dell'Operazione Market Garden. Da entrambi i libri sono stati creati due film, nel 1962 e nel 1977 rispettivamente.\n\u00c8 stato insignito della Legion d'onore, e della Laurea ad honorem per la letteratura dall'Universit\u00e0 dell'Ohio, dove \u00e8 ospitata la collezione di Ryan, nell'Alden Library. \"Quell'ultimo ponte\" \u00e8 stato pubblicato nel settembre del 1974, e Ryan mor\u00ec di cancro mentre era nel tour promozionale solo due mesi dopo.\nQuattro anni dopo la sua morte, la sua battaglia contro il cancro \u00e8 stata narrata in \"A Private Battle\", scritto dalla moglie, utilizzando le note da lui scritte segretamente proprio a quello scopo. \u00c8 sepolto, solo, nel Ridgebury Cemetery, a Ridgefield (Connecticut)."}
{"id": "1699673", "revid": "74173", "url": "https://it.wikipedia.org/wiki?curid=1699673", "title": "Municipalit\u00e0 delle Isole Marshall", "text": "Le Isole Marshall sono divise amministrativamente in 33 municipalit\u00e0. Esse corrispondono alle 33 isole ed atolli cui si compone l'arcipelago. Alcune di esse sono municipalit\u00e0 senza popolazione in quanto disabitate.\nEsse sono:"}
{"id": "1699674", "revid": "17815", "url": "https://it.wikipedia.org/wiki?curid=1699674", "title": "Bikini (Marshall)", "text": ""}
{"id": "1699675", "revid": "36426", "url": "https://it.wikipedia.org/wiki?curid=1699675", "title": "Marucelliana", "text": ""}
{"id": "1699676", "revid": "228333", "url": "https://it.wikipedia.org/wiki?curid=1699676", "title": "Pedro Pizarro", "text": "Arrivo nelle Americhe.\nPedro Pizarro part\u00ec per le Americhe nel 1529, quando aveva appena 15 anni. Fu Francisco Pizarro, suo cugino per parte di padre, a reclutarlo in Toledo, in qualit\u00e0 di paggio, in occasione della sua venuta in Spagna per chiedere ufficialmente alla Corona l'autorizzazione alla conquista dei territori che aveva appena scoperto a sud di Panama.\nPizarro aveva un disperato bisogno di compagni di avventura e cerc\u00f2 di convincere quanti pi\u00f9 animosi pot\u00e9 a seguirlo nella sua temeraria impresa. I primi ad accettare la sfida all'ignoto furono i suoi fratelli. Tra di essi figurava, \"in primis\", l'altero Hernando che si considerava il vero capo della famiglia, dall'alto della sua condizione di unico figlio legittimo. Seguivano i due, quasi coetanei, Juan e Gonzalo, illegittimi, come del resto, Francisco, ma riconosciuti, al pari di lui, dal loro prolifico genitore, il colonnello \"Gonzalo Pizarro\", che li aveva avuti tutti da madri diverse. Chiudeva la schiera familiare \"Mart\u00ecn de Alcantara\", fratello di Francisco per sola parte di madre.\nAggregato a tutti questi parenti, il giovane Pedro avrebbe preso parte, fin dall'inizio, alla spedizione destinata a conquistare l'impero degli Inca.\nLa conquista dell'impero Inca.\nLa giovane et\u00e0 di Pedro Pizarro non gli consent\u00ec di partecipare agli scontri armati che caratterizzarono la prima parte dell'impresa, ma non gli evit\u00f2 di affrontare tutti i pericoli a cui furono confrontati gli altri conquistadores.\nDopo la cattura di Atahuallpa a Cajamarca il giovane paggio frequent\u00f2 assiduamente il sovrano prigioniero e con la curiosit\u00e0, propria della sua et\u00e0, ne osserv\u00f2 attentamente le abitudini e i comportamenti. Questi particolari raccolti, grazie al suo interesse fanciullesco per l'insolito mondo degli Inca, avrebbero costituito la parte pi\u00f9 genuina e caratteristica della sua futura relazione.\nNella strada per il Cuzco, a Jauja, impugn\u00f2 per la prima volta la spada, ma il vero battesimo delle armi, doveva sostenerlo pi\u00f9 tardi nella capitale inca, proprio quando sembrava che il potere degli Spagnoli fosse ormai consolidato.\nAveva ormai diciotto anni quando si trov\u00f2 confrontato alla grande insurrezione inca che mise a repentaglio la conquista spagnola.\nManco II, il sovrano imposto dagli Spagnoli, aveva per un certo tempo assecondato i suoi protettori, ma rimasto solo, al Cuzco, con i fratelli Juan e Gonzalo Pizarro era stato oggetto di continui maltrattamenti. I due, giovani ed irresponsabili, avevano trasformato in odio i suoi sentimenti verso gli Spagnoli, grazie alle loro bravate, a cui non era rimasto estraneo neppure il loro cugino Pedro.\nIl ritorno di Hernando, che si era recato in Spagna con il quinto per la Corona, aveva fatto cessare queste odiose persecuzioni, ma non aveva potuto riconciliare l'Inca con i suoi tormentatori.\nManco aveva ormai deciso e di l\u00ec a poco prese la fuga chiamando le sue genti a raccolta. Chiusi nel Cuzco e a Lima gli Spagnoli si trovarono a lottare per la vita, mentre tutti i coloni, sorpresi fuori dalle due citt\u00e0, venivano trucidati. Al Cuzco i fratelli Pizarro, rimasti isolati, si trincerarono, come meglio poterono nelle case trasformate in fortezze, difendendosi con le poche decine di uomini in grado di portare le armi. Tra questi vi era Pedro Pizarro che si distinse quale provetto cavaliere, rischiando pi\u00f9 volte la vita nelle numerose sortite che caratterizzavano lo scontro con gli indigeni.\nQuando infine l'assedio ebbe termine un altro nemico, pi\u00f9 formidabile degli Inca, si profilava all'orizzonte: Diego de Almagro era tornato dalle sue esplorazioni infruttuose in Cile.\nGuerre civili.\nDiego de Almagro e Francisco Pizarro, da soci che erano nell'impresa, avevano finito per diventare rivali. Il nodo del contendere era rappresentato dal possesso del Cuzco che ambedue ritenevano di propria spettanza, in quanto le confuse concessioni della Corona spagnola non avevano chiarito a chi dovesse appartenere.\nSi era giunti ad un compromesso, grazie al quale Almagro avrebbe tentato la conquista del Cile e se avesse trovato, come si pensava, un altro Per\u00f9, vi si sarebbe installato, in caso contrario sarebbe tornato e avrebbe occupato la citt\u00e0 contesa.\nIl Cile si era rivelato un disastro ed ora l'\"\"adelantado\", questo era il titolo di Almagro, veniva a rivendicare i suoi diritti. I Pizarro volevano tergiversare, ma l'attacco di Almagro fu fulmineo e tutti finirono in prigione compreso Pedro Pizarro.\nIl prosieguo della lotta vide Pedro Pizarro fuggire con i suoi cugini per ricongiungersi con le forze che, da Lima, andavano all'attacco del Cuzco. Il giovane Pedro combatt\u00e9 arditamente, assieme ai suoi parenti nella definitiva battaglia di Las Salinas destinata a segnare la fine di Almagro che, di l\u00ec a poco, sarebbe stato giustiziato.\nPedro Pizarro accompagn\u00f2 suo cugino Gonzalo nella faticosa e infruttuosa caccia che gli Spagnoli diedero all'irriducibile Manco, asserragliato su inaccessibili montagne, da cui lanciava attacchi agli europei, specie se isolati.\nStanco infine di guerre, decise di ritirarsi dalla vita militare ed ottenne dal governatore, Francisco Pizarro, un'importante \"encomienda\"\" nella zona di Arequipa.\nNon era per\u00f2 destino per lui di potersi dedicare in pace ad occupazioni agresti. Il Per\u00f9 avrebbe conosciuto altri sanguinosi sconvolgimenti che avrebbero coinvolto volenti o nolenti tutti i coloni spagnoli, obbligandoli a schierarsi da una parte o dall'altra dei contendenti.\nLa prima di queste turbolenze sociali non avrebbe comportato per Pedro Pizarro alcun dubbio sulla via da seguire. Si trattava della nuova guerra civile tra i seguaci di Almagro, capitanati dal figlio di questi, detto Diego de Almagro il giovane e le truppe governative. La guerra era scoccata in seguito alla morte di Francisco Pizarro ucciso, per vendetta, dai \"Cileni\", come venivano chiamati i veterani del Cile. Pedro Pizarro era stato sorpreso dagli avvenimenti e catturato dai Cileni, ma era riuscito a fuggire e a raggiungere \"Vaca de Castro\" che comandava le truppe lealiste. Ancora una volta la contesa si sarebbe risolta con uno scontro e ancora una volta Pedro Pizarro sarebbe stato della partita. Nella battaglia di Chupas si sarebbe distinto per valore concorrendo al successo di Vaca de Castro e alla sconfitta dei Cileni.\nPi\u00f9 difficile sarebbe stata, per l'antico paggio di Francisco Pizarro, la scelta di campo nella guerra civile che insanguin\u00f2 il Per\u00fa negli anni successivi. Questa volta era stato Gonzalo Pizarro a sfidare le autorit\u00e0 ponendosi a capo delle proteste dei coloni, esacerbati per la durezza delle \"Nuove leggi\" varate dalla madrepatria a salvaguardia degli \"indios\".\nUn vicer\u00e9, Blasco N\u00fa\u00f1ez Vela, era stato ucciso e Gonzalo si era proclamato governatore del Per\u00f9, tuttavia suo cugino Pedro, pur combattuto dagli opposti sentimenti del legame familiare e del senso del dovere verso la Corona, non ebbe dubbi e scelse il partito governativo.\nQuesta sua propensione verso il senso dell'onore gli fece rischiare la vita perch\u00e9 i ribelli non facevano concessioni e passavano per le armi tutti gli oppositori. Pedro Pizarro dovette la sua salvezza al suo nome e all'antica amicizia che lo legava al comandante in capo delle forze ribelli, il temuto Francisco Carbajal, soprannominato \"il diavolo delle Ande\".\nDovette comunque umiliarsi a chiedere la grazia al suo potente cugino, ma riusc\u00ec infine a defilarsi e a congiungersi con le truppe reali.\nTornato padrone dei suoi movimenti, si schier\u00f2 finalmente in battaglia contro gli insorti e nello scontro di \"Xaquixaguana\" si batt\u00e9 a fianco di La Gasca, il campione del partito governativo che risult\u00f2 vincitore.\nLa stagione delle armi sembrava finita per Pedro Pizarro, ma prima che potesse dedicarsi alla vita pacifica di colono, dovette ancora impugnare la spada. Francisco Hern\u00e1ndez Gir\u00f3n si era sollevato e sembrava destinato a farsi padrone del Per\u00fa. Dopo i primi successi, la sua avventura si concluse per\u00f2 con una definitiva sconfitta e tra i suoi avversari si distinse ancora una volta Pedro Pizarro che, per l'occasione, aveva addirittura armato, a sue spese, una compagnia di soldati.\nQuesta volta le imprese militari erano davvero terminate e l'ormai anziano \"conquistador\" pot\u00e9 finalmente ritirarsi ad Arequipa per sovraintendere alle sue propriet\u00e0.\nUltimi anni.\nData in quegli anni la stesura della relazione sulla conquista del Per\u00f9 terminata nel 1571, come appare gi\u00e0 nel titolo della stessa. In essa l'autore ha raccolto tutte le esperienze della sua avventura peruviana, con particolare riguardo alle fasi della conquista.\nI ricordi giovanili si mischiano con le pacate riflessioni della maturit\u00e0 senza che gli uni prevalgano sulle altre, ma anzi forgiandosi insieme in un complesso armonico e ragionato. Le pagine sulla prigionia di Atahuallpa, ricche di particolari inediti forniscono degli interessanti dettagli che sarebbero altrimenti ignoti. Spiccano, con evidenza, le impressioni che dovettero particolarmente colpire il Pizarro fanciullo fissandosi nella sua mente giovanile in modo indelebile. I particolari rivisti per\u00f2 con la maturit\u00e0 dell'anziano scrittore, pur conservando la loro freschezza, sono interpretati tenendo conto del contesto degli avvenimenti e inseriti in una visione pi\u00f9 generale.\nIn ogni caso la relazione, per la ricchezza di particolari e per la personalit\u00e0 dell'autore riveste una particolare importanza per quanti intendano studiare la storia della conquista e riveste un valore fondamentale e insostituibile.\nPedro Pizarro contrasse matrimonio con una dama spagnola, Do\u00f1a Maria Cornejo e la sua fu un'unione felice, allietata dalla nascita di ben dieci figli. Ebbe anche una figlia fuori del matrimonio che riconobbe con il nome di Isabel Pizarro. La sua discendenza avrebbe fatto perdurare il suo nome per molte generazioni ancora.\nPedro Pizarro si spense ad Arequipa nel 1583."}
{"id": "1699679", "revid": "712828", "url": "https://it.wikipedia.org/wiki?curid=1699679", "title": "Takeshi Narumi", "text": "A soli 19 anni vince il primo premio della prestigiosa casa di fumetti Shueisha per la narrativa giovanile. In seguito vince per ben cinque volte il titolo di miglior sceneggiatore di manga indetto dalla Kodansha, ma il fumetto che lo rende famoso in tutto il mondo \u00e8 \"Samurai\", pubblicato per la Gakken in tre albi (cinque nell'edizione italiana).\nInsieme a Shin'ichi Hiromoto ha partecipato alla pubblicazione di \"Fortified School\", edito in Italia dalla Star Comics."}
{"id": "1699681", "revid": "322321", "url": "https://it.wikipedia.org/wiki?curid=1699681", "title": "Bernardino della Croce", "text": "Biografia.\nBernardino della Croce, barnabita, era stato canonico della Basilica di San Pietro. Consacrato vescovo di Casale il 26 maggio 1546, accolse il nuovo governatore di Milano Ferrante I Gonzaga fratello del duca di Mantova e la madre Margherita Paleologa, nella visita a sua madre Anna d'Alen\u00e7on.\nPapa Paolo III lo trasfer\u00ec alla diocesi di Asti ed il Boatteri dice che ricusasse il vescovato astigiano per umilt\u00e0, ma il Cappelletti scrive che Bernardino il 24 settembre 1548, accett\u00f2 la cattedra di Como rimasta vacante dopo la morte di Cesare Trivulzio, anche se non ne prese possesso subito.\nRest\u00f2 a Roma presso la corte del cardinale Alessandro Farnese, nipote di papa Paolo III, cercando di farsi nominare cardinale.\nInvi\u00f2 come vicario il fratello Rodolfo primicerio della metropolita di Milano.\nIl 15 novembre 1550, non raggiungendo il proprio scopo, giunse a Como, e durante il suo episcopato si prodig\u00f2 a restaurare il palazzo vescovile e la chiesa di Riva San Vitale intitolandola alla santa Croce.\nNel 1559 rinunci\u00f2 alla cattedra di Como a favore del comasco Giovanni Antonio Volpi e lasci\u00f2 in eredit\u00e0 tutti i suoi beni alla Chiesa di Como.\nNel 1565 mor\u00ec a Roma e venne sepolto nella basilica di San Pietro nella cappella di Santa Maria del Soccorso."}
{"id": "1699683", "revid": "1573940", "url": "https://it.wikipedia.org/wiki?curid=1699683", "title": "Mesoveliidae", "text": "Mesoveliidae , \u00e8 una famiglia di insetti acquaioli appartenente all'ordine dei Rincoti Eterotteri (Gerromorpha) e unico raggruppamento compreso nella superfamiglia Mesovelioidea .\nMorfologia.\nI Mesoveliidae sono insetti di piccole dimensioni, con corpo lungo meno di 5 mm, di forma pi\u00f9 o meno oblunga e colori dal verde al bruno, alati o atteri.\nIl capo \u00e8 relativamente grande, prolungato in avanti e provvisto di ocelli solo nelle forme alate; gli occhi composti sono prossimi al margine posteriore del capo. Le antenne sono composte da 4 articoli e il rostro da 3 segmenti; quest'ultimo \u00e8 particolarmente lungo e oltrepassa le anche delle zampe medie.\nIl torace mostra un pronoto di forma trapezoidale, con massima larghezza in prossimit\u00e0 del margine posteriore. Lo scutello \u00e8 ben evidente nelle forme alate; quando sono presenti, le ali anteriori sono poco differenziate fra corio e membrana. La membrana \u00e8 priva di venature, quelle del corio circoscrivono tre cellule. Le zampe sono relativamente lunghe rispetto al corpo e hanno tarsi di 3 segmenti con unghie apicali.\nL'addome delle femmine ha un ovopositore ben sviluppato.\nBiologia e habitat.\nLa famiglia \u00e8 cosmopolita ed \u00e8 associata ad ambienti acquatici d'acqua dolce, in genere sulle sponde e sulle piante acquatiche. Comprende specie predatrici di piccoli Artropodi acquatici, fra cui anche gli stadi giovanili delle zanzare, ma possono nutrirsi di animali gi\u00e0 morti che trovano nell'acqua. Depongono le uova sulle piante acquatiche.\nSe minacciati, questi insetti corrono velocemente sulla superficie dell'acqua.\nSistematica.\nLa famiglia comprende 11 generi con circa 40 specie.\nLa famiglia, gi\u00e0 descritta dal 1867, \u00e8 stata dapprima inquadrata in gruppi sistematici nettamente differenti e facenti capo agli attuali Cimicomorpha, poi associata ai Gerromorfi. Diverse fonti citano la famiglia nell'ambito dei Gerroidea, ma una posizione pi\u00f9 definita discerne fra Mesoveliidae e Gerroidea, inserendo la famiglia in un raggruppamento proprio, al rango di superfamiglia.\nFra i generi della famiglia Mesoveliidae rientrano i seguenti:"}
{"id": "1699684", "revid": "1573940", "url": "https://it.wikipedia.org/wiki?curid=1699684", "title": "Syuichi Nakano", "text": "\u00c8 specializzato nello studio delle comete, in particolare nel calcolo delle loro orbite e nella predizione del ritorno al perielio delle comete periodiche.\n\u00c8 affiliato con il Centro per l'Astrodinamica della Oriental Astronomical Association di Sumoto, in Giappone. In particolare collabora con le sezioni che si occupano di calcolo orbitale e dello studio dei corpi minori del sistema solare. \u00c8 membro dell'Unione Astronomica Internazionale (IAU).\nPubblica le \"Nakano Notes\" su osservazioni ed effemeridi cometarie.\nNel 2001 l\"'Astronomical Society of the Pacific\" (Societ\u00e0 astronomica del Pacifico) gli ha assegnato il Premio per il miglior risultato amatoriale (\"Amateur Achievement Award\").\nL'asteroide 3431 Nakano \u00e8 stato cos\u00ec denominato in suo onore, mentre l'asteroide 3983 Sakiko \u00e8 stato cos\u00ec denominato dal nome di sua sorella."}
{"id": "1699685", "revid": "599013", "url": "https://it.wikipedia.org/wiki?curid=1699685", "title": "Villa Marigola", "text": "La villa Marigola \u00e8 un edificio storico situato nel comune di Lerici, in provincia della Spezia. Costruita sulla sommit\u00e0 del promontorio che separa le due insenature di Lerici e di San Terenzo, \u00e8 circondata da un fitto bosco di lecci e offre una delle vedute pi\u00f9 affascinanti sul golfo dei Poeti.\nStoria e descrizione.\nIl primo edificio risale alla seconda met\u00e0 del XVIII secolo e fu costruito per volont\u00e0 dei marchesi Ollandini come luogo di villeggiatura. \nSecondo l'usanza ligure, sulla terrazza in prossimit\u00e0 dell'edificio padronale era un \"giardino di agrumi\"; ad esso si univa il fondo agricolo, coltivato a vite e olivo, in declivio fino alla sottostante scogliera.\nNel successivo XIX secolo, con il diffondersi del gusto dei giardini all'inglese, un'ampia porzione del parco viene trasformata in un parco romantico con percorsi che conducono a vedute scenografiche su Lerici, San Terenzo, Porto Venere, la Palmaria e le altre isole dell'arcipelago spezzino.\nAncora oggi la bellezza dei giardini di Villa Marigola ha permesso che qui venissero realizzati eventi e manifestazioni durante tutto l'arco dell'anno.\nNel 1836 ne diventano proprietari i fiorentini marchesi Maccarani; successivamente nel 1888 la villa passa al banchiere inglese Reginald Jenkin Pearse nel 1888. La villa viene cos\u00ec ad assumere una nuova valenza culturale ed internazionale, frequentata da membri della nobilt\u00e0 come l'imperatrice Vittoria di Sassonia-Coburgo-Gotha (figlia primogenita della regina Vittoria d'Inghilterra) e famosi artisti come il pittore svizzero Arnold B\u00f6cklin; un'area del parco \u00e8 infatti chiamata \"giardino di B\u00f6cklin\" poich\u00e9 \u00e8 propriamente ispirata alle tematiche della sua pittura: il \"bosco sacro\" ed il \"mito di Pan\". Ai primi del Novecento la sua propriet\u00e0 passa ai marchesi Magni Griffi.\nNel 1926 la propriet\u00e0 viene acquistata dall'armatore lericino Giovanni Battista Bibolini, che incarica all'architetto Franco Oliva di realizzare un progetto di ampliamento dell'edificio. Oliva, collaborando con lo scrittore Ettore Cozzani, vi trasfonde le istanze culturali dei primi decenni del secolo. In questa occasione il secolare giardino d'agrumi sulla grande terrazza viene modificato adottandovi le sinuose geometrie del giardino all'italiana.\nVilla Marigola nel 1979 \u00e8 divenuta propriet\u00e0 dalla \"Cassa di Risparmio della Spezia\" e ha trovato una sua nuova valorizzazione come centro di manifestazioni culturali e di congressi.\nNel comprensorio della villa si trova anche un edificio a forma di castello, detto \"la Torretta\", dove nei primi anni del XX secolo fu a lungo ospite il drammaturgo pratese Sem Benelli che qui scrisse la sua opera pi\u00f9 famosa, \"La cena delle beffe\", e trov\u00f2 l'ispirazione per il compimento del \"Mantellaccio\" e dell'\"Amore dei tre re\"."}
{"id": "1699695", "revid": "124123", "url": "https://it.wikipedia.org/wiki?curid=1699695", "title": "Shin'ichi Hosoma", "text": "Debutta nel 1985 con l'opera \"I guerrieri dell'Apocalisse\" sulle pagine di \"Shonen Weekly Champion\", uno dei settimanali pi\u00f9 venduti in Giappone, esibendo gi\u00e0 uno stile particolarissimo, con una gran cura nei dettagli e negli sfondi. Col tempo instaura una lunga collaborazione col noto autore di romanzi horror Hideyuki Kikuchi e approfondisce le tecniche del retino e del tratteggio, ma sar\u00e0 solo collaborando con Takeshi Narumi che trover\u00e0 la sua dimensione in \"Samurai\"."}
{"id": "1699702", "revid": "68105", "url": "https://it.wikipedia.org/wiki?curid=1699702", "title": "ACAB", "text": ""}
{"id": "1699707", "revid": "767487", "url": "https://it.wikipedia.org/wiki?curid=1699707", "title": "Jack Russell (musicista)", "text": " Egli \u00e8 meglio noto per essere il frontman dei Great White con alcune interruzioni dalla fondazione della band nel 1981.\nBiografia.\nDi origini britanniche e irlandesi, Russell nasce a Montebello, in California, nel dicembre 1960. Egli cresce sotto l'influenza di frontman quali Robert Plant e Steven Tyler, e comincia a fare carriera come cantante in alcune band durante il liceo. In quel periodo incontra per la prima volta il suo futuro compagno di band, Mark Kendall. Inizialmente i due decidono di chiamare il proprio gruppo \"Dante Fox\", poi subito cambiato in Great White in riferimento al soprannome che aveva Kendall per via dei suoi capelli molto bianchi e della sua carnagione chiarissima.\nLa band nasce ufficialmente nel 1981. Il grande successo arriva principalmente a cavallo tra la seconda met\u00e0 degli anni '80 e l'inizio dei '90, grazie a una serie di album particolarmente riusciti come \"Once Bitten\", \"...Twice Shy\" e \"Hooked\". Dopo un periodo di appannamento a livello commerciale, Russell lascia momentaneamente il gruppo tra il 1996 e il 1999 per registrare il suo primo album da solista intitolato \"Shelter Me\". Nel 2002 pubblica il suo secondo solista \"For You\".\nSi stava esibendo con il suo gruppo la sera in cui si verific\u00f2 il tragico incendio del nightclub The Station, il 20 febbraio 2003, durante il quale persero la vita 100 persone, tra cui il chitarrista del gruppo Ty Longley.\nA partire dal 2009, Russell si prende una pausa dai Great White, in seguito a una brutta caduta nel bagno di casa sua, che gli provoca la rottura di due vertebre e un'ernia del disco nell'autunno di quell'anno. Il cantante riceve molteplici interventi alla schiena e comincia a fare ampio uso di antidolorifici per alleviare il dolore. La morte improvvisa del suo amico Jani Lane (cantante dei Warrant) nel 2011, lo spinge ad abbandonare l'uso di farmaci e diventare totalmente sobrio. Dopo esseri ripreso, Russell d\u00e0 vita alla propria formazione dei Great White, completamente rimaneggiata con tutti nuovi membri, nel dicembre 2011. Per evitare confusioni con l'originale ancora attiva, il nuovo gruppo prende il nome di \"Jack Russell's Great White\". La band parte in tour per la prima volta nel 2012."}
{"id": "1699711", "revid": "12760", "url": "https://it.wikipedia.org/wiki?curid=1699711", "title": "Giambattista Guarini", "text": ""}
{"id": "1699736", "revid": "287204", "url": "https://it.wikipedia.org/wiki?curid=1699736", "title": "Il contastorie", "text": "Il contastorie \u00e8 un album di Roberto Vecchioni, registrato dal vivo durante la stagione di concerti intitolata \"Luci a San Siro...di questa sera\".\nNata quasi come un gioco, riscosse invece successo in teatri e arene di tutta Italia: a Roma al Teatro Olimpico, a Milano al Teatro Dal Verme, a Taormina al Teatro antico, a Firenze al Teatro Verdi.\nIl segreto di questo successo \u00e8 da attribuire all'alchimia nata tra Vecchioni, Patrizio Fariselli (noto pianista del gruppo musicale Area) e Paolino Dalla Porta: con i testi di Vecchioni, un basso e un pianoforte (e qualche volta una chitarra suonata dallo stesso Vecchioni), riescono per qualche ora a creare un'atmosfera che porta il pubblico a rivivere la drammatica storia di Gustav e Tadzio o di immaginarsi in Asia a peregrinare assieme ad un pastore errante.\nL'arrangiamento jazz di tutte le canzoni del disco conferisce un tocco di eleganza al concerto.\nLe tracce.\n\"Stagioni nel sole\" \u00e8 l'inedito del disco.\nDurante i concerti, Vecchioni spesso aggiungeva altre canzoni del suo repertorio, come \"Figlia\" ed \"Euridice\"."}
{"id": "1699737", "revid": "12290", "url": "https://it.wikipedia.org/wiki?curid=1699737", "title": "Ombre (miniserie TV 1999)", "text": ""}
{"id": "1699740", "revid": "628767", "url": "https://it.wikipedia.org/wiki?curid=1699740", "title": "Center (Dakota del Nord)", "text": "Center \u00e8 un centro abitato (\"city\") degli Stati Uniti d'America, capoluogo della Contea di Oliver nello Stato del Dakota del Nord. Nel censimento del 2000 la popolazione era di 678 abitanti. La citt\u00e0 \u00e8 stata fondata nel 1903.\nGeografia fisica.\nSecondo i rilevamenti dell'United States Census Bureau, la localit\u00e0 di Center si estende su una superficie di 1,00\u00a0km\u00b2, tutti occupati da terre.\nLa cittadina vanta, a curiosa conferma del suo nome, la particolarit\u00e0 di trovarsi all'esatto centro geografico del continente nordamericano, poich\u00e9 equidistante dalle coste atlantica e pacifica, ad est e ad ovest e, da nord a sud, dal Mar glaciale Artico e l'istmo centramericano.\nPopolazione.\nSecondo il censimento del 2000, a Center vivevano 678 persone, ed erano presenti 196 gruppi familiari. La densit\u00e0 di popolazione era di 672 ab./km\u00b2. Nel territorio comunale si trovavano 310 unit\u00e0 edificate. Per quanto riguarda la composizione etnica degli abitanti, il 93,81% era bianco, lo 0,44% era afroamericano, il 3,39% era nativo e il 2,36% apparteneva a due o pi\u00f9 razze. La popolazione di ogni razza ispanica corrispondeva allo 0,59% degli abitanti.\nPer quanto riguarda la suddivisione della popolazione in fasce d'et\u00e0, il 24,6% era al di sotto dei 18, il 5,8% fra i 18 e i 24, il 22,6% fra i 25 e i 44, il 33,0% fra i 45 e i 64, mentre infine il 14,0% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 96,0 maschi."}
{"id": "1699748", "revid": "36426", "url": "https://it.wikipedia.org/wiki?curid=1699748", "title": "Pietra Paesina", "text": ""}
{"id": "1699750", "revid": "729019", "url": "https://it.wikipedia.org/wiki?curid=1699750", "title": "Qutrit", "text": "Il Qutrit \u00e8 l'unit\u00e0 di informazione quantistica, l'equivalente del trit.\nUn Qutrit pu\u00f2 assumere la sovrapposizione dei 3 stati del Trit 0,1 e 2.\nSi realizzano praticamente tramite la correlazione di due fotoni."}
{"id": "1699752", "revid": "36426", "url": "https://it.wikipedia.org/wiki?curid=1699752", "title": "Chiesa del Sacro Cuore (Parigi)", "text": ""}
{"id": "1699753", "revid": "34392", "url": "https://it.wikipedia.org/wiki?curid=1699753", "title": "Reposito", "text": ""}
{"id": "1699768", "revid": "827882", "url": "https://it.wikipedia.org/wiki?curid=1699768", "title": "Cimitero della Recoleta", "text": "Il cimitero della Recoleta \u00e8 il pi\u00f9 famoso cimitero storico argentino e prende il nome dal quartiere di Buenos Aires nel quale si estende.\nLa Recoleta \u00e8 uno dei quartieri pi\u00f9 caratteristici della citt\u00e0 e i giardini che circondano il cimitero costituiscono una popolare area di svago per i cittadini di Buenos Aires.\nStoria.\nAl principio del XVIII secolo, i frati missionari dell'Ordine degli agostiniani recolletti scalzi arrivarono nella zona, allora nei dintorni di Buenos Aires, costruendo sul luogo un convento e una chiesa. La chiesa, Nostra Signora del Pilar, terminata nel 1732, esiste ancora ed \u00e8 stata dichiarata monumento nazionale. Gli abitanti del luogo presero l'abitudine di chiamare la chiesa \u00abla Recoleta\u00bb, dal nome dei frati che la gestivano (\"recoletos escalzos\" in spagnolo). Il nome si estese poi al quartiere e infine al cimitero. L'ordine fu disciolto nel 1822 e il terreno del convento pass\u00f2 allo Stato che decise di creare il primo cimitero pubblico della citt\u00e0 di Buenos Aires. \nI responsabili della nascita del cimitero della Recoleta furono l'allora governatore Mart\u00edn Rodriguez (i cui resti riposano nel cimitero) e il suo ministro Bernardino Rivadavia.\nDurante gli anni settanta del XIX secolo, in conseguenza dell'epidemia di febbre gialla che colp\u00ec Buenos Aires, numerosi abitanti dell'aristocrazia cittadina abbandonarono i quartieri di San Telmo e Monserrat, trasferendosi nella parte nord della citt\u00e0, considerata pi\u00f9 salubre. Recoleta divenne un quartiere ricco e il cimitero si convert\u00ec nell'estrema dimora di tutte le famiglie pi\u00f9 prestigiose della capitale.\nDescrizione.\nAl cimitero si accede tramite una grande porta sostenuta da alte colonne doriche, costruita nel 1881 durante il rinnovamento del cimitero ordinato dall'allora sindaco Torcuato de Alvear. All'interno si trovano oltre 4800 tombe distribuite su 54.843\u00a0m\u00b2. Il cimitero ospita vari mausolei decorati da marmi e statue, costruiti nei pi\u00f9 vari stili architettonici. \u00c8 suddiviso in isolati, ordinatamente separati da viali alberati attraversati da strade pi\u00f9 piccole, sulle quali si affacciano mausolei e tombe. Al centro esiste un'ampia rotonda dalla quale si dipartono i viali principali con una scultura di Cristo realizzata nel 1914 dallo scultore Pedro Zonza Briano. \nOgni mausoleo di solito ha il cognome della famiglia scolpito sulla facciata e reca placche di bronzo pi\u00f9 piccole che recano i nomi propri dei membri della famiglia seppellite all'interno. \nIl grande scrittore argentino Jorge Luis Borges fantastic\u00f2 in una sua poesia di essere seppellito nel cimitero della Recoleta, ma fu invece seppellito a Ginevra, in Svizzera.\nLiliana Crociati de Szaszak.\nSi ricordano anche due mausolei di persone della borghesia argentina.\nIl primo \u00e8 quello di Liliana Crociati de Szaszak (1944\u20131970).\nSi trattava di una giovanissima esponente della alta societ\u00e0 portegna (seppure di origine italiana) dei tardi anni sessanta del Novecento. In luna di miele sulle Alpi austriache occidentali, ad Ischgl, il 25 febbraio del 1970 l'albergo dove risiedeva col marito - l'allora \"Piz Buin\" dell'area sciistica di Z\u00fcrs (\"Zuers winter resort\"), a 64\u00a0km ad ovest di Innsbruck - venne travolto da una valanga che, travolgendo l'edificio fino oltre il terzo piano, dove i due abitavano, riemp\u00ec la camera d'albergo e seppell\u00ec entrambi. Recuperata dai soccorsi dopo un'ora di scavi, e rianimata con l'ossigeno, mor\u00ec il 27 dello stesso mese a causa della lunga carenza d'aria e dell'assideramento. Salvo il marito di lei, recuperato invece in tempo (dopo circa 15 minuti): Juan Szaszak, allora trentunenne.\nLa tomba fu disegnata dalla madre in uno stile gotico - stile lontano da quello del resto del cimitero - in legno e vetro, in modo da permettere alla luce di penetrare, come di luce era stata la vita della ragazza.\nAll'interno della cripta si pu\u00f2 quindi scorgere un ritratto della giovane in colori vivi, quasi psichedelici, con poche ombre, come iniziava ad essere di moda all'alba degli anni settanta. Il ritratto fu fatto da un amico di lei, studente d'arte presso la stessa \"School of Fine Arts\" che Liliana frequentava. Di diversa fattura \u00e8 la statua in bronzo della Crociati de Szaszak, che la mostra nel suo abito nuziale, ad opera dello scultore W\u00ederedovol Viladrich. Dopo la morte del cane della ragazza, Sab\u00fa, la statua fu leggermente modificata (nella posizione del breccio destro) in modo da accogliere, in una carezza, anche una statua del cane. L'intervento fu dello stesso Viladrich.\nAnche la bestiola riposa nel cimitero.\nSempre accanto alla tomba, una poesia scritta di getto, in italiano, dal padre (di origini italiane), che si trascrive \"verbatim\":\n\"\"A Mia Figlia\"\nSolo mi chiedo il perch\u00e9 Tu se partita e distrutto hai lasciato il mio cuore\nChe te solamente voleva, perch\u00e9?\nPerch\u00e9? Solo il destino sa il perch\u00e9 e mi domando perch\u00e9?\nPerch\u00e9 non si pu\u00f2 stare senza te perch\u00e9?\nTanto bella eri che la natura invidiosa ti distrusse, perch\u00e9?\nPerch\u00e9 solo mi domando che Dio con si porta via ci\u00f2 che ha il suo nome\nPerch\u00e9 si distrugge e lascia all'infinito il dolore!\nPerch\u00e9? Credo al destino e non a te. Perch\u00e9?\nPerch\u00e9 solo so che sempre sogno con te perch\u00e9?\nPer tutto l'amore che sente il mio cuore per te.\nPerch\u00e9? Perch\u00e9?\nIl tuo pap\u00e1.\"\nAnche se il marito successivamente si rispos\u00f2 e mai pi\u00f9 volle parlare dell'evento, la tomba - che \u00e8 fra le pi\u00f9 suggestive - richiama il mito dell'amore eterno che, nonostante il passare dei decenni e delle mode, sopravvive alle stesse persone che ne furono rappresentanti.\nRufina Cambac\u00e9r\u00e8s.\nAltra tomba importante e ugualmente misteriosa \u00e8 quella di un'altra giovanissima donna dell'alta borghesia \"spagnola\": Rufina Cambac\u00e9r\u00e8s. La famiglia aveva fatto fortuna grazie all'allevamento del bestiame, ed il padre di lei, Eugenio, era un discreto scrittore argentino, morto a Parigi quando Rufina aveva solo 4 anni. Al momento del diciannovesimo compleanno della ragazza, la madre organizz\u00f2 una grande festa, cui avrebbe dovuto seguire il trasferimento presso il Teatro Col\u00f3n per assistere ad una rappresentazione. Durante i preparativi, Rufina collass\u00f2. Ai medici non rest\u00f2 altro che constatarne il decesso.\nLeggende urbane vogliono che un operaio del cimitero trov\u00f2 la calotta della bara spinta da una parte e rotta, cosa che fece temere che la ragazza fosse stata sepolta in stato di morte apparente. Correva l'anno 1902 ed i sistemi diagnostici avrebbero potuto non essere sofisticati a sufficienza."}
{"id": "1699769", "revid": "3732", "url": "https://it.wikipedia.org/wiki?curid=1699769", "title": "Egloghe (Dante Alighieri)", "text": "Descrizione.\nLe Egloghe sono due componimenti di carattere bucolico scritti in lingua latina da Dante Alighieri tra il 1319 ed il 1320 a Ravenna e pubblicate per la prima volta a Firenze nel 1719.\nLe egloghe, rispettivamente \"Vidimus in nigris albo patiente lituris\" di 68 versi e \"Velleribus Colchis prepes detectus Eous\" di 97 versi, sono composte in esametri e si rivolgono a Giovanni del Virgilio, lettore di poesia latina presso l'Universit\u00e0 di Bologna, che con una epistola di carattere oraziano, il \"Pyeridum vox alma, novis qui cantibus orbem\", invitava il poeta del \"carmen laicum\" disprezzato dai dotti, cio\u00e8 la Commedia, a scrivere un \"carmen vatisonum\", cio\u00e8 un carme di carattere eroico, per conquistarsi i letterati e ottenere la corona d'alloro.\nDante risponde al letterato con un'egloga di tipo virgiliano dove immagina che il pastore Titiro (nome sotto il quale si nasconde Dante stesso) e Melibeo (il giovane Dino Perini esule fiorentino) mentre si trovano a pascolare il gregge ricevono l'epistola di Mopso (nome fittizio di Giovanni del Virgilio). A Melibeo che vuole conoscere il contenuto della missiva, Titiro dice che il maestro lo invita a cingersi d'alloro e aggiunge che ne sarebbe felice ma non a Bologna e per il genere di poesia che vorrebbe il dotto, ma sulle rive dell'Arno e per la sua Commedia.\nA questa egloga Giovanni del Virgilio risponde a Dante con \"Forte sub inriguos colles, ubi Sarpina Rheno\", e questa volta sotto forma di egloga virgiliana, rinnovandogli l'invito.\nDante risponde con una seconda egloga nella quale racconta all'illustre corrispondente delle numerose prestazioni d'affetto e di stima che riceve a Ravenna e al pastore Alfesibeo (sotto il quale si cela il maestro Fiducio dei Milotti) che lo prega di non abbandonare i pascoli che egli ha reso famosi con il suo nome, Titiro risponde dicendogli che non se ne andr\u00e0 mai da quel luogo pieno di pace e silenzio per recarsi in un'altra dimora.\nI quattro componimenti ci sono stati tramandati da otto codici del XIV e XV secolo tra i quali lo Zibaldone Laurenziano di Boccaccio che possiede tutta la corrispondenza con glosse ai testi di diverse provenienze."}
{"id": "1699775", "revid": "89688", "url": "https://it.wikipedia.org/wiki?curid=1699775", "title": "D'espairsray", "text": ""}
{"id": "1699777", "revid": "89688", "url": "https://it.wikipedia.org/wiki?curid=1699777", "title": "D'espairs ray", "text": ""}
{"id": "1699781", "revid": "1924342", "url": "https://it.wikipedia.org/wiki?curid=1699781", "title": "Fatima Robinson", "text": "\u00c8 una dei coreografi pi\u00f9 importanti del mondo dei videoclip, soprattutto nel genere hip-hop, ed ha ottenuto molti premi e nomination grazie alle sue coreografie. Nota per aver creato i passi di tutti i video di Aaliyah, Robinson \u00e8 responsabile delle movenze di video di moltissimi artisti, tra cui Prince, Michael Jackson, The Black Eyed Peas, Mary J. Blige, Brandy, Backstreet Boys, Sia, Ja Rule, Monica, R. Kelly, Jay-Z e molti altri.\nBiografia.\nSi trasferisce a Los Angeles con sua madre e le sue due sorelle pi\u00f9 piccole all'et\u00e0 di 4 anni. Dopo aver preso il diploma, sogna di aprire un salone di bellezza tutto suo proprio come sua madre; Fatima da adolescente riesce a prendere anche un diploma di estetista professionista, e inizia a lavorare come parrucchiera, ma comincia a scalpitare dentro di lei la voglia di ballare, che la spinge allo stesso tempo verso i club e le audizioni di danza. La carriera nel mondo della danza nasce quando la ragazza, insieme ad una sua amica, vince un'audizione per ballerini, e a soli 21 anni arriva l'occasione per cambiare completamente vita, con la proposta che le arriva dal regista John Singleton di curare la coreografia del video \"Remember the Time\" di Michael Jackson, nel 1992. Da l\u00ec in poi, Fatima inizia ad essere una dei coreografi pi\u00f9 richiesti nel mondo della musica, per videoclip, concerti e spot pubblicitari, e diviene la coreografa numero 1 in campo hip-hop. \nNel 1997 inizia anche la sua carriera nel mondo del cinema, quando le viene richiesto di curare la coreografia del film \"The Pest\" con John Leguizamo. \nNel 1999 inizia anche a dirigere i video, con il brano \"All or Nothing\" di Athena Cage.\nVideografia da Coreografa.\n1992\n1993\n1994\n1995\n1996\n1997\n1998\n1999\n2000\n2001\n2003\n2004\n2005\n2006\nVideografia da regista.\n1999\n2000\n2001\n2003\n2004\n2005\n2006\n2007\n2013\n2016"}
{"id": "1699782", "revid": "33277", "url": "https://it.wikipedia.org/wiki?curid=1699782", "title": "Franz-Xavier Winterhalter", "text": ""}
{"id": "1699783", "revid": "125077733", "url": "https://it.wikipedia.org/wiki?curid=1699783", "title": "Portachuelo", "text": "Portachuelo \u00e8 un comune (\"municipio\" in spagnolo) della Bolivia nella provincia di Sara (dipartimento di Santa Cruz) con 13.672 abitanti (dato 2010). \nFu fondata come \"Pur\u00edsima Concepci\u00f3n de Portachuelo\" nel 1770, su mandato del vescovo di Santa Cruz de la Sierra.\nLa cittadina ha strade principalmente in terra battuta e ampie case costituite dal solo piano terra. \nLa popolazione \u00e8 composta dal tipico meticciato dell'oriende della Bolivia, i camba, e una popolazione bianca di pi\u00f9 stretta origine europea.\nIl clima della citt\u00e0 \u00e8 tropicale, con una stagione maggiormente piovosa tra i mesi di dicembre ed aprile.\nLa cittadina possiede una rete televisiva locale, Telesar, e una cooperativa per la distribuzione dell'acqua potabile.\nLa festa patronale si festeggia l'8 dicembre, con sfliate civiche e i tipici giochi popolari, tra i quali il \"juego del Chivo\" (gioco del caprone), sulle spiagge del rio G\u0171end\u00e1, tra i contadini camba a cavallo. Importante anche la festa nazionale del miele, nella limitrofe comunit\u00e0 di Gaveta, dove vengono venduti i prodotti apicoli ottenuti sia da specie domestiche di api sia dalle specie selvatiche locali.\nCantoni.\nIl comune \u00e8 suddiviso in 3 cantoni:"}
{"id": "1699793", "revid": "62221", "url": "https://it.wikipedia.org/wiki?curid=1699793", "title": "Mesovelioidea", "text": ""}
{"id": "1699796", "revid": "104458", "url": "https://it.wikipedia.org/wiki?curid=1699796", "title": "Lago di Kl\u00f6ntal", "text": "Il lago di Kl\u00f6ntal (in tedesco \"Kl\u00f6ntalersee\") \u00e8 un lago naturale svizzero che si trova nel canton Glarona. Il lago \u00e8 situato totalmente nel territorio del comune di Glarona.\nDal punto di vista orografico il lago si trova tra le Alpi Glaronesi (a sud) e le Prealpi Svizzere (a nord).\nDal 1908 \u00e8 utilizzato come bacino di raccolta per la produzione di energia elettrica. La piccola diga di Rhodannenberg ha permesso di aumentarne la capacit\u00e0.\nDal lago esce il fiume L\u00f6ntsch, affluente della Linth."}
{"id": "1699803", "revid": "1305772", "url": "https://it.wikipedia.org/wiki?curid=1699803", "title": "Luza", "text": ""}
{"id": "1699805", "revid": "34971", "url": "https://it.wikipedia.org/wiki?curid=1699805", "title": "Grivel Mont Blanc", "text": ""}
{"id": "1699807", "revid": "118370449", "url": "https://it.wikipedia.org/wiki?curid=1699807", "title": "Boris Abramovi\u010d Sluckij", "text": "Nella sua meditata opera lirica, composta sui molti versi di ripensamento sulla seconda guerra mondiale e nelle opere di forte impegno civile e ideologico, Sluckij si accosta con spirito nuovo alla realt\u00e0 morale del suo paese, rivelandosi fra i pi\u00f9 validi esponenti della poesia del \"disgelo\".\nAlcuni versi delle sue opere tradotti in italiano si trovano nell'antologia \"Nuovi poeti sovietici\", del 1961 e in riviste del settore. Nel 2013 \u00e8 stata pubblicata l'antologia \"Il sesto cielo e altre poesie\" curata da Alessandro Niero."}
{"id": "1699811", "revid": "200568", "url": "https://it.wikipedia.org/wiki?curid=1699811", "title": "Transavanguardia", "text": ""}
{"id": "1699817", "revid": "15230242", "url": "https://it.wikipedia.org/wiki?curid=1699817", "title": "Focale", "text": ""}
{"id": "1699821", "revid": "28592", "url": "https://it.wikipedia.org/wiki?curid=1699821", "title": "Luzha", "text": ""}
{"id": "1699824", "revid": "438678", "url": "https://it.wikipedia.org/wiki?curid=1699824", "title": "La fiducia", "text": "La fiducia \u00e8 un film di Istv\u00e1n Szab\u00f3 del 1980. Fu nominato all'Oscar al miglior film straniero."}
{"id": "1699826", "revid": "15230293", "url": "https://it.wikipedia.org/wiki?curid=1699826", "title": "Pistone idraulico", "text": ""}
{"id": "1699827", "revid": "438678", "url": "https://it.wikipedia.org/wiki?curid=1699827", "title": "La notte dei maghi", "text": "La notte dei maghi \u00e8 un film del 1988 diretto da Istv\u00e1n Szab\u00f3, incentrato sulla controversa figura dell'illusionista austriaco Erik Jan Hanussen, coetaneo, nonch\u00e9 intimo amico, di Adolf Hitler, che mor\u00ed, dopo essere stato sottoposto alle pi\u00f9 indicibili torture da parte della Gestapo, poco tempo dopo l'ascesa al potere del dittatore in Germania.\n\u00c8 stato presentato in concorso al 41\u00ba Festival di Cannes ed \u00e8 stato nominato all'Oscar al miglior film straniero."}
{"id": "1699828", "revid": "438678", "url": "https://it.wikipedia.org/wiki?curid=1699828", "title": "Il maestro di musica", "text": "Il maestro di musica (\"Le ma\u00eetre de musique\") \u00e8 un film del 1988 diretto da G\u00e9rard Corbiau.\nFilm di produzione franco-belga."}
{"id": "1699831", "revid": "438678", "url": "https://it.wikipedia.org/wiki?curid=1699831", "title": "Padre Daens", "text": "Padre Daens (\"Daens\") \u00e8 un film del 1993 diretto da Stijn Coninx.\nFu nominato all'Oscar al miglior film straniero.\n\u00c8 ambientato in Belgio nella cittadina di Aalst del 1893."}
{"id": "1699834", "revid": "767487", "url": "https://it.wikipedia.org/wiki?curid=1699834", "title": "La barca \u00e8 piena", "text": "La barca \u00e8 piena (\"Das Boot ist voll\") \u00e8 un film del 1981 diretto da Markus Imhoof, basato sull'omonimo romanzo del giornalista e scrittore svizzero Alfred A. Haesler.\n\u00c8 stato proiettato in anteprima alla 31\u00aa edizione del Festival di Berlino, dove si \u00e8 aggiudicato diversi riconoscimenti, e nel 1982 \u00e8 stato designato dall'Academy come film rappresentante il cinema svizzero e candidato per l'Oscar al miglior film straniero.\nIl titolo del film si riferisce alla metafora usata da Eduard von Steiger, a capo del Dipartimento federale di giustizia e polizia durante la seconda guerra mondiale, che in un discorso pronunciato il 30 agosto 1942 alla chiesa protestante di Oerlikon paragon\u00f2 la Svizzera a una scialuppa di salvataggio troppo piccola e affollata per accogliere altri rifugiati.\nTrama.\nGermania, agosto 1942. Cinque ebrei e un disertore tedesco riescono a fuggire da un treno diretto verso un campo di sterminio e a riparare in territorio svizzero, ignorando che un decreto federale da poco emanato nega il diritto d'asilo alle vittime delle persecuzioni razziali, se non in casi eccezionali. Giunti clandestinamente in un piccolo villaggio, chiedono ospitalit\u00e0 a una donna ma il marito li denuncia alla polizia cantonale. I fuggiaschi tentano perci\u00f2 di scambiarsi i ruoli per sfuggire al controllo ed evitare di essere riconsegnati ai nazisti, cosa che per\u00f2 non riusciranno ad evitare.\nProduzione.\nLe riprese, effettuate nelle citt\u00e0 di Diepoldsau e Siblingen nel nord della Svizzera, iniziarono nel luglio 1980 e terminarono nel mese di settembre. Il film fu prodotto dalla Limbo Film AG, fondata nel 1977 da Imhoff e George Reinhart, ma la realizzazione non si rivel\u00f2 semplice dato che l'argomento trattato era all'epoca considerato taboo in Svizzera. Per garantire il finanziamento necessario fu perci\u00f2 determinante il coinvolgimento di Austria e Germania e delle emittenti ZDF e ORF, oltre alla svizzera SRF.\nDistribuzione.\nDopo l'anteprima del febbraio 1981 al Festival di Berlino, il film \u00e8 stato proiettato il 25 aprile al New Directors/New Films Festival di New York e distribuito in Germania Ovest dal 18 dicembre. Il 7 novembre 1982 ha partecipato al Philadelphia Jewish Film Festival e nel 1983 \u00e8 stato mostrato di nuova alla \"Berinale\" nella retrospettiva \"Exile. Six Actors from Germany\", dedicata agli attori tedeschi (tra i quali Curt Bois, interprete di questo film) costretti negli anni trenta a lasciare la Germania dopo l'ascesa del regime nazista.\nNel 2004 la pellicola \u00e8 stata sottoposta a restauro digitale a partire da due copie fortemente danneggiate, quella originale in 16 mm e una in 35 mm, e proiettata al Festival di Berlino, nella sezione Berlinale Special, e al San Francisco Jewish Film Festival.\nCritica.\nIl critico Tullio Kezich ha definito \"La barca \u00e8 piena\" \u00abun piccolo classico nella filmografia dell'Olocausto\u00bb che rovescia il luogo comune della Svizzera paradiso dei rifugiati, mentre Morando Morandini ha scritto su \"Il Giorno\": \u00abRaccontato con un ritmo che non lascia respiro, ma che d\u00e0 il giusto spazio all'analisi del comportamento e delle psicologie, \"La barca \u00e8 piena\" \u00e8 recitato da un'ottima compagnia di attori\u00bb.\nLo scrittore Alberto Moravia ha giudicato il film \u00abun'analisi molto sottile e molto intensa del nazionalismo \"cantonale\"\u00bb, apprezzando sia la regia di Imhoof \u00abesatta, analitica, puntigliosa\u00bb sia la prova degli attori, in particolare Tina Engel, Renate Steigner, Mathias Gn\u00e4dinger e Michael Gempart."}
{"id": "1699835", "revid": "767487", "url": "https://it.wikipedia.org/wiki?curid=1699835", "title": "Alsino e il condor", "text": "Alsino e il condor (\"Alsino y el c\u00f3ndor\") \u00e8 un film del 1982 diretto da Miguel Litt\u00edn."}
{"id": "1699842", "revid": "438678", "url": "https://it.wikipedia.org/wiki?curid=1699842", "title": "Il volo dell'aquila", "text": "Il volo dell'aquila \u00e8 un film di Jan Troell del 1982. Fu nominato all'Oscar al miglior film straniero."}
{"id": "1699844", "revid": "767487", "url": "https://it.wikipedia.org/wiki?curid=1699844", "title": "Obreji\u021ba", "text": "Obreji\u021ba \u00e8 un comune della Romania di 1.653 abitanti, ubicato nel distretto di Vrancea, nella regione storica della Moldavia. \nObreji\u0163a \u00e8 divenuto comune autonomo nel 2004, staccandosi dal comune di T\u00e2mboe\u0219ti."}
{"id": "1699845", "revid": "287204", "url": "https://it.wikipedia.org/wiki?curid=1699845", "title": "Obrejita", "text": ""}
{"id": "1699850", "revid": "767487", "url": "https://it.wikipedia.org/wiki?curid=1699850", "title": "Paltin", "text": "Paltin \u00e8 un comune della Romania di 2.242 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Ghebari, Paltin, Prahuda, \u021aepa, V\u00e2lcani.\nNel 2004 si sono staccati da Paltin i villaggi di Car\u015foche\u015fti-Cor\u0103bi\u0163a, Mor\u0103re\u015fti, P\u0103v\u0103lari, Spulber, Tojanii de Jos, Tojanii de Sus e \u0162ip\u0103u, andati a formare il comune di Spulber."}
{"id": "1699855", "revid": "767487", "url": "https://it.wikipedia.org/wiki?curid=1699855", "title": "P\u0103ule\u0219ti (Vrancea)", "text": "P\u0103ule\u015fti \u00e8 un comune della Romania di 2.232 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 2 villaggi: H\u0103uli\u0219ca e P\u0103ule\u0219ti.\nP\u0103ule\u015fti \u00e8 divenuto comune autonomo nel 2004, staccandosi dal comune di Tulnici."}
{"id": "1699858", "revid": "767487", "url": "https://it.wikipedia.org/wiki?curid=1699858", "title": "Tulnici", "text": "Tulnici \u00e8 un comune della Romania di 3.909 abitanti, ubicato nel distretto di Vrancea, nella regione storica della Moldavia.\nIl comune \u00e8 formato dall'unione di 4 villaggi: Coza, Gre\u0219u, Lep\u0219a, Tulnici.\nNel 2004 si sono staccati da Tulnici i villaggi di H\u0103uli\u0219ca e P\u0103ule\u0219ti, andati a formare il comune di P\u0103ule\u0219ti.\nNel comune \u00e8 presente un osservatorio sismico."}
{"id": "1699860", "revid": "109645679", "url": "https://it.wikipedia.org/wiki?curid=1699860", "title": "P\u0103une\u0219ti", "text": "P\u0103une\u0219ti \u00e8 un comune della Romania di 6.808 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Bost\u0103ne\u0219ti, Nov\u0103ce\u0219ti, Surlea, Vii\u0219oara e Scurta."}
{"id": "1699861", "revid": "287204", "url": "https://it.wikipedia.org/wiki?curid=1699861", "title": "Paunesti", "text": ""}
{"id": "1699868", "revid": "339392", "url": "https://it.wikipedia.org/wiki?curid=1699868", "title": "AC Jesolo", "text": ""}
{"id": "1699873", "revid": "180559", "url": "https://it.wikipedia.org/wiki?curid=1699873", "title": "Adamnano di Iona", "text": "Fu autore di diversi scritti a carattere religioso, tra i quali \u00e8 da annoverare il \"De locis sanctis\" del 698, nella quale descrive la Palestina basandosi sul resoconto del pellegrinaggio in Terrasanta del monaco e vescovo Arculfo, e la \"Vita di San Columba\". Fu anche promulgatore, in qualit\u00e0 di giurista, della \"Law of innocents\" o \"Lex innocentium\", nota anche con il nome di \"C\u00e1in Adomn\u00e1in\" o \"Legge di Adomn\u00e1n\"; \u00e8 considerato santo dalle popolazioni scozzesi e irlandesi\nBiografia.\nAdomn\u00e1n era discendente di Colm\u00e1n mac S\u00e9tna, cugino di San Columba e antenato, tramite suo figlio Ainmire, dei re di Cen\u00e9l Conaill. Figlio di R\u00f3n\u00e1n mac Tinne e di sua madre Ronat, proveniente dalla stirpe settentrionale dei U\u00ed N\u00e9ill con il nome di \"Cen\u00e9l n\u00c9nda\". Il luogo di nascita di Adamnano \u00e8 a tutt'oggi sconosciuto, sebbene si presuma che debba essere nato nel territorio appartenente alla sua famiglia, i Cen\u00e9l Conaill, che dominavano nell'odierno Donegal. Alcuni aneddoti attribuiti a questo personaggio sembrano confermare questa ipotesi.\nMolto probabilmente Adamnano inizi\u00f2 la sua vita monastica presso il monastero dell'ordine di San Colombano, noto con il nome di \"Druim Tuamma\", ma potrebbe anche trattarsi di qualsiasi altro monastero nord-irlandese nella zona di D\u00e1l Riata. Si un\u00ec all'ordine di Colombano intorno all'anno 640. Alcuni commentatori moderni credono che egli non sia mai arrivato a Iona se non prima dell'avvento nell'Abbazia dell'Abate Failbe, il primo di cui Adamnano fornisce notizie nei suoi scritti. Tuttavia Richard Sharpe sostiene che probabilmente egli giunse all'isola di Iona durante l'amministrazione dell'abate S\u00e9g\u00e9ne (c. 652). Qualunque sia stato il periodo e il luogo in cui egli ricevette la sua educazione, Adamnano si dimostr\u00f2 capace di raggiungere una vasta erudizione. \u00c8 stato suggerito dallo studioso Alfred Smyth che Adamnano trascorse alcuni anni di insegnamento e studio presso Durrow, ipotesi che non \u00e8 stata accolta da tutti gli studiosi.\nNel 679 Adamnano fu eletto nono abate dell'Abbazia di Iona dopo San Columba. Divenuto Abate Adamnno strinse una forte amicizia con il re Aldfrith di Northumbria. Nel 684 \u00e8 attestata una visita personale di Aldfrith ad Adomn\u00e1n a Iona. Nel 686, dopo la morte del fratello di Aldfrith, re Egfrido di Northumbria e la successione di Aldfrith al trono, Adamnano si rec\u00f2 in Northumbria su richiesta diretta del re per una missione diplomatica presso il re F\u00ednsnechta Fledach di Brega, con lo scopo di trattare la liberazione di sei prigionieri Gaeli catturati in guerra due anni prima, conseguendo pieno successo. In seguito, seguendo la tradizione missionaria del suo ordine, Adamnano, intraprese diversi viaggi in terra inglese. Si ipotizza, secondo la testimonianza di Beda il Venerabile, che Adamnano decise di adottare la data fissata per la festivit\u00e0 di Pasqua secondo quanto stabilito dal sinodo di Sinodo di Whitby, proprio in conseguenza di un suo soggiorno in Northumbria, dove conobbe l'Abate Ceolfrith di Jarrow. Beda afferma che questa scelta introdusse nell'Abbazia guidata da Adamnano una scissione, a causa della quale Adamnano fu costretto ad allontanarsi dai suoi confratelli e a raggiungere l'Irlanda per convincere la sua popolazione cristiana ad adottare la festivit\u00e0 pasquale secondo il rituale romano. Tuttavia questa conclusione di Beda \u00e8 considerata di scarsa credibilit\u00e0 dagli storici, sebbene sia vero che Adamnano abbia adottato il giorno di Pasqua secondo i dettami di Roma.\nNel 697, Adamnano promulg\u00f2 la cosiddetta \"C\u00e1in Adomn\u00e1in\", che significa letteralmente \"Canoni\" o \"Legge di Adomn\u00e1n\". Questa opera venne promulgata all'interno di un'assemblea tra rappresentanti del popolo irlandese, di Dal R\u00edatan e dei Pitti al Sinodo di Birr. Si tratta di una serie di leggi ideate per garantire la salvaguardia e l'incolumit\u00e0 in tempo di guerra di tutto il personale non militare. Per questo motivo esso \u00e8 anche conosciuto come e \"Legge degli Innocenti\". Si tratta della prima iniziativa in assoluto con questo scopo registrata in Europa, e come tale essa \u00e8 spesso considerata un prototipo della Convenzione di Ginevra e della Dichiarazione universale dei diritti dell'uomo.\nAdomnano mor\u00ec nel 704 e venne santificato dalle popolazioni scozzesi e irlandesi, diventando una delle figure pi\u00f9 importanti della storia di entrambi i popoli. La sua festivit\u00e0 \u00e8 commemorata il 23 settembre. Insieme a San Colombano, egli \u00e8 patrono della Diocesi di Raphoe, che comprende gran parte della contea del Donegal nel nord-ovest dell'Irlanda.\nLe opere.\nLo scritto pi\u00f9 importante di questo studioso, e quello per il quale \u00e8 maggiormente conosciuto, \u00e8 senza dubbio la \"Vita Columbae\" (\"Vita di Columba\"), una agiografia del fondatore dell'Abbazia di Iona, San Columba. Si tratta della fonte storica risalente al primo medioevo scozzese pi\u00f9 importante in assoluto, ed \u00e8 considerata una testimonianza fondamentale per la nostra conoscenza della popolazione dei Pitti, cos\u00ec come per la conoscenza della vita quotidiana nell'isola di Iona e nel suo monastero. Tuttavia Adamnano non fu autore di questo unico scritto; egli scrisse infatti il \"De locis sanctis\" (\"Sui Luoghi Santi\"), un resoconto dei centri pi\u00f9 importanti della Cristianit\u00e0 oggetto di pellegrinaggio. Adamnano attinse gran parte delle sue informazioni dalla testimonianza del vescovo franco di nome Arculfo, il quale aveva visitato personalmente l'Egitto, Roma, Costantinopoli e la Terrasanta, prima di giungere a Iona. Adamnano riteneva cos\u00ec importante questa sua opera che ne affid\u00f2 una copia al suo discepolo Aldfrith, sovrano di Northumbria (685-704). \u00c8 attribuita a questa figura anche la composizione di un certo numero di poesie in gaelico, compresa la celebrazione della vittoria del re dei Pitti Bridei (671-93) sull'esercito dei Northumbri nella battaglia di Dunnichen nel 685.\nTradizione.\nNella sua terra natale, il Donegal, il santo ha dato il suo nome a diverse istituzioni ed edifici tra i quali sono da annoverare:"}
{"id": "1699874", "revid": "767487", "url": "https://it.wikipedia.org/wiki?curid=1699874", "title": "Ploscu\u021beni", "text": "Ploscu\u021beni \u00e8 un comune della Romania di 3.407 abitanti, ubicato nel distretto di Vrancea, nella regione storica della Moldavia.\nIl comune \u00e8 formato dall'unione di due villaggi: Ploscu\u021beni (il comune; zona cattolica 95,96%) e Argea a sud (paesino ortodosso).\nLe prime prove storiche sul Ploscu\u021beni sono per via degli visigoti fronteggiati dal re Atanarico (rom., \u00ecntuneric =it. buio). Questi provoc\u00f2 una persecuzione contro i suoi visigoti che hanno abbaracciato il cristianesimo; hanno costruito una diga di difesa lungo oltre 200\u00a0km, largo 18\u00a0m e 3m profondit\u00e0 (si possono vedere anche oggi delle orme di questa trincea), da Ploscu\u021beni dalla riva del fiume Siret (Vrancea) fino a Folte\u0219ti sul fiume Prut (Galati). Nonostante tutti, furono vinti dal Attila, il re degli unni, dovendo scappare verso l'ovest; nel 410 saccheggiarono Roma e poi si stabilirono in Spania.\nStoricamente, Ploscu\u021beni, deve il nome al principe brodnico (ramo slavo), il vicer\u00e9 Ploskuzeny, nel 1239, dopo la battaglia di Kalka (Ucraina), dove i russi furono vinti dai tartari nella loro avanzata verso l'ovest. Impauriti, lui, insieme ai suoi brodnici scapparono via fermandosi vicino al fiume Siret, nei pressi del futuro paesino che prese il suo nome: Ploscu\u021beni. Siccome il paese era circondato da una foresta foltissima, i tartari non lo hanno inseguito anche da motivi strategici, evitando la zona a distanza e scendendo verso sud dove hanno bruciato la prima sede vescovile cattolica dei cumani a Odobesti sul fiume Milcov, a overst della futura citt\u00e0 capoluogo attuale Foc\u0219ani.\nDopo un periodo alternato (tra il 1630-1810) con delle varie malattie, inondazioni, siccit\u00e0, incursioni dei tartari e dei turchi, dei polacchi ecc. il paese stava per essere abbandonato quando, i boiari (feudali) hanno chiamato dei cattolici di Sabaoani (Neam\u021b) (115\u00a0km a nord, sempre in Moldavia) per ripopolare la terra. A questi si sono giunti pure altri formando l'attuale comunit\u00e0 cattolica di Ploscu\u021beni.\nLe prime menzioni cartografiche si rotrovano sulle mappe dell'esercito russo e austriaco del 1810, quando si menziona l'esistenza di una chiesa in legno, sostituita per via dell'aumento della popolazione con un'altra pi\u00f9 grande verso il 1865-1870, sempre in legno, e infine, nel 1927 con un'altra (23,60\u00a0m lunghezza, 11,73\u00a0m larghezza e 16,90 altezza nella posizione della torre, quest'ultima diventando pure campanile dopo il 1975; prima) di cemento armato (fino al 1990, l'unica del paese di questo genere) (ha resistito finora per grazia di Dio ai grandi terremoti del 1940, 1977, 1990 etc.). La chiesa attuale, l'ultima in discussione \u00e8 stata costruita sull'antico cimitero.. durante gli scavi sembra che ci siano stati pure fosse comuni, probabilmente frutto delle rappresaglie delle guerre passate prima del 1900.\nNel 1924, il Ploscu\u021beni era il primo tra i paesi cattolici alla nativit\u00e0, secondo le fonti del Vescovado di Iasi. \u00c8 stato molto tempo in amministrazione della parrocchia di Foc\u0219ani; per uin certo tempo \u00e8 stato anche viceversa.\nIl primo sacerdote, che sembra sia stato di Ploscu\u021beni e che la sua famiglia si fosse trasferita da Cluj-Napoca, verso il 1870, mor\u00ec in un incidente (si era rovesciato il carro a cavalli; probabilmente la guida perse il controllo in velocit\u00e0 in una curva), a soli due anni dopo l'ordinazione sacerdotale mentre faceva la strada da Focsani per via Nicoresti-Buciumeni alla volta di Ploscu\u021beni. La sua tomba, sul marciapiede, di fronte alla casa parrocchia fu trasferita nel attuale cimitero antico nel 1985.\nDal Ploscu\u021beni abbiamo per ora: 2 dottori laureati in scienze mediche (Iasi, tra il 1960-70) e storiche (Bucarest, 22 marzo 2007), 6 sacerdoti ecc.\nPloscu\u021beni \u00e8 divenuto comune autonomo nel 22 maggio 2003, staccandosi dal comune di Homocea."}
{"id": "1699876", "revid": "287204", "url": "https://it.wikipedia.org/wiki?curid=1699876", "title": "Ploscuteni", "text": ""}
{"id": "1699877", "revid": "1149807", "url": "https://it.wikipedia.org/wiki?curid=1699877", "title": "Mikuru Asahina", "text": " \u00e8 uno dei personaggi della serie di light novel \"La malinconia di Haruhi Suzumiya\" di Nagaru Tanigawa e del manga e dell'anime da essa tratti. \u00c8 doppiata in originale da Y\u016bko Got\u014d, mentre la voce italiana \u00e8 di Valentina Favazza.\nBiografia.\nConsiderata una delle ragazza pi\u00f9 belle della scuola (tanto che Haruhi la definisce \"moe\" la prima volta che la presenta a Kyon), Mikuru \u00e8 estremamente popolare fra i ragazzi, anche se lei continua ad essere terribilmente timida e facile all'imbarazzo e afferma di non aver mai avuto un ragazzo. Prima di essere costretta ad unirsi alle \"Brigata SOS\", era un membro del club di calligrafia. La sua migliore amica \u00e8 la spumeggiante Tsuruya, sua compagna di classe: entrambe hanno un anno pi\u00f9 di Kyon e Haruhi, ma Mikuru sembra pi\u00f9 piccola nell'aspetto fisico. A differenza di Haruhi e di Yuki, Mikuru non \u00e8 particolarmente portata per gli sport.\nMikuru \u00e8 in realt\u00e0 una viaggiatrice del tempo, mandata nel passato per investigare riguardo ad un massiccio spostamento delle linee temporali avvenuto tre anni prima, la causa del quale \u00e8 Haruhi. A causa di quegli eventi, viaggiare nel tempo prima di quel punto \u00e8 diventato impossibile, dato che secondo la teoria di Koizumi secondo cui Haruhi \u00e8 una divinit\u00e0, il nostro mondo \u00e8 stato proprio creato tre anni prima. Per via della pericolosit\u00e0 dell'andare avanti e indietro nel tempo, Mikuru deve attenersi fermamente a determinate regole, e alcune informazioni sul futuro non possono assolutamente trapelare. Ovviamente Mikuru non pu\u00f2 neppure intraprendere relazioni sentimentali con persone non appartenenti al suo tempo, e questo rappresenta un problema serio in quanto la ragazza ha sviluppato una leggera infatuazione per Kyon. Dal canto suo, Kyon \u00e8 molto protettivo nei confronti della ragazza, cosa che rende terribilmente gelosa (e di conseguenza pericolosa) Haruhi.\nDi carattere Mikuru \u00e8 timida e riservata, con una ingenuit\u00e0 tipicamente infantile, oltre che molto educata, gentile e premurosa. Haruhi, la cui personalit\u00e0 \u00e8 praticamente all'opposto, la coinvolge sempre in attivit\u00e0 imbarazzanti o strane, come nell'occasione in cui per promuovere la \"Brigata SOS\", le due ragazze vestite da conigliette sexy distribuivano volantini all'ingresso della scuola. Spesso Mikuru \u00e8 considerata da Haruhi come un giocattolo, tanto che la veste con costumi a suo piacimento solo per divertimento, e Kyon cerca spesso di evitarlo. Nonostante ci\u00f2 Mikuru, anche per via del proprio compito come ispettrice nel passato, rimane fedele ad Haruhi e alla \"Brigata SOS\", anche grazie ad una incredibile capacit\u00e0 di recupero dalle situazioni pi\u00f9 imbarazzanti o pericolose.\nDurante la storia compare anche la Mikuru del futuro, che torna indietro nel tempo da un punto pi\u00f9 avanti di quello da cui proviene la Mikuru che si vede di solito ed \u00e8 quindi pi\u00f9 grande di et\u00e0, e talvolta viene nel tempo della storia principale senza farsi vedere dall'altra s\u00e9 stessa. \u00c8 con la comparsa della Mikuru del futuro che Kyon ha la prova che lei sia veramente una viaggiatrice del tempo: infatti gli fa vedere un neo a forma di stella sul petto dicendo che era stato proprio Kyon a farglielo notare, non capendo che in realt\u00e0 Kyon gliel'aveva fatto notare solo dopo la comparsa della Mikuru pi\u00f9 grande. Quindi vedendo poi quel neo sulla Mikuru pi\u00f9 piccola Kyon ha la prova che anche l'altra \u00e8 la stessa persona, e non viceversa. La Mikuru del futuro compare di solito per dare dritte a Kyon o fargli capire qualcosa riguardo ad Haruhi.\nAccoglienza.\nNel marzo 2018 si \u00e8 tenuto un sondaggio sul sito Goo Ranking riguardante i personaggi maid pi\u00f9 amati dai giapponesi e Mikuru Asahina \u00e8 arrivata al secondo posto con 194 voti."}
{"id": "1699878", "revid": "1355461", "url": "https://it.wikipedia.org/wiki?curid=1699878", "title": "Pope\u0219ti (Vrancea)", "text": "Pope\u015fti \u00e8 un comune della Romania di 3.294 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 2 villaggi: Pope\u0219ti e Terche\u0219ti.\nPope\u015fti \u00e8 divenuto comune autonomo nel 2004, staccandosi dal comune di Ureche\u0219ti."}
{"id": "1699880", "revid": "6923", "url": "https://it.wikipedia.org/wiki?curid=1699880", "title": "Isola Grande della Terra del Fuoco", "text": " \nL'Isola Grande della Terra del Fuoco (in spagnolo \"Isla Grande de Tierra del Fuego\") \u00e8 l'isola principale dell'arcipelago della Terra del Fuoco, situata all'estremit\u00e0 meridionale dell'America del Sud, da cui \u00e8 separata dallo Stretto di Magellano. \u00c8 divisa politicamente in due parti: l'area occidentale, governata dal Cile all'interno della Regione di Magellano e dell'Antartide Cilena, e l'area orientale, amministrata dall'Argentina attraverso la Provincia di Terra del Fuoco, Antartide e Isole dell'Atlantico del Sud.\nL'isola possiede un'area di 47.992\u00a0km\u00b2, risultando in questo modo la 29\u00aa isola pi\u00f9 grande del mondo. Le citt\u00e0 principali sono Ushuaia e R\u00edo Grande, entrambe in territorio argentino, mentre il punto geografico pi\u00f9 alto \u00e8 il Monte Shipton (2.469\u00a0m), in Cile. Altre citt\u00e0 importanti sono Tolhuin e Porvenir, rispettivamente in Argentina ed in Cile.\nLa parte settentrionale dell'isola presenta giacimenti petroliferi; tra questi, il pi\u00f9 rilevante centro di estrazione \u00e8 quello di Cerro Sombrero, in territorio cileno.\nAl suo interno si trova la parte finale della Cordigliera delle Ande, che nella sua punta ad est, si inabissa nell'Oceano Atlantico per riemergere con la relativamente piccola Isola degli Stati."}
{"id": "1699882", "revid": "773636", "url": "https://it.wikipedia.org/wiki?curid=1699882", "title": "Trezzini", "text": ""}
{"id": "1699883", "revid": "124661564", "url": "https://it.wikipedia.org/wiki?curid=1699883", "title": "Dryas octopetala", "text": "Camedrio alpino (nome scientifico Dryas octopetala L.) \u00e8 una piccola pianta dell'ambiente montano, perenne, non molto alta, dai bianchi fiori, appartenente alla famiglia delle Rosaceae.\nSistematica.\nIl genere \"Dryas\" comprende pochissime specie i cui fiori hanno un insolito numero di sepali - petali (8) per la famiglia delle \"Rosaceae\" che normalmente sono cinque. \u00c8 caratteristico inoltre il fatto che il calice costituisce un unico organo (i sepali del calice formano un unico verticillo, non un insieme di brattee come in altri fiori). La specie \"Dryas octopetala\" inoltre presenta spesso fenomeni di \u201candrodioecia\u201d, ossia fiori interamente mascolini. Il genere \"Dryas\" appartiene alla sottofamiglia delle \u201cRosoidaea\u201d.\nSinonimi.\nL'elenco che segue comprende alcuni sinonimi della specie \"Dryas octopetala\" :\nEtimologia.\n\u00c8 la forma delle foglie che ha dato il nome al genere, queste infatti sono molto simili alla quercia che in greco si dice \"Drys\" ( = quercia). Linneo, che per primo us\u00f2 tale nome per questa pianta, fece riferimento alle Driadi, antiche divinit\u00e0 mitologiche che vivevano nei boschi e che gli antichi greci credevano immortali ed eterne come le querce.\nIl nome della specie deriva ovviamente dal numero dei petali della corolla del fiore: \"octo\" (= otto) e \"petalon\" (= petalo) \nAltri botanici, sempre attirati dai contorni fogliari che ricordano la morfologia delle foglie della quercia, chiamarono diversamente queste piante: \" Chamaedrys\" . Inoltre certe somiglianze con le specie del genere \" Geum\" furono causa di classificazioni alternative: da qui la nascita dei diversi sinonimi elencati nel paragrafo precedente.\nMorfologia.\nL'aspetto della pianta \u00e8 suffruticoso (fusto legnoso alla base ed erbaceo nella parte aerea) ed ha uno spiccato carattere tappezzante (viene considerata una pianta nana che sul terreno forma un fitto tappeto) o anche a spalliera. Appartiene quindi alla forma biologica definita come camefita reptante (Ch. rept.) : ossia \u00e8 una pianta con gemme perennanti situate in posizione basale (massimo 20\u00a0cm dal suolo) e con portamento strisciante.\nRadici.\nLe radici sono spesse e fibrose.\nFusto.\nIl fusto \u00e8 legnoso e strisciante e comunque molto ramificato. Dimensioni del fusto: da 5 a 15\u00a0cm.\nFoglie.\nLe foglie sono alterne, coriacee con lamina lanceolata (oblungo \u2013 ellittica) ed hanno il margine \ncrenato (da 4 a 7 dentelli per lato, di forma arrotondata). Sono sempreverdi e si trovano in prevalenza in posizione basale (rosetta basale). La pagina superiore delle foglie \u00e8 glabra, quasi lucida e di colore verde scuro, mentre quella inferiore \u00e8 nivea (biancastra) e tomentosa . Alla base del picciolo (lungo e peloso) possono essere presenti delle piccole ed esili foglioline (stipole di 6 \u2013 8\u00a0mm). Dimensione media delle foglie: larghezza 6 \u2013 8\u00a0mm, lunghezza 12 \u2013 17\u00a0mm; lunghezza del picciolo : 10 \u2013 15\u00a0mm.\nInfiorescenza.\nI scapi fioriferi sono ascendenti e l'infiorescenza si trova in posizione apicale su lunghi peduncoli (5 \u2013 10\u00a0cm) privi di foglie. I peduncoli sono copiosamente villosi o tomentosi.\nFiori.\nI fiori sono bianchi, solitari, ermafroditi e attinomorfi. Diametro dei fiori: da 2 a 4\u00a0cm.\nFrutti.\nI frutto \u00e8 composto da numerosi acheni sormontati da una lunga coda piumosa (2 \u2013 3\u00a0cm) di colore bianco e consistenza setosa ma flessuosa. In questo modo \u00e8 facilitata al massimo la propagazione dei semi per mezzo del vento. Dopo la fecondazione i peduncoli dei fiori si allungano considerevolmente e contemporaneamente si formano dei densi capolini di setole piumose favorendo cos\u00ec la dispersione del seme.\nUsi.\nFarmacia.\nLe propriet\u00e0 curative della pianta sono astringenti e digestive, mentre le parti usate sono le foglie. Le popolazioni montane usano (o usavano) spesso infusi e decotti di questa pianta come rimedio ad infiammazioni di vario tipo.\nCucina.\nIn certe zone (Svizzera) viene usata come pianta da t\u00e8 per la sua azione calmante sulle coliche (\u201ct\u00e8 svizzero\u201d).\nGiardinaggio.\nLa nostra \u00e8 una pianta molto decorativa sia per la produzione dei numerosi fiori bianco-candidi che per la vistosa macchia gialla centrale (formata dagli stami e pistilli). Viene quindi usata di frequente nei giardini rocciosi di media altitudine. Inoltre grazie alle sue caratteristiche di pianta strisciante forma intricati tappeti di copertura in zone del giardino altrimenti spoglie."}
{"id": "1699884", "revid": "1305772", "url": "https://it.wikipedia.org/wiki?curid=1699884", "title": "Pufe\u0219ti", "text": "Pufe\u0219ti \u00e8 un comune della Romania di 4.314 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 4 villaggi: Ciorani, Domne\u0219ti-Sat, Domne\u0219ti-T\u00e2rg, Pufe\u0219ti.\nPufe\u0219ti ha dato i natali a Neculai Constantin Munteanu (1941), giornalista e dissidente anticomunista."}
{"id": "1699885", "revid": "287204", "url": "https://it.wikipedia.org/wiki?curid=1699885", "title": "Pufesti", "text": ""}
{"id": "1699888", "revid": "767487", "url": "https://it.wikipedia.org/wiki?curid=1699888", "title": "R\u0103coasa", "text": "R\u0103coasa \u00e8 un comune della Romania di 3.547 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Gogoiu, M\u0103r\u0103\u0219ti, R\u0103coasa, Varni\u021ba, Verdea."}
{"id": "1699889", "revid": "287204", "url": "https://it.wikipedia.org/wiki?curid=1699889", "title": "Racoasa", "text": ""}
{"id": "1699892", "revid": "767487", "url": "https://it.wikipedia.org/wiki?curid=1699892", "title": "R\u0103stoaca", "text": "R\u0103stoaca \u00e8 un comune della Romania di 2.461 abitanti, ubicato nel distretto di Vrancea, nella regione storica della Moldavia. \nR\u0103stoaca \u00e8 divenuto comune autonomo nel 2004, staccandosi dal comune di Milcovul."}
{"id": "1699894", "revid": "287204", "url": "https://it.wikipedia.org/wiki?curid=1699894", "title": "Rastoaca", "text": ""}
{"id": "1699898", "revid": "28592", "url": "https://it.wikipedia.org/wiki?curid=1699898", "title": "Aree rurali", "text": ""}
{"id": "1699899", "revid": "28592", "url": "https://it.wikipedia.org/wiki?curid=1699899", "title": "Servizi internet", "text": ""}
{"id": "1699900", "revid": "28592", "url": "https://it.wikipedia.org/wiki?curid=1699900", "title": "Fornitori", "text": ""}
{"id": "1699901", "revid": "156341", "url": "https://it.wikipedia.org/wiki?curid=1699901", "title": "Baby boomers", "text": ""}
{"id": "1699902", "revid": "697352", "url": "https://it.wikipedia.org/wiki?curid=1699902", "title": "Sunil Shetty", "text": "Talora viene accreditato anche con il nome di Suniel Shetty. Nonostante portino lo stesso cognome, non \u00e8 imparentato con la famosa attrice e modella Shilpa Shetty. Ha fatto il suo debutto a Bollywood con il film Balwaan nel 1992, ma il suo primo successo risale a due anni dopo, con Mohra.\nHa recitato in vari generi cinematografici, dai film d'azione a quelli sentimentali e a quelli comici.\nIn veste di produttore \u00e8 entrato a far parte della casa di produzione Popcorn Motion Pictures Ltd, che ha prodotto vari film, tra cui Khel, e Bhagam Bhag.\nHa recitato anche in un film in inglese Don't Stop Dreaming e ha fatto varie comparse speciali, tra cui quella in Om Shanti Om."}
{"id": "1699905", "revid": "767487", "url": "https://it.wikipedia.org/wiki?curid=1699905", "title": "Reghiu", "text": "Reghiu \u00e8 un comune della Romania di 2.507 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 8 villaggi: Farca\u0219, Jgheaburi, Piscu Reghiului, R\u0103iu\u021bi, Reghiu, \u0218indrilari, Ursoaia, Valea Milcovului."}
{"id": "1699910", "revid": "1385590", "url": "https://it.wikipedia.org/wiki?curid=1699910", "title": "Atalanta Bergamasca Calcio 1961-1962", "text": "Questa voce raccoglie le informazioni riguardanti l'Atalanta Bergamasca Calcio nelle competizioni ufficiali della stagione 1961-1962.\nStagione.\nLa squadra, dopo una pesantissima sconfitta nel turno inaugurale del campionato (6-0 contro la Fiorentina), infila una striscia di quattro vittorie consecutive e si ritrova, dopo 5 giornate, in testa alla classifica di Serie A 1961-1962. Il prosieguo della stagione vede i neroazzurri restare nelle zone alte della classifica, concludendo la stagione con un sesto posto.\nIn Coppa Italia il cammino si interrompe al turno inaugurale (secondo turno del tabellone), a causa della sconfitta contro la Fiorentina.\nI nerazzurri partecipano anche alla Mitropa Cup, dove nel turno a gironi eliminano nell'ordine MTK Budapest (doppio pareggio), Partizan Belgrado (doppio pareggio) e Ban\u00edk Ostrava (pareggio e vittoria per 8-2); vengono per\u00f2 eliminati in semifinale dal Vasas Budapest (vittoria all'andata per 1-0 e sconfitta al ritorno per 3-1)."}
{"id": "1699911", "revid": "767487", "url": "https://it.wikipedia.org/wiki?curid=1699911", "title": "Rugine\u0219ti", "text": "Rugine\u0219ti \u00e8 un comune della Romania di 4.497 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di quattro villaggi: Anghele\u0219ti, Cop\u0103ce\u0219ti, Rugine\u0219ti, V\u0103leni.\nRugine\u0219ti ha dato i natali al geologo e paleontologo Sava Athanasiu (1861-1946)."}
{"id": "1699912", "revid": "287204", "url": "https://it.wikipedia.org/wiki?curid=1699912", "title": "Ruginesti", "text": ""}
{"id": "1699913", "revid": "767487", "url": "https://it.wikipedia.org/wiki?curid=1699913", "title": "Soveja", "text": "Soveja \u00e8 un comune della Romania di 2.693 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 2 villaggi: Dragosloveni e Ruc\u0103reni.\nLa sede municipale \u00e8 ubicata nell'abitato di Dragosloveni."}
{"id": "1699916", "revid": "767487", "url": "https://it.wikipedia.org/wiki?curid=1699916", "title": "Spulber", "text": "Spulber \u00e8 un comune della Romania di 1.404 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 7 villaggi: Car\u0219oche\u0219ti-Cor\u0103bi\u021ba, Mor\u0103re\u0219ti, P\u0103v\u0103lari, Spulber, Tojanii de Jos, Tojanii de Sus, \u021aip\u0103u.\nSpulber \u00e8 divenuto comune autonomo nel 2004, staccandosi dal comune di Paltin."}
{"id": "1699921", "revid": "767487", "url": "https://it.wikipedia.org/wiki?curid=1699921", "title": "Str\u0103oane", "text": "Str\u0103oane \u00e8 un comune della Romania di 3.849 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 4 villaggi: Muncelu, Repedea, Str\u0103oane, V\u0103leni.\nDi un certo interesse nel comune \u00e8 la chiesa lignea dedicata a San Nicola (\"Sf. Nicolae\"), costruita originariamente nel XV secolo e di fatto completamente ricostruita nel XVIII secolo."}
{"id": "1699922", "revid": "287204", "url": "https://it.wikipedia.org/wiki?curid=1699922", "title": "Straoane", "text": ""}
{"id": "1699923", "revid": "1543377", "url": "https://it.wikipedia.org/wiki?curid=1699923", "title": "Villa Armira", "text": "Villa Armira \u00e8 una villa romana situata a Ivajlovgrad, nel distretto di Haskovo, in Bulgaria meridionale, presso il confine con la Grecia.\nLa villa prende il nome dal vicino fiume Armira, che scorre lungo le pendici orientali dei monti Rodopi. I suoi resti furono scavati nel 1964, riportando alla luce alcune strutture destinate alla produzione agricola e altre di tipo residenziale, estese su un'area di quasi due chilometri.\nStoria.\nIl complesso fu edificato da un membro dell'aristocrazia trace nella seconda met\u00e0 del I secolo, e in et\u00e0 adrianea fu arricchito con alcune decorazioni marmoree. Durante il regno di Antonino Pio venne ampliato con diversi ambienti di rappresentanza, ossia un triclinio sul lato orientale. La villa continu\u00f2 ad essere utilizzata fino al terzo quarto del IV secolo, e fu probabilmente distrutta in seguito alle devastazioni dell'esercito goto dopo la vittoria sull'imperatore Valente nella battaglia di Adrianopoli. Si \u00e8 anche ipotizzato che potesse trattarsi proprio della villa nella quale, secondo le fonti, l'imperatore ferito si sarebbe rifugiato dopo la battaglia, e che in seguito venne incendiata dai Goti.\nVilla.\nIl settore residenziale si articola intorno ad un vasto peristilio porticato su tre lati con vasca centrale, sul quale si aprono su due piani gli ambienti, alcuni dotati di ipocausto e con mosaici e pitture parietali; il mosaico della camera da letto principale reca una raffigurazione del proprietario con i due figli. Elementi della decorazione della villa sono conservati presso il Museo Archeologico di Sofia(\"Arheologiceski Muzej\"): il marmo bianco utilizzato venne cavato nelle vicinanze del sito e furono chiamati per la realizzazione artigiani provenienti da Afrodisia."}
{"id": "1699926", "revid": "767487", "url": "https://it.wikipedia.org/wiki?curid=1699926", "title": "\u00c1gua Preta", "text": "\u00c1gua Preta \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699927", "revid": "767487", "url": "https://it.wikipedia.org/wiki?curid=1699927", "title": "T\u0103n\u0103soaia", "text": "T\u0103n\u0103soaia \u00e8 un comune della Romania di 2.257 abitanti, ubicato nel distretto di Vrancea, nella regione storica della Moldavia.\nIl comune \u00e8 formato dall'unione di 10 villaggi: C\u0103lim\u0103neasa, Costi\u0219a, Costi\u0219a de Sus, Covrag, Feldioara, Galbeni, N\u0103ne\u0219ti, T\u0103n\u0103soaia, Vladnicu de Jos, Vladnicu de Sus."}
{"id": "1699928", "revid": "287204", "url": "https://it.wikipedia.org/wiki?curid=1699928", "title": "Tanasoaia", "text": ""}
{"id": "1699929", "revid": "33730", "url": "https://it.wikipedia.org/wiki?curid=1699929", "title": "Spiaggia di Serapo", "text": ""}
{"id": "1699930", "revid": "110157", "url": "https://it.wikipedia.org/wiki?curid=1699930", "title": "Amaraji", "text": "Amaraji \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699935", "revid": "110157", "url": "https://it.wikipedia.org/wiki?curid=1699935", "title": "Barreiros (Brasile)", "text": "Barreiros \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699936", "revid": "767487", "url": "https://it.wikipedia.org/wiki?curid=1699936", "title": "Bel\u00e9m de Maria", "text": "Bel\u00e9m de Maria \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699937", "revid": "767487", "url": "https://it.wikipedia.org/wiki?curid=1699937", "title": "\u021aife\u0219ti", "text": "\u021aife\u0219ti \u00e8 un comune della Romania di 5.242 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 8 villaggi: B\u0103tine\u0219ti, Clipice\u0219ti, Ige\u0219ti, Ole\u0219e\u0219ti, P\u0103tr\u0103\u0219cani, S\u00e2rbi, \u021aife\u0219ti, Vit\u0103ne\u0219ti."}
{"id": "1699938", "revid": "287204", "url": "https://it.wikipedia.org/wiki?curid=1699938", "title": "Tifesti", "text": ""}
{"id": "1699939", "revid": "767487", "url": "https://it.wikipedia.org/wiki?curid=1699939", "title": "Catende", "text": "Catende \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699940", "revid": "307923", "url": "https://it.wikipedia.org/wiki?curid=1699940", "title": "Classe King George V", "text": "Nella Royal Navy furono presenti due classi di corazzate con eponima una nave di questo nome."}
{"id": "1699941", "revid": "1305772", "url": "https://it.wikipedia.org/wiki?curid=1699941", "title": "Fermo Favini", "text": "Carriera.\nGiocatore.\nCresce tra le file del , societ\u00e0 con cui debutta in IV Serie nel 1953.\nPassa quindi al , in Serie B, con cui disputa tre campionati, per poi trasferirsi al , sempre nel campionato cadetto e sempre per un triennio.\nIl debutto in Serie A avviene con il passaggio all' nella quale diventa titolare.\nRitorna quindi al Brescia, dove disputa altri tre campionati di Serie B e contribuisce a far salire le \"Rondinelle\" in Serie A, ottenendo la sospirata promozione nel massimo campionato, termina la carriera da calciatore alla , sempre in serie B.\nDirigente.\nTerminata la carriera da calciatore, cominci\u00f2 a lavorare come dirigente nei settori giovanili. I principali risultati arrivano con il , dove diventa responsabile dell'intero settore giovanile e sotto la sua gestione emergono giocatori come , Stefano Borgonovo, Silvano Fontolan, Enrico Todesco, Giacomo Gattuso, Mattia Collauto, Oliviero Garlini, Simone Braglia, Pierantonio Bosaglia, Oreste Didon\u00e8, Alessandro Scanziani, Gianfranco Matteoli e Gianluca Zambrotta.. Dichiar\u00f2 pi\u00f9 volte che le qualit\u00e0 di un buon giocatore secondo lui erano: tecnica, spirito di sacrificio e fisico, oltre all'educazione. \nAll'inizio degli anni novanta accetta la proposta del presidente atalantino Antonio Percassi e si trasferisce a Bergamo, facendo del settore giovanile atalantino uno dei pi\u00f9 floridi dell'intera Europa, e confermandosi come uno dei migliori talent-scouts italiani.\nAl termine della stagione 2014-2015, all'et\u00e0 di 79 anni e dopo 24 stagioni in neroazzurro, Mino lascia l'. In quasi tre decenni son cresciuti sotto la sua direzione decine di giocatori che poi hanno avuto diverse fortune tra i professionisti: su tutti si ricordano negli anni '90 Domenico Morfeo, Alessio Tacchinardi, Massimo Donati, Luciano Zauri e i gemelli Cristian e Damiano Zenoni, la nidiata degli anni 2000 con Riccardo Montolivo, Giampaolo Pazzini, Rolando Bianchi, Simone Padoin, Alex Pinardi e Ivan Pelizzoli e infine a cavallo degli anni 2010 il gruppo di ragazzi che successivamente riporter\u00e0 gli orobici a disputare competizioni europee, come Davide Zappacosta, Mattia Caldara, Franck Kessi\u00e9, Roberto Gagliardini ed Andrea Conti.\nDopo aver fatto un breve ritorno al per collaborare col settore giovanile guidato dai suoi ex pupilli lariani Silvano Fontolan e Roberto Galia, muore il 23 aprile 2019 a 83 anni a causa di un ictus avvenuto qualche settimana prima."}
{"id": "1699943", "revid": "767487", "url": "https://it.wikipedia.org/wiki?curid=1699943", "title": "Valea S\u0103rii", "text": "Valea S\u0103rii \u00e8 un comune della Romania di 2.096 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Colacu, M\u0103t\u0103cina, Poduri, Prisaca, Valea S\u0103rii."}
{"id": "1699944", "revid": "767487", "url": "https://it.wikipedia.org/wiki?curid=1699944", "title": "Cort\u00eas", "text": "Cort\u00eas \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699945", "revid": "287204", "url": "https://it.wikipedia.org/wiki?curid=1699945", "title": "Valea Sarii", "text": ""}
{"id": "1699948", "revid": "110157", "url": "https://it.wikipedia.org/wiki?curid=1699948", "title": "Escada (Brasile)", "text": "Escada \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699949", "revid": "1305772", "url": "https://it.wikipedia.org/wiki?curid=1699949", "title": "V\u00e2n\u0103tori (Vrancea)", "text": "V\u00e2n\u0103tori \u00e8 un comune della Romania di 5.848 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 7 villaggi: Balta Ra\u021bei, Jor\u0103\u0219ti, Mirce\u0219tii Noi, Mirce\u0219tii Vechi, Petre\u0219ti, R\u0103dule\u0219ti, V\u00e2n\u0103tori."}
{"id": "1699950", "revid": "1305772", "url": "https://it.wikipedia.org/wiki?curid=1699950", "title": "Gameleira", "text": "Gameleira \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699954", "revid": "110157", "url": "https://it.wikipedia.org/wiki?curid=1699954", "title": "Jaqueira", "text": "Jaqueira \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699959", "revid": "767487", "url": "https://it.wikipedia.org/wiki?curid=1699959", "title": "Joaquim Nabuco (Brasile)", "text": "Joaquim Nabuco \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699961", "revid": "767487", "url": "https://it.wikipedia.org/wiki?curid=1699961", "title": "Vidra (Vrancea)", "text": "Vidra \u00e8 un comune della Romania di 7.568 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 9 villaggi: Burca, Ire\u0219ti, Ruget, Scafari, \u0218erbe\u0219ti, Tichiri\u0219, Vidra, Vii\u0219oara, Volo\u0219cani."}
{"id": "1699962", "revid": "110157", "url": "https://it.wikipedia.org/wiki?curid=1699962", "title": "Maraial", "text": "Maraial \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699965", "revid": "124685966", "url": "https://it.wikipedia.org/wiki?curid=1699965", "title": "Palmares (Brasile)", "text": "Palmares \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana.\nQuesto municipio \u00e8 conosciuto anche con il nome Terra dei poeti o Atene Pernambuchiana, per essere stata la culla di importanti poeti di Pernambuco. Si tratta di un luogo piuttosto tradizionale e in passato molto importante per la storia dello Stato intero.\nToponimo.\nIl suo nome \u00e8 un omaggio al Quilombo di Palmares, che si insedi\u00f2 nella regione per un lungo periodo. Palmares \u00e8 una delle divisioni geobotaniche del nord-est del Brasile e i palmeti costituiscono una particolarit\u00e0 della vegetazione del nord-est.\nStoria.\nLa regione era primitivamente abitata dagli indigeni Trombetas. I primi riferimenti all'esistenza di un \"quilombo\" nell'area sono del 1580. Sotto la direzione di Zumbi, la regione prese impulso e assunse il nome con cui \u00e8 conosciuta. I suoi abitanti si facevano chiamare \"Palmarinos\", in italiano palmarini. Non si conosce una denominazione della zona prima dell'insediamento della popolazione nera. L'insediamento pare si estendesse per 260\u00a0km di lunghezza per 132\u00a0km di altezza, in una fascia parallela alla costa, dove erano distribuiti circa 50\u00a0000 abitanti. Quest'area si situava tra il Capo di Santo Agostinho in Pernambuco e il corso inferiore del fiume S\u00e3o Francisco, nello Stato di Alagoas.\nDal 1848 al 1873 Palmares ebbe vari nomi: fu chiamato \"Povoado dos Montes\", borgo dei Montes, perch\u00e9 la terra era di propriet\u00e0 della famiglia Montes, che l\u00ec fece costruire una cappella, oggi conosciuta come\" Catedral de Nossa Senhora da Concei\u00e7\u00e3o dos Montes\"; o \"Trombetas\", dovuto alla leggenda che anticamente un soldato abbia perso una trombetta passando di l\u00e0; o anche \"Povoado do Una\", un omaggio al fiume che bagna la regione e finalmente \"Palmares\". Infine fu a trionfare questa denominazione, per l'abbondanza di palme che crescono nella regione, principalmente delle variet\u00e0 baba\u00e7u, carna\u00faba, pindoba, ouricuri e dend\u00ea.\nIl 13 maggio 1862 fu creato la \"Comarca dos Palmares\", per il rispetto della legge provinciale n\u00b0 520. Pochi anni pi\u00f9 tardi, nel 1868 Palmares fu elevata alla categoria di Distretto, in attuazione della legge provinciale n\u00b0 844 del 28 settembre. Il 24 maggio 1873 divenne municipio autonomo, per la legge provinciale n\u00b0 1083, e il 9 giugno del 1879 Palmares si emancip\u00f2 dal municipio di Agua Preta e acquistando statuto di Citt\u00e0 (legge provinciale n\u00b0 1458).\nEconomia.\nLa principale attivit\u00e0 economica \u00e8 l'agroindustria della produzione di zucchero. Oltre alla canna da zucchero, si coltiva: patata dolce, mandioca, banana, aranci e abacaxi. A Palmares c'\u00e8 una grande variet\u00e0 di industrie di trasformazione di materie prime. Nel comune il commercio \u00e8 un settore in espansione con stabilimenti di piccola e media dimensione; si differenziano i supermercati, i negozi di materiali edili, autoricambi e confezioni. Oggi il 59% degli abitanti di Palmares gestisce attivit\u00e0 legate al commercio. Commercianti di varie citt\u00e0 vicine si recano a Palmares per comprare e a questi appartiene il 40% circa dell'espressione economica del comune.\nTurismo.\nNonostante la carica storica della citt\u00e0, sono presenti anche molte bellezze naturali. Il comune \u00e8 attorniato da molta acqua, ideale per coloro che desiderano rilassarsi e fare dei bagni. Esistono molte attrattive, come le cascate di Carit\u00f3 e V\u00e9u de Noiva, superiore ai 5 metri di dislivello e la \"Corredeira do Orat\u00f3rio\", formata dall'acqua del fiume Una."}
{"id": "1699966", "revid": "287204", "url": "https://it.wikipedia.org/wiki?curid=1699966", "title": "Aldershot Football Club", "text": "L'Aldershot Football Club fu un club calcistico fondato nel 1926 ad Aldershot (Hampshire), nel Regno Unito. Affiliato alla Football Association e alla Lega Calcio inglese, il club non esiste pi\u00f9 dal 1992.\nI suoi giocatori erano soprannominati \"the Shots\" (gli spari), sia in ragione delle ultime due sillabe del nome, sia perch\u00e9 nella citt\u00e0 si trova una base militare interforze della NATO.\nStoria.\nFondato nel 1926 come \"Aldershot Town F.C.\", fu ammesso nella Lega Calcio inglese nel 1932 e, nel 1937, cambi\u00f2 denominazione sociale in \"Aldershot F.C.\". Nel 1958 fu tra i fondatori della Fourth Division e in due occasioni, nel 1932 e nel 1979, giunse fino al quinto turno di Coppa d\u2019Inghilterra.\nIl calciatore pi\u00f9 famoso ad aver vestito la maglia dell'Aldershot \u00e8 Teddy Sheringham che, nel 1985, disput\u00f2 per il club sei incontri in prestito. La miglior performance sportiva della squadra fu al termine della stagione 1986/87, quando vinse lo spareggio-promozione per la Third Division contro il Wolverhampton. Tuttavia la permanenza in terza divisione dur\u00f2 solo due stagioni; retrocesso nel 1989, il club fu dichiarato insolvente nell'agosto 1990 a causa di una pendenza fiscale di 490.000 sterline. Solo un provvisorio afflusso di denaro (200.000 sterline) recato in societ\u00e0 da un giovane \"trader\", Spencer Trethewy, che aveva raccolto la somma come prestito fiduciario ma non fu pi\u00f9 in grado di restituirla, rimand\u00f2 il fallimento: il tribunale chiuse il club nel 1992 per bancarotta. All'epoca il supervisore tecnico era Len Walker e il giocatore-allenatore era l'ex nazionale inglese Brian Talbot.\nL'ultimo incontro fu disputato contro il Cardiff City il 20 marzo 1992, cinque giorni prima della dismissione del club.\nSubito dopo il fallimento del club un gruppo di tifosi fond\u00f2 una nuova compagine, l'Aldershot Town F.C., che inizi\u00f2 la stagione 1993/94 dalla Isthmian League Division 3, cinque serie pi\u00f9 in basso di quella di militanza del fallito Aldershot F.C. Nell'aprile 2008 la nuova squadra ha riconquistato l'accesso alla quarta divisione, oggi nota come Football League 2."}
{"id": "1699967", "revid": "767487", "url": "https://it.wikipedia.org/wiki?curid=1699967", "title": "Vizantea-Livezi", "text": "Vizantea-Livezi \u00e8 un comune della Romania di 4.145 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 5 villaggi: Livezile, Mesteac\u0103nu, Piscu Radului, Vizantea M\u0103n\u0103stireasc\u0103, Vizantea R\u0103z\u0103\u0219easc\u0103.\nLa sede comunale \u00e8 ubicata nell'abitato di VIZANTEA RAZASEASCA"}
{"id": "1699968", "revid": "767487", "url": "https://it.wikipedia.org/wiki?curid=1699968", "title": "Primavera (Pernambuco)", "text": "Primavera \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699969", "revid": "86343", "url": "https://it.wikipedia.org/wiki?curid=1699969", "title": "Vizantea Livezi", "text": ""}
{"id": "1699970", "revid": "327094", "url": "https://it.wikipedia.org/wiki?curid=1699970", "title": "Quipap\u00e1", "text": "Quipap\u00e1 \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699972", "revid": "767487", "url": "https://it.wikipedia.org/wiki?curid=1699972", "title": "Ribeir\u00e3o", "text": "Ribeir\u00e3o \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699974", "revid": "767487", "url": "https://it.wikipedia.org/wiki?curid=1699974", "title": "Vr\u00e2ncioaia", "text": "Vr\u00e2ncioaia \u00e8 un comune della Romania di 2.922 abitanti, ubicato nel distretto di Vrancea, nella regione storica della Moldavia. \nIl comune \u00e8 formato dall'unione di 6 villaggi: Bode\u0219ti, Muncei, Plo\u0219tina, Poiana, Spine\u0219ti, Vr\u00e2ncioaia."}
{"id": "1699975", "revid": "287204", "url": "https://it.wikipedia.org/wiki?curid=1699975", "title": "Vrancioaia", "text": ""}
{"id": "1699976", "revid": "599013", "url": "https://it.wikipedia.org/wiki?curid=1699976", "title": "Arturo Gentili", "text": "Carriera.\nAttaccante dotato di grande velocit\u00e0, che sfruttava soprattutto nel gioco di rimessa, cresce nel Leffe, da cui approda all'Atalanta in Serie A. Con i bergamaschi disputa ben otto stagioni (delle quali sette nel massimo campionato) non riuscendo per\u00f2 a giocare in modo stabile. Difatti veniva utilizzato soltanto in particolari situazioni di gara, quando la propria squadra doveva sfruttare l'arma del contropiede.\nAl termine dell'esperienza atalantina passa prima al Varese e poi alla Triestina, entrambe nel campionato cadetto. Dopo tre stagioni con la maglia alabardata (le ultime due in serie C), conclude la propria carriera in serie D nella Gallaratese."}
{"id": "1699978", "revid": "110157", "url": "https://it.wikipedia.org/wiki?curid=1699978", "title": "Rio Formoso", "text": "Rio Formoso \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699980", "revid": "198277", "url": "https://it.wikipedia.org/wiki?curid=1699980", "title": "Gran Premio di Spagna 1975", "text": "Il Gran Premio di Spagna 1975 \u00e8 stata la quarta prova della stagione 1975 del Campionato mondiale di Formula 1. Si \u00e8 corsa domenica 27 aprile 1975 sul Circuito del Montju\u00efc a Barcellona. La gara \u00e8 stata vinta dal tedesco Jochen Mass su McLaren-Ford Cosworth; per il vincitore si tratt\u00f2 del primo, e unico, successo nel mondiale. Ha preceduto sul traguardo il belga Jacky Ickx su Lotus-Ford Cosworth e l'argentino Carlos Reutemann su Brabham-Ford Cosworth.\nLa gara venne interrotta dopo 29 giri per un incidente accorso alla Hill di Rolf Stommelen, che piomb\u00f2 sugli spettatori, provocando cinque vittime. Cos\u00ec, per la prima volta, solo la met\u00e0 dei punti venne assegnata. Lella Lombardi, giungendo sesta, fu la prima donna pilota a ottenere punti iridati. A causa dell'interruzione la gara dur\u00f2 solo 42 minuti, 53 secondi e 700 millesimi, risultando cos\u00ec la pi\u00f9 corta della storia del mondiale, fino al Gran Premio d'Australia 1991.\nVigilia.\nAspetti tecnici.\nQualche settimana prima del gran premio il Montju\u00efc, zona nella quale veniva allestito il tracciato provvisorio che ospitava il gran premio, venne visitato da Jean-Pierre Beltoise, in rappresentanza della GPDA e da un ingegnere della CSI, che suggerirono di alzare una terza fascia di \"guard rails\" nei punti pi\u00f9 esposti del tracciato.\nGi\u00e0 al mercoled\u00ec scoppiarono le polemiche sulla sicurezza del circuito. I piloti membri della GPDA criticarono il modo con cui erano stati montati i guardrail. Decisero perci\u00f2 di scendere in sciopero e boicottare le prove.\nLa Hill ribattezz\u00f2 ufficialmente la Lola T371, utilizzata nel Gran Premio del Sudafrica, col proprio nome di Hill GH1, debuttando perci\u00f2 come costruttore, in una gara valida per il mondiale; la casa inglese aveva gi\u00e0 utilizzato il proprio nome nella Race of Champions. La Williams present\u00f2 il modello FW04, affidato al solo Arturo Merzario.\nAspetti sportivi.\nIl pilota britannico Tony Brise fece il suo esordio nel mondiale di Formula 1, prendendo il posto di Jacques Laffite alla Williams, impegnato nell\"'ADAC-Eiffelrennen\" di Formula 2. Inizialmente al posto del pilota francese era stato indicato il pilota italiano Giorgio Pianta.\nIl francese Fran\u00e7ois Migault, che aveva corso nel con la BRM sostitu\u00ec Graham Hill alla scuderia eponima. Fecero il loro esordio nel campionato mondiale di F1 anche il pilota australiano Alan Jones al volante di una Hesketh della \"Custom Made Harry Stiller Racing\" e l'olandese Roelof Wunderink sull'Ensign. Il team britannico aveva saltato le prime tre gare della stagione, mancando in F1 dal Gran Premio degli Stati Uniti d'America 1974.\nQualifiche.\nResoconto.\nAl venerd\u00ec i piloti decisero di non prendere parte alle prove vista la pericolosit\u00e0 dei \"guard rails\". Effettuarono dei giri solo Jacky Ickx e Vittorio Brambilla.\nL'organizzazione perci\u00f2 decise di rimontarli, venendo aiutata in questo anche dai meccanici delle scuderie.\nAl sabato, alcuni piloti (tra cui Fittipaldi, Lauda, Hill e Jarier) effettuarono un sopralluogo a piedi sulla pista, accompagnati da un delegato della CSI. Dall'ispezione i piloti espressero le loro perplessit\u00e0 sulla situazione del tracciato.\nDopo una riunione della GPDA, i piloti annunciarono di non voler prendere parte alle prove. Alcuni piloti per\u00f2 (Mario Andretti, Jacky Ickx, Bob Evans), non appartenenti all'organizzazione, erano invece propensi a correre. La CSI spinse i piloti a partecipare alle prove e un ulteriore riunione tra i piloti evidenzi\u00f2 una spaccatura nel fronte dei corridori. Il primo turno del sabato vide solo Wunderink, Evans e Ickx effettuare qualche giro del tracciato.\nUn'ulteriore riunione tra piloti intese mettere ai voti la decisione di partecipare o meno alla gara. Sulla decisione grav\u00f2 per\u00f2 la minaccia degli organizzatori di far sequestrare le vetture dalla Guardia Civil, all'interno dello Stadio Olimpico, utilizzato come \"paddock\". Tale sequestro avrebbe bloccato le vetture in Spagna per alcuni mesi. Tale minaccia spinse cos\u00ec le scuderie e i piloti a prendere parte al turno di prove che inizi\u00f2 alle ore 16.\nIl campione del mondo uscente Emerson Fittipaldi decise per\u00f2 di percorrere lentamente la pista, compiendo i 3 giri previsti dal regolamento e ritirarsi nei box senza prendere parte n\u00e9 al resto delle prove n\u00e9 alla gara.\nLa \"pole\" venne conquistata da Niki Lauda, per la decima volta nella carriera. Per la Ferrari si tratt\u00f2 della prima \"pole\" dal Gran Premio d'Italia 1974. Clay Regazzoni complet\u00f2 la prima fila per la casa italiana. Patrick Depailler ebbe un incidente ma fortunatamente i \"guard-rails\" resistettero all'urto\nRisultati.\nNella sessione di qualifica si \u00e8 avuta questa situazione:\nGara.\nResoconto.\nI due ferraristi Niki Lauda (in \"pole\") e Clay Regazzoni, qualificati in prima fila, si eliminarono a vicenda all'inizio della gara. Alla partenza Mario Andretti sulla Parnelli colp\u00ec il retro della Ferrari di Lauda, che a sua volta fin\u00ec contro Regazzoni. Lauda si ritir\u00f2 subito, mentre Regazzoni torn\u00f2 ai box per poi ripartire. Patrick Depailler si ritir\u00f2 anch'egli al primo giro per un problema alle sospensioni, mentre Wilson Fittipaldi e Arturo Merzario si ritirarono per protesta conto la situazione del tracciato.\nAnd\u00f2 in testa perci\u00f2 James Hunt davanti ad Andretti, con John Watson terzo, Rolf Stommelen quarto, Brambilla quinto, e Carlos Pace sesto.\nAl quarto giro, il motore della Tyrrell di Jody Scheckter and\u00f2 in fumo, e la perdita d'olio che segu\u00ec caus\u00f2 degli incidenti per Alan Jones e Mark Donohue. Tre giri dopo fu Hunt a perdere il controllo su una macchia d'olio e sbattere. I primi tre perci\u00f2 diventarono Andretti, Watson e Stommelen. La vettura di Watson ebbe delle forti vibrazioni che costrinsero il pilota al ritiro. La vettura di Andretti ebbe invece un problema alle sospensioni che fecero abbandonare al pilota la vetta della gara dopo sette giri. La Parnelli fece per\u00f2 segnare il giro pi\u00f9 veloce, primo e unico nella sua storia nel mondiale.\nJean-Pierre Jarier e Brambilla si fermarono per cambiare gli pneumatici, mentre Tom Pryce e Tony Brise si tamponarono, e furono costretti al ritiro. Stommelen, con la Lola-Hill, si pose in testa, seguito da Pace, Ronnie Peterson, Jochen Mass e Ickx. Al giro numero 24 Peterson usc\u00ec dopo il tamponamento a Fran\u00e7ois Migault, durante un doppiaggio.\nDue giri dopo la tragedia che segner\u00e0 la gara e il futuro del circuito: si stacc\u00f2 l'alettone dalla vettura di Stommelen, facendo sbattere violentemente contro le barriere la vettura stessa, proprio nel punto in cui suoi stessi meccanici erano andati ad aiutare per rimontarle. La vettura, dopo averle colpite, carambol\u00f2 in mezzo alla pista, colp\u00ec le barriere sul lato opposto, s'impenn\u00f2, volando oltre le barriere stesse; Stommelen si ruppe le gambe, mentre 4 persone persero la vita (lo spettatore Andres Ruiz Villanova, i giornalisti Mario de Roia e Antonio Font Bayarri e il commissario antincendio, Joakuin Morera), anche se inizialmente venne indicata un'ulteriore vittima. Pace, che sopraggiungeva, per evitare la vettura di Stommelen ebbe anche lui un incidente.\nNel caos la gara prosegu\u00ec per 4 giri, Mass pass\u00f2 Ickx e si pose in testa. Al giro 29, la gara venne definitivamente interrotta: Mass ne fu il vincitore, Ickx secondo, con Carlos Reutemann che complet\u00f2 il podio. Jean-Pierre Jarier fu quarto, Brambilla quinto, e, per la prima volta nel mondiale, una donna, Lella Lombardi giunse a punti, sesta. Siccome la gara fu interrotta prima del raggiungimento del 75% della lunghezza prevista, per la prima volta venne attribuito met\u00e0 punteggio.\nSar\u00e0 questa la prima ed unica vittoria per Mass, la terza ed ultima per un pilota tedesco fino all'era Schumacher. L'ultima vittoria tedesca era stata quella di Wolfgang von Trips nel Gran Premio di Gran Bretagna 1961.\nPer l'unica volta nella storia della Formula 1, il podio \u00e8 interamente costituito da piloti partiti fuori dalla top 10 in griglia.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando\nDecisioni della giuria.\nJean-Pierre Jarier venne penalizzato di un giro per aver ignorato le bandiere gialle."}
{"id": "1699981", "revid": "1272592", "url": "https://it.wikipedia.org/wiki?curid=1699981", "title": "Juhi Chawla", "text": "Biografia.\nDopo la vittoria di Miss India nel 1984 e la partecipazione a Miss Universo 1984, si \u00e8 dedicata al mondo del cinema, recitando in oltre settanta film di Bollywood.\nDopo il 2000, si \u00e8 dedicata al cinema indipendente indiano (Parallel Cinema), alla produzione cinematografica e alla televisione.\nHa recitato con attori molto famosi, come Shah Rukh Khan, Jackie Shroff e Urmila Matondkar.\nCome produttrice, dopo due film deludenti al botteghino (\"Phir Bhi Dil Hai Hindustani\" e \"Asoka\"), il suo terzo film \"Chalte Chalte\" \u00e8 stato un successo.\nNegli ultimi anni, con la sua fama ormai consolidata, \u00e8 apparsa anche in numerosi show televisivi indiani.\nVita privata.\n\u00c8 sposata con l'industriale Jai Mehta."}
{"id": "1699984", "revid": "110157", "url": "https://it.wikipedia.org/wiki?curid=1699984", "title": "S\u00e3o Benedito do Sul", "text": "S\u00e3o Benedito do Sul \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699987", "revid": "767487", "url": "https://it.wikipedia.org/wiki?curid=1699987", "title": "S\u00e3o Jos\u00e9 da Coroa Grande", "text": "S\u00e3o Jos\u00e9 da Coroa Grande \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699990", "revid": "110157", "url": "https://it.wikipedia.org/wiki?curid=1699990", "title": "Sirinha\u00e9m", "text": "Sirinha\u00e9m \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699992", "revid": "3115", "url": "https://it.wikipedia.org/wiki?curid=1699992", "title": "Chiesa di San Francesco d'Assisi (Cagliari)", "text": "San Francesco d'Assisi \u00e8 una chiesa parrocchiale di Cagliari, ubicata in via Piemonte, nel quartiere La Vega. Il tempio, eretto nella seconda met\u00e0 del XX secolo, officiato dai Frati minori conventuali che risiedono nel vicino convento, \u00e8 dedicato al \"poverello di Assisi\", in memoria della duecentesca chiesa omonima di Stampace, demolita nel XIX secolo.\nL'attuale edificio di via Piemonte venne eretto tra il 1957 e il 1963, su progetto dell'ingegnere romano Marco Piloni. La parrocchia era gi\u00e0 stata istituita dall'arcivescovo di Cagliari, monsignor Paolo Botto, nel 1952.\nL'edificio presenta linee architettoniche semplici e regolari. L'esterno si caratterizza per il paramento in pietra scura e per il coronamento piramidale. L'alta facciata presenta, nella parte centrale, una vetrata policroma rettangolare, davanti alla quale si staglia la statua bronzea del titolare, rappresentato con le braccia levate verso il cielo.\nSotto la scultura si aprono tre portali, che immettono nella vasta aula quadrangolare costituente l'interno del tempio. In prossimit\u00e0 dell'ingresso, su ciascun lato si apre una cappella, a sinistra quella del Battistero, mentre a destra si trova quella del Santissimo Sacramento. Il presbiterio, sopraelevato, \u00e8 stato recentemente adeguato alle esigenze liturgiche postconciliari; vi si trova per\u00f2 anche l'altare preconciliare, con il tabernacolo ornato dagli angeli marmorei dello scultore Aroldo Bellini. Del Bellini sono anche, oltre alla sopra citata statua di san Francesco, il \"Crocifisso\" bronzeo che sovrasta l'altare, le stazioni della \"Via Crucis\", anch'esse bronzee, e le statue marmoree di santa Chiara e san Bonaventura, poste ai lati del presbiterio.\nDegni di nota sono anche i mosaici, realizzati nel 1962, che ornano l'interno del San Francesco, opera del siciliano Franco d'Urso su disegni dell'architetto Gina Baldracchini. I soggetti dei mosaici sono il \"Sacro Cuore di Ges\u00f9\" (parete destra), \"Maria madre della Chiesa\" (parete sinistra), la \"Santissima Trinit\u00e0\" e scene della \"Vita di san Francesco\" (parete di fondo del presbiterio)."}
{"id": "1699993", "revid": "767487", "url": "https://it.wikipedia.org/wiki?curid=1699993", "title": "Tamandar\u00e9", "text": "Tamandar\u00e9 \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699995", "revid": "1573940", "url": "https://it.wikipedia.org/wiki?curid=1699995", "title": "Contea di Becker (Minnesota)", "text": ""}
{"id": "1699996", "revid": "327094", "url": "https://it.wikipedia.org/wiki?curid=1699996", "title": "Xex\u00e9u", "text": "Xex\u00e9u \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione della Mata Meridional Pernambucana."}
{"id": "1699997", "revid": "287204", "url": "https://it.wikipedia.org/wiki?curid=1699997", "title": "Foto dal futuro", "text": "Foto dal futuro (\"Say Cheese and Die!\") \u00e8 il quarto libro della saga \"Piccoli brividi\" scritta da R. L. Stine.\nTrama.\nGreg Banks e i suoi migliori amici Shari Walker, Michael Warner e Doug Arthur (detto \"Aquila\") vivono nella cittadina di Pitts Landing e si stanno annoiando a morte. Decidono cos\u00ec, per ammazzare la noia, di visitare una casa abbandonata nota come Villa Coffman, dove spesso vi alloggia Tarantola, un misterioso e inquietante vagabondo del cui passato nessuno sa alcunch\u00e9. Nello scantinato della villa, Greg trover\u00e0 per puro caso, in uno scomparto segreto, una vecchia macchina fotografica a sviluppo istantaneo, e quando scatter\u00e0 una foto al suo amico Michael questi improvvisamente cadr\u00e0 dagli scalini in legno. Subito dopo, una volta fuori dall'abitazione, Greg e gli altri notano che la fotografia ha immortalato il momento in cui Michael \u00e8 caduto, il che \u00e8 impossibile dato che Greg aveva fotografato il suo amico mentre era in posa prima che cadesse. Da l\u00ec in avanti, inizieranno una serie di eventi inquietanti che avranno a che fare con la bizzarra macchina fotografica. Per esempio, quando Greg fotografa la nuova e fiammante Station Wagon di suo padre e la fotografia la ritrae ridotta ad un ammasso di lamiere, oppure quando lo stesso Greg, assieme a Shari, fotografa il suo amico Aquila durante una partita di baseball, con la fotografia che lo ritrae stramazzato a terra, svenuto. Il giorno successivo, poi, durante la festa di compleanno di Shari, Greg le scatta una foto (spinto soprattutto dall'insistenza dell'amica) e nota con orrore che, nella fotografia, lei \u00e8 scomparsa. In quel preciso momento, a peggiorare le cose, giunge anche suo fratello, Terry Banks, che lo informa che il loro padre ha subito un incidente d'auto ed \u00e8 stato ricoverato in ospedale, mentre, incredibilmente, Shari sparisce misteriosamente.\nA quel punto Greg, in preda alla rabbia, strappa le fotografie di Shari e della Station Wagon e, incredibilmente, la sua amica riappare come dal nulla. Greg e Shari, dunque, decidono di riportare la macchina fotografia a Villa Coffman, dato che il protagonista \u00e8 convinto che Tarantola c'entri qualcosa, poich\u00e9 giurerebbe alla sua amica di averlo visto rovistare nella sua stanza, mettendola a soqquadro, alla ricerca dell'artefatto. Dopo aver superato i due bulli Joey Ferris e Mickey Ward, Greg e Shari arrivano a Villa Coffman, ma dopo aver riposto la macchina fotografica nello scomparto, Tarantola gli si para davanti, raccontando loro la verit\u00e0: il suo vero nome \u00e8 Fritz Fredericks ed era un importante scienziato che, geloso del progetto del suo collega e spinto dalla brama di ottenere successo e fama, decise di rubargli la macchina fotografica, rendendosi presto conto che essa era in grado di predire il futuro portando sventura (essendo stata colpita dalla magia nera dal suo creatore) e giurando a s\u00e9 stesso che avrebbe dedicato la sua intera vita a evitare che qualcuno entrasse in possesso di quel terribile artefatto. Quando poi Greg e Shari cercano di fuggire, il dottor Fredericks cerca di fermarli, onde evitare che essi potessero dire in giro la verit\u00e0 sulla macchina fotografica, ma la ragazza gli ruba la macchina, scattandogli una foto. Il dottor Fredericks, a quel punto, muore d'infarto per la paura e i due ragazzi fuggono via dopo aver riposto la macchina fotografica nello scomparto segreto. Poco dopo, dietro ad un gruppo di cespugli, appaiono Joey e Mickey che, avendo assistito a tutta la scena, prendono la macchina fotografica: a quel punto, Joey scatta una foto a Mickey, e i due attendono lo sviluppo della fotografia.\nEpisodio TV.\nDi questo libro \u00e8 stata realizzata una trasposizione televisiva che, tuttavia, presenta delle differenze rispetto alla sua versione cartacea:"}
{"id": "1699999", "revid": "110157", "url": "https://it.wikipedia.org/wiki?curid=1699999", "title": "Bel\u00e9m de S\u00e3o Francisco", "text": "Bel\u00e9m de S\u00e3o Francisco \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1700001", "revid": "767487", "url": "https://it.wikipedia.org/wiki?curid=1700001", "title": "Itacuruba", "text": "Itacuruba \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1700003", "revid": "1573940", "url": "https://it.wikipedia.org/wiki?curid=1700003", "title": "Contea di Forrest (Mississippi)", "text": ""}
{"id": "1700005", "revid": "767487", "url": "https://it.wikipedia.org/wiki?curid=1700005", "title": "Jatob\u00e1 (Pernambuco)", "text": "Jatob\u00e1 \u00e8 un comune del Brasile nello Stato del Pernambuco, parte della mesoregione di S\u00e3o Francisco Pernambucano e della microregione di Itaparica."}
{"id": "1700008", "revid": "1305772", "url": "https://it.wikipedia.org/wiki?curid=1700008", "title": "Contea di Humphreys", "text": "Contea di Humphreys o Humphreys County \u00e8 la denominazione delle seguenti contee degli Stati Uniti:"}
{"id": "1700009", "revid": "1305772", "url": "https://it.wikipedia.org/wiki?curid=1700009", "title": "Drunken Lullabies", "text": "Drunken Lullabies \u00e8 il secondo studio album della band folk punk/celtic punk Flogging Molly, pubblicato nel febbraio del 2002.\nHa raggiunto la posizione #157 nella Billboard 200."}
{"id": "1700010", "revid": "1305772", "url": "https://it.wikipedia.org/wiki?curid=1700010", "title": "Contea di Panola", "text": "Contea di Panola o Panola County \u00e8 la denominazione delle seguenti contee degli Stati Uniti:"}
{"id": "1700012", "revid": "1305772", "url": "https://it.wikipedia.org/wiki?curid=1700012", "title": "Contea di Pontotoc", "text": "Contea di Pontotoc o Pontotoc County \u00e8 la denominazione delle seguenti contee degli Stati Uniti:"}
{"id": "1700013", "revid": "1573940", "url": "https://it.wikipedia.org/wiki?curid=1700013", "title": "Betta simorum", "text": "Betta simorum \u00e8 un pesce d'acqua dolce appartenente alla famiglia Osphronemidae.\nDistribuzione e habitat.\nQuesta specie, di recente scoperta (1996) \u00e8 endemica delle acque dolci dell'Indonesia.\nDescrizione.\nIl corpo \u00e8 allungato, piuttosto cilindrico. La testa \u00e8 arrotondata, con bocca rivolta verso l'alto. Le pinne sono allungate e appuntite. La pinna dorsale \u00e8 posizionata nell'ultimo terzo del corpo, la caudale \u00e8 a lancia, l'anale allungata e le pinne ventrali filiformi. Il dimorfismo sessuale \u00e8 visibile sia nella livrea che nella morfologia delle pinne, pi\u00f9 appuntite e grandi nel maschio. Esso presenta una colorazione bruno rossastra, con fianchi e peduncolo caudale dai riflessi giallo verdi. Le pinne sono verdi, marezzate di bruno, ad eccezione delle ventrali, virate sul blu. La femmina ha livrea pi\u00f9 smorta, bruno azzurra.\nRaggiunge una lunghezza di 6,5\u00a0cm.\nAcquariofilia.\nVista la recente scoperta, questa specie, peraltro facilmente allevabile in acquario, \u00e8 ancora poco diffusa, allevata in Europa e Americhe soltanto da rari appassionati."}
{"id": "1700018", "revid": "628767", "url": "https://it.wikipedia.org/wiki?curid=1700018", "title": "Rocha (Uruguay)", "text": "Rocha \u00e8 la capitale dell'omonimo dipartimento in Uruguay. Fu fondata nel 1793."}
{"id": "1700020", "revid": "1305772", "url": "https://it.wikipedia.org/wiki?curid=1700020", "title": "Contea di Winston", "text": "Contea di Winston o Winston County \u00e8 la denominazione delle seguenti contee degli Stati Uniti:"}
{"id": "1700022", "revid": "729019", "url": "https://it.wikipedia.org/wiki?curid=1700022", "title": "Final Fantasy X-2 Original Soundtrack", "text": "Final Fantasy X-2 Original Soundtrack \u00e8 la colonna sonora del videogioco Final Fantasy X-2, prodotto da Square Co., Ltd. per PlayStation 2. L'album contiene tracce musicali del gioco, composte, arragiate e prodotte da Noriko Matsueda e Takahito Eguchi. \u00c8 stato pubblicato il 31 marzo 2003.\nCuriosit\u00e0.\nNell'album sono presenti anche le tre canzoni del gioco \"Real Emotion\", \"1000 Words\" e \"1000 Words (Orchestral Version)\", ma solo nella versione giapponese in quanto la versione americana delle canzoni \u00e8 contenuta nell'album degli Sweetbox \"Adagio\"."}
{"id": "1700026", "revid": "1573940", "url": "https://it.wikipedia.org/wiki?curid=1700026", "title": "Contea di Cole (Missouri)", "text": ""}
{"id": "1700035", "revid": "119673895", "url": "https://it.wikipedia.org/wiki?curid=1700035", "title": "Shiro Hashizume", "text": "Specializzato nello stile libero ha vinto la medaglia d'argento nei sl alle Olimpiadi di Helsinki 1952.\n\u00c8 uno dei Membri dell'International Swimming Hall of Fame.\n\u00c8 stato primatista mondiale sulla distanza dei sl e della 4x sl."}
{"id": "1700036", "revid": "1305772", "url": "https://it.wikipedia.org/wiki?curid=1700036", "title": "Contea di Holt", "text": "Contea di Holt o Holt County \u00e8 la denominazione delle seguenti contee degli Stati Uniti:"}
{"id": "1700037", "revid": "1522738", "url": "https://it.wikipedia.org/wiki?curid=1700037", "title": "Questione settentrionale", "text": "Questione settentrionale \u00e8 un termine, coniato in antitesi a quella che in ambito storiografico \u00e8 definita questione meridionale, e utilizzato nel lessico politico italiano per identificare le problematiche sociopolitiche correlate con una presunta condizione di disagio delle regioni dell'Italia settentrionale nei confronti delle politiche seguite dal governo italiano, soprattutto nella seconda parte del XX secolo, a sostegno del Mezzogiorno d'Italia.\nStoria.\nLo studio nel XIX secolo.\nLa questione settentrionale vede un antecedente nelle posizioni di alcuni pensatori dell'XIX secolo: Cesare Correnti nel 1860 sul quotidiano \"La Perseveranza\", scrisse l'articolo \"Finis Longobardiae\" che viene indicato da alcuni come precursore di tale tematica. Si svilupp\u00f2 poi, soprattutto in Lombardia, una posizione in difesa delle istituzioni amministrative autonome locali in cui lo \"Stato di Milano\" veniva opposto ad una gestione centralistica del paese.\nNel XX secolo.\nDalla fine dell'Ottocento e per tutto il XX secolo vi fu, secondo questo tipo di visione, una ricorrente contrapposizione, effettiva o \"di maniera\" tra un settentrione aperto alle attivit\u00e0 industriali e un meridione passivo.\nIl collegamento tra questo filone storico e la sua successiva reincarnazione politica fu legato alla figura di Gianfranco Miglio, professore universitario di scienza della politica e che dagli anni '80 del XX secolo fu punto di riferimento non solo nel mondo culturale, ma anche all'interno della Lega Nord, fino a quando le visioni di Bossi non entrarono in conflitto con le idee di Miglio.\nIl dibattito negli anni 2000.\nAlcuni editorialisti accademici rimasero scettici sulla vera fondatezza della questione settentrionale mentre altri, anche al di fuori dell'Italia, contribuirono ad alimentare il dibattito riconoscendo tale questione.\nDal punto di vista politico l'esito delle elezioni del 2008 (con un largo successo della Lega Nord) fece comunque tornare in auge la discussione sulla questione settentrionale Nonostante la questione settentrionale fosse stata per anni appannaggio politico della Lega Nord, anche esponenti settentrionali del centrosinistra (come Sergio Chiamparino, Guido Fanti, Riccardo Illy, Massimo Cacciari, etc.) sulla spinta delle considerazione che seguirono le elezioni, iniziarono a considerarla pi\u00f9 apertamente (anche se lo avevano gi\u00e0 anticipato in una festa dell'Unit\u00e0 del 2000).\nInquadramento secondo Alfredo Canavero.\nSecondo Alfredo Canavero, docente a contratto presso l'Universit\u00e0 Statale di Milano, tale questione sarebbe stata presente sin dalla fondazione del Regno d'Italia; secondo quanto riporta Cannavero, \u00ab\"il Nord ha sempre rivendicato una propria peculiarit\u00e0 (e una propria superiorit\u00e0) rispetto al Sud\"\u00bb, a partire \u00ab\"dall\u2019articolo di Cesare Correnti \"Finis Longobardiae\" su \u201cLa Perseveranza\u201d del gennaio 1860\"\u00bb fino al \u00ab\"concetto comune, nell\u2019Ottocento non meno che nel Novecento, di un Settentrione attivo, progredito ed operoso contrapposto a Roma capitale e ad un meridione parassitario, arretrato e indolente\"\u00bb.\nTali correnti di pensiero hanno trovato risonanza e rappresentazione nel movimento e partito politico della Lega Nord (fautore dell'indipendentismo padano), ma hanno suscitato attenzione e riconoscimento anche in altri partiti, specie di destra, che hanno dimostrato sensibilit\u00e0 verso una certa autonomia, soprattutto economica, dell'Italia settentrionale (ad esempio proponendo il federalismo fiscale)."}
{"id": "1700040", "revid": "1573940", "url": "https://it.wikipedia.org/wiki?curid=1700040", "title": "Contea di Oregon (Missouri)", "text": ""}
{"id": "1700041", "revid": "729019", "url": "https://it.wikipedia.org/wiki?curid=1700041", "title": "Juan Fern\u00e1ndez de Velasco", "text": "Biografia.\nJuan Fern\u00e1ndez de Velasco era figlio di I\u00f1igo Fern\u00e1ndez de Velasco, duca di Fr\u00edas, dal quale eredit\u00f2 il titolo di Connestabile di Castiglia, e di Maria \u00c1ngela de Arag\u00f3n y Guzm\u00e1n.\nFu governatore del Ducato di Milano tre volte: 1592-1595; 1595-1600; 1610-1612.\nNel 1595, nel contesto delle Guerre di religione francesi e, precisamente, dell'ottava guerra di religione, dopo la dichiarazione di guerra alla Spagna da parte del re Enrico IV di Francia, che inizi\u00f2 una campagna in Borgogna, dopo aver percorso con le sue truppe il Cammino spagnolo partendo da Milano, egli guid\u00f2 le armate spagnole nella battaglia di Fontaine-Fran\u00e7aise contro i francesi, dove la vittoria gli sfugg\u00ec per eccessiva precauzione. Durante la sua assenza, Pedro de Padilla assunse \"ad interim\" la carica di governatore del Ducato di Milano.\nNel periodo 1600-1610, fu sostituito come governatore di Milano da Pedro Enr\u00edquez de Acevedo, conte di Fuentes, che aveva partecipato anch'egli, ma con maggiore fortuna, all'ottava guerra di religione, ma sul fronte nord, dove aveva conquistato le citt\u00e0 francesi di Doullens e Cambrai.\nA lui si deve, tra l'altro, la costruzione di un salone di Palazzo Reale (all'epoca \"Ducale\"), il Salone Margherita, primo luogo stabile della capitale lombarda dedicato al melodramma.\nNel 1604, come diplomatico prese parte alle trattative alla firma del Trattato di Londra, che mise fine alla guerra anglo-spagnola di 1585-1604.\nMatrimoni e discendenza.\nEgli dapprima spos\u00f2 Mar\u00eda T\u00e9llez-Gir\u00f3n. La loro unica figlia fu Ana de Velasco y Gir\u00f3n, la quale spos\u00f2 il duca Teodosio II di Braganza, dando alla luce nel 1604, Giovanni, che venne incoronato re del Portogallo con il nome di Giovanni IV il 1\u00ba dicembre 1640.\nDopo la morte della sua prima moglie, Juan Fern\u00e1ndez de Velasco si rispos\u00f2 con Joana Fern\u00e1ndez de C\u00f3rdova y Enr\u00edquez. La coppia diede alla luce altri tre figli:\nIntitolazioni.\nNella citt\u00e0 di Milano la moderna Torre Velasca prende il nome dalla Piazza Velasca, cos\u00ec denominata in suo onore.\nNella letteratura.\nJuan Fern\u00e1ndez de Velasco viene citato dal Manzoni nel capitolo I de \"I promessi sposi\", come autore di due \"gride\" con le quali si bandivano da Milano i \"bravi\"."}
{"id": "1700043", "revid": "767487", "url": "https://it.wikipedia.org/wiki?curid=1700043", "title": "Tetsuo Okamoto", "text": "Specializzato nello stile libero ha vinto la medaglia di bronzo nei 1500\u00a0m sl alle Olimpiadi di Helsinki 1952. \u00c8 stato il primo nuotatore brasiliano a vincere una medaglia olimpica."}
{"id": "1700044", "revid": "767487", "url": "https://it.wikipedia.org/wiki?curid=1700044", "title": "Tina Harris", "text": " \u00c8 la prima solista del gruppo Sweetbox, divenuta famosa grazie al singolo \"Everythings Gonna Be Alright\".\nCarriera.\nIl singolo \"Everythings Gonna Be Alright\", alla cui base vi \u00e8 l'aria sulla quarta corda di Johann Sebastian Bach, divenne molto popolare e arriv\u00f2 in cima alla Top 10 in Inghilterra, Irlanda, Svezia, Austria, Svizzera, Belgio, Norvegia, Finlandia, Spagna, Colombia, Israele, Italia e Francia. In Germania \u00e8 arrivato al 12# posto. In Giappone l'album riceve 2 premi di platino e 3 d'oro e gli Sweetbox vincono 2 Japan Grammies nelle categorie \"Miglior artista internazionale\" e \"Migliore canzone dell'anno\". Il singolo rimane per 8 settimane nella Top-10 di 150 radio di 40 paesi diversi, inoltre l'album \u00e8 stato venduto in 47 paesi per un totale di 3 milioni di copie. Successivamente Tina lascia gli Sweetbox, e nel 2003 pubblica il suo primo album da solista: \"Love Makes The World Go Round\"."}
{"id": "1700046", "revid": "1305772", "url": "https://it.wikipedia.org/wiki?curid=1700046", "title": "Contea di Phelps", "text": "Contea di Phelps o Phelps County \u00e8 la denominazione delle seguenti contee degli Stati Uniti:"}
{"id": "1700049", "revid": "71433", "url": "https://it.wikipedia.org/wiki?curid=1700049", "title": "Jeetendra", "text": "\u00c8 anche noto con il nome di Jeetender.\nHa debuttato a soli 17 anni nel film Navrang, ma il suo primo successo a Bollywood \u00e8 arrivato nel 1964, con Geet Gaya Pattharon Ne.\nHa recitato in quasi 200 film.\nPer quanto riguarda la vita privata, si \u00e8 sposato con Shobha Kapoor e ha due figli, Tusshar e Sharan Kapoor, e una figlia, Ekta Kapoor."}
{"id": "1700057", "revid": "124123", "url": "https://it.wikipedia.org/wiki?curid=1700057", "title": "Yoshinobu Oyakawa", "text": "Specializzato nel dorso ha vinto la medaglia d'oro nei 100\u00a0m ai Giochi olimpici di Helsinki 1952.\n\u00c8 stato primatista mondiale sulla distanza dei 100\u00a0m dorso."}
{"id": "1700064", "revid": "631761", "url": "https://it.wikipedia.org/wiki?curid=1700064", "title": "Nintendo NST", "text": ""}
{"id": "1700070", "revid": "467420", "url": "https://it.wikipedia.org/wiki?curid=1700070", "title": "Sangue corsaro nelle vene", "text": ""}
{"id": "1700071", "revid": "1993636", "url": "https://it.wikipedia.org/wiki?curid=1700071", "title": "Seconda guerra balcanica", "text": "La seconda guerra balcanica (in albanese: \"Lufta e dyt\u00eb ballkanike\"; in bulgaro: \u041c\u0435\u0436\u0434\u0443\u0441\u044a\u044e\u0437\u043d\u0438\u0447\u0435\u0441\u043a\u0430 \u0432\u043e\u0439\u043d\u0430, \"Me\u017edus\u0103juzni\u010deska vojna\", \"Guerra tra gli alleati\"; in greco: \u0394\u03b5\u03cd\u03c4\u03b5\u03c1\u03bf\u03c2 \u03b2\u03b1\u03bb\u03ba\u03b1\u03bd\u03b9\u03ba\u03cc\u03c2 \u03c0\u03cc\u03bb\u03b5\u03bc\u03bf\u03c2, \"D\u00e8fteros valkanik\u00f2s p\u00f2lemos\"; in macedone: \u2018\u2019\u0412\u0442\u043e\u0440\u0430 \u0431\u0430\u043b\u043a\u0430\u043d\u0441\u043a\u0430 \u0432\u043e\u0458\u043d\u0430\u201d; in rumeno: \"Al doilea r\u0103zboi balcanic\"; in serbo: \u0414\u0440\u0443\u0433\u0438 \u0431\u0430\u043b\u043a\u0430\u043d\u0441\u043a\u0438 \u0440\u0430\u0442, \"Drugi balkanski rat\"; in turco: \"\u0130kinci balkan sava\u015f\u0131\") fu un conflitto scatenatosi nella omonima penisola europea nel giugno del 1913 in seguito alla prima guerra balcanica e fu una delle cause che avrebbero condotto alla prima guerra mondiale.\nPremesse e conflitto.\nIn seguito al trattato di Londra, firmato il 30 maggio 1913, nella capitale britannica fra l'Impero ottomano e la Lega Balcanica (Regno di Serbia, Regno di Grecia, Regno di Bulgaria e Regno del Montenegro), l'Impero Ottomano dovette cedere alle nazioni vincitrici tutto il territorio che si estendeva oltre la linea Enos-Midia, eccetto l'Albania, i cui confini e governo furono affidati alle potenze europee.\nMa fu proprio questa spartizione delle spoglie europee dell'Impero ottomano a causare la seconda guerra balcanica. Il Regno di Bulgaria, che non voleva riconoscere l'annessione della maggior parte della Macedonia alla Serbia, il 29 giugno del 1913 attacc\u00f2 i suoi ex alleati della Lega Balcanica. Greci, Serbi e Montenegrini resistettero per\u00f2 saldamente all'attacco dell'ex alleato bulgaro, passando in seguito all'offensiva. Dello scoppio di questo nuovo conflitto nei Balcani subito approfittarono gli Ottomani, che il 20 luglio 1913 attaccarono la Bulgaria orientale riconquistando Adrianopoli, e i Rumeni, che, avanzando pretese sulla Dobrugia, scesero in armi contro i Bulgari e, passato il Danubio, si diressero a Sofia.\nLa pace di Bucarest.\nAl termine del conflitto, il 10 agosto del 1913, dopo faticose trattative si raggiunse un accordo e a Bucarest fu firmata una pace, che avrebbe modificato profondamente la geografia politica dei Balcani:\nLa nascita di un nuovo Stato: l'Albania.\nIn seguito al termine della guerra e alla conferenza degli ambasciatori a Londra, l'Albania, almeno apparentemente, venne proclamata stato indipendente, retta su un principato ereditario neutrale. Fu una vera impresa trovare un sovrano per il nascente stato albanese: scartate le proposte di dare il trono al principe Ghica, si tent\u00f2 di proporre la guida della nuova monarchia prima al marchese d'Auletta Giovanni V Castriota Scanderbeg, in seguito al principe Napoleone, figlio di Gerolamo e di Clotilde di Savoia, e fu alla fine scelto il principe tedesco Guglielmo di Wied, nipote della Regina Elisabetta di Wied.\nLe ripercussioni in Europa della seconda guerra balcanica.\nConcluse dunque in questo modo, le due guerre balcaniche lasciavano i Balcani in una \u201cpace\u201d che aveva tutto l'aspetto di un armistizio di un conflitto in corso, che non dava un assetto definitivo alla situazione politica della penisola. Di tutti gli stati che parteciparono alla conferenza di pace di Bucarest, l'unico che ne usc\u00ec pienamente soddisfatto fu il Regno di Romania, che riusc\u00ec ad avere tutte le terre che si aspettava di ottenere.\nLa Grecia avrebbe voluto impadronirsi di una parte dell'Albania Meridionale e creare grattacapi all'Italia, nel tentativo di alimentare l'irredentismo nelle isole del Dodecaneso, che erano state annesse al Regno d'Italia nel 1912. Un grande malcontento nacque anche nel Regno del Montenegro, che avrebbe aspirato a mantenere il controllo su Scutari e altri territori, e nella Serbia.\nLa Bulgaria venne accusata dell'intenzione di voler togliere al Regno di Grecia la citt\u00e0 di Salonicco e di voler privare la Serbia della Macedonia, e questi timori furono alla base di un trattato tra le due nazioni, per salvaguardarsi a vicenda in caso di un attacco bulgaro.\nConsiderando come vennero lasciate in sospeso alcune questioni nei Balcani in seguito alle due guerre, \u00e8 facile immaginare, soprattutto osservando la Serbia che non faceva mistero della sua ambizione di voler riunire tutti i popoli slavi sotto la propria corona (attirandosi le antipatie dell'Austria-Ungheria), come ben presto la situazione politica dell'area balcanica sarebbe stata una delle scintille che avrebbero dato luogo ad un conflitto in cui per la prima volta sarebbero state coinvolte tutte le grandi potenze europee, l'America e l'Asia: la Prima guerra mondiale."}
{"id": "1700075", "revid": "486946", "url": "https://it.wikipedia.org/wiki?curid=1700075", "title": "Reame benedetto", "text": ""}
