{"id": "1601316", "revid": "1318658", "url": "https://it.wikipedia.org/wiki?curid=1601316", "title": "Victoria Ocampo", "text": " \nBiografia.\nFormazione culturale e soggiorno in Francia.\nVictoria Ocampo apparteneva a una famiglia aristocratica la cui storia familiare si mescola con la storia stessa della Repubblica Argentina. Figlia di Manuel Ocampo (1860-1931), ingegnere e costruttore di strade e ponti, e di Ramona M\u00e1xima Aguirre (1866-1935), nacque in un alloggio della calle Viamonte 482, di fronte alla chiesa di Santa Caterina da Siena. Victoria era la maggiore di sei sorelle \u2014 dopo di lei nacquero Ang\u00e9lica (1891-1980), Francisca (1894-1967), Rosa (1896-1968), Clara (1898-1911) e Silvina (1903-1993), futura scrittrice e moglie di Adolfo Bioy Casares.\nCom'era d'uso nelle farmiglie aristocratiche, Victoria fu educata privatamente da istitutrici; studi\u00f2 letteratura, storia, religione e matematica con Alexandrine Bonnemason e lingua inglese con Kate Ellis.\nNel 1896, la famiglia fece un viaggio in Europa, visitando Parigi, Londra, Ginevra e Roma. La prima lingua che la Ocampo impar\u00f2 fu il francese, seguito dall'inglese e dallo spagnolo. L'anno successivo ritorn\u00f2 in Argentina.\nDi nuovo a Buenos Aires, cominci\u00f2 a nutrire interesse per la letteratura. Bambina, ammirava Jules Verne, Arthur Conan Doyle, Charles Dickens, Guy de Maupassant, Daniel Defoe ed Edgar Allan Poe. Svilupp\u00f2 inoltre una grande passione per il tennis e per la musica di Chopin.\nNel 1901, la scrittura divenne per lei una forma di \u00absfogo\u00bb. Fu cos\u00ec che redasse i suoi primi articoli e le sue prime relazioni in francese, tra cui si annoverano \"L'Ideal\", \"Chopin\", \"Fleur \u00e9trange\", \"A Musset\" e una difesa dei boeri nella guerra del Transvaal. A 10 anni, dopo aver assistito a due opere teatrali, nacque la passione per il palcoscenico, al punto che la Ocampo matur\u00f2 il desiderio di diventare attrice, incontrando per\u00f2 l'ostilit\u00e0 del padre, secondo il quale la professione non era adatta allo status sociale della famiglia.\nNel novembre del 1908, la famiglia torn\u00f2 in Europa. Victoria, diciottenne, segu\u00ec lezioni di pianoforte, vocalizzazione e filosofia - tenute, queste ultime, da Henri Bergson al Coll\u00e8ge de France -, e alla Sorbona studi\u00f2 letteratura greca antica, letteratura inglese, le origini del Romanticismo e le opere di Dante e Nietzsche.\nL'anno prima, a una partita di tennis, la Ocampo aveva conosciuto Luis Bernardo de Estrada (1881-1933), di famiglia nobile, molto cattolica e conservatrice. Cominciarono a frequentarsi nel 1911 e l'8 novembre 1912 si sposarono a Buenos Aires. Victoria credeva che gli atteggiamenti possessivi e sospettosi del marito si stemperassero dopo il matrimonio, ma non fu cos\u00ec. La loro unione dur\u00f2 poco: per Victoria termin\u00f2 quando scopr\u00ec una lettera del consorte al nonno Manuel Ocampo, in cui Luis Bernardo assicurava che le velleit\u00e0 della moglie di fare l'attrice si sarebbero spente con la prima gravidanza. Tornati a Buenos Aires nel 1914, erano separati di fatto, anche se formalmente ancora sposati. La separazione legale arriv\u00f2 nel 1922.\nIn realt\u00e0 gi\u00e0 durante la luna di miele, il 4 aprile 1913, a Roma, la donna aveva conosciuto Juli\u00e1n Mart\u00ednez, un diplomatico quindici anni pi\u00f9 vecchio di lei e cugino del marito. La Ocampo ne rimase subito affascinata, ma l'incipiente sentimento doveva fare i conti con l'antipatia reciproca che vi era tra i due uomini. A Parigi, Ocampo convinse il marito a invitare Mart\u00ednez a uno spettacolo dei Balletti Russi, e Victoria rivide Mart\u00ednez al teatro Col\u00f3n di Buenos Aires. Le voci di una loro relazione si fecero cos\u00ec crescenti, fino a giungere alle orecchie di Estrada. Ocampo e Mart\u00ednez vollero risalire alle origini della diceria: in questo modo finirono presto con l'intrattenere dialoghi telefonici ed epistolari. Lo scandalo scoppi\u00f2 quando la domestica mise sulla scrivania del furente Estrada una lettera della moglie all'amante. Alla fine degli anni Venti, Ocampo convisse con il diplomatico per due mesi. In seguito si lasciarono senza rancore, dopo tredici anni di relazione, per poi ricominciare a scriversi nel 1939.\nDal suo lungo soggiorno in Francia deriv\u00f2 un gusto raffinato per la letteratura europea che si riflesse nella sua opera editoriale.\nEbbe con Pierre Drieu La Rochelle un rapporto intenso, durato fino al 1945, anno in cui lo scrittore francese si suicid\u00f2.\nEsordi letterari in Argentina.\nNel 1917 Ricardo G\u00fciraldes pubblic\u00f2 \"Xamaica\", una sorta di romanzo epistolare, il cui personaggio principale, Clara Ord\u00f3\u00f1ez, \u00e8 ispirato alla Ocampo. L'infanzia di Clara ricorda molto da vicino quella di Victoria, e le analogie includono anche un matrimonio conflittuale. G\u00fciraldes stesso le chiese l'autorizzazione per includere in \"Xamaica\" una delle missive della giovane letterata.\nIn quest'epoca Ocampo cominci\u00f2 a nutrire un amore viscerale per Dante. Il 4 aprile 1920 pubblic\u00f2 per il quotidiano \"La Naci\u00f3n\" uno scritto intitolato \u00abBabel\u00bb, dove analizz\u00f2 il Canto XV del \"Purgatorio\" e disquis\u00ec sulle disuguaglianze tra gli esseri umani. Nonostante fosse ufficialmente separata, si firm\u00f2 con il cognome del marito, Victoria Ocampo de Estrada. In ogni caso, la via della notoriet\u00e0 era aperta, perch\u00e9 collaborare al prestigioso giornale apriva molte porte per avviare una carriera letteraria.\nL'arrivo di Jos\u00e9 Ortega y Gasset in Argentina nel 1916 port\u00f2 la Ocampo, che strinse amicizia con lui, a perfezionare il proprio spagnolo. Ocampo si trovava infatti pi\u00f9 a suo agio con la lingua francese, il che le valeva oltretutto l'ostilit\u00e0 di gruppi nazionalisti e di sinistra. Fino al 1930 tutti i suoi articoli furono scritti in francese, per essere poi tradotti in spagnolo. Nel 1924, dopo il suo ritorno in Europa, Ortega le pubblic\u00f2 il suo primo libro, \"De Francesca a Beatrice\", comparso nella traduzione di Ricardo Baeza sul secondo tomo della neonata \"Revista de Occidente\", e ne scrisse l'epilogo.\nQuello stesso anno, Tagore costitu\u00ec l'oggetto del quarto articolo che Ocampo redasse per \"La Naci\u00f3n\", \u00abLa alegr\u00eda de leer a Rabindranath Tagore\u00bb. I due precedenti vertevano su John Ruskin e su Gandhi, due personaggi molto ammirati dalla scrittrice. Quanto a Tagore, aveva letto nel 1914 la sua pi\u00f9 apprezzata raccolta poetica, \"Gitanjali\", nella traduzione francese di Andr\u00e9 Gide.\nNel 1924 Tagore arriv\u00f2 a Buenos Aires, dopo aver contratto l'influenza durante il viaggio. Il giorno seguente la Ocampo and\u00f2 a trovarlo nella sua camera del Plaza Hotel, offrendosi di ospitarlo a Villa Ocampo per la convalescenza, ma, incassato il rifiuto dei genitori, ripieg\u00f2 sulla Miralr\u00edo, la villa di campagna del marito di sua cugina, ubicata a San Isidro come la sua. Tuttavia, gli otto giorni previsti per la convalescenza diventarono due mesi, ragion per cui Ocampo dovette prendere la casa in affitto.\nCominci\u00f2 a provare, come disse, una \u00abgrande ammirazione ed empatia spirituale\u00bb nei confronti di Tagore che, a sua volta, fu positivamente colpito dalla donna, tanto da dedicarle poco pi\u00f9 tardi un componimento in versi. Il 4 gennaio 1925, Tagore lasci\u00f2 Buenos Aires. Inizi\u00f2 cos\u00ec un carteggio nel quale il poeta bengalese insist\u00e9 sul dispiacere per non aver potuto soggiornare pi\u00f9 a lungo al Miralr\u00edo. Nel 1930 (Tagore morir\u00e0 nel 1941) si incontrarono un'ultima volta a Parigi, quando la Ocampo organizz\u00f2 un'esposizione di suoi quadri alla Gallerie Pigalle.\nAttivit\u00e0 culturale in Argentina.\nIl suo contributo pi\u00f9 notevole al mondo della cultura fu come fondatrice e direttrice della rivista Sur nel 1931. Sulla rivista furono pubblicati testi di importanti scrittori argentini come Jorge Luis Borges, Adolfo Bioy Casares, Ernesto S\u00e1bato e Julio Cort\u00e1zar. L'importanza della rivista per\u00f2 \u00e8 legata alla diffusione presso il pubblico argentino degli scritti di autori stranieri, specialmente francesi, inglesi e statunitensi. Le sue origini sociali e il fatto di essere una nota oppositrice del governo nazionalista e populista di Juan Per\u00f3n fra il 1946 e il 1955, la identificarono con un orientamento culturale conservatore ed elitario. Nonostante ci\u00f2 le sue relazioni personali e la sua attivit\u00e0 di editrice la mantenevano in contatto con numerosi scrittori comunisti. Nel 1953 la Ocampo fu imprigionata a causa della sua opposizione a Per\u00f3n. Nel 1960 manifest\u00f2 il suo disappunto per la visita di Jos\u00e9 Bianco, segretario di redazione di \"Sur\", nella Cuba castrista. Bianco si dimise di conseguenza dal suo incarico.\nUltimi anni e riconoscimenti postumi.\nVictoria Ocampo fu la prima donna che riusc\u00ec ad entrare nell'Accademia Argentina delle Lettere, fondatrice di uno dei pi\u00f9 antichi movimenti femministi dell'Argentina, la \"Union de Mujeres\" (Unione delle donne), membro dell'International PEN Club e laureata honoris causa all'Universit\u00e0 di Harvard. Alla sua morte la scrittrice fu seppellita nel cimitero della Recoleta a Buenos Aires. Prima di morire, don\u00f2 all'UNESCO Villa Ocampo, la sua casa nella citt\u00e0 di San Isidro, 25 chilometri a nord di Buenos Aires, che era stata originariamente la villa estiva della sua famiglia nel XIX secolo. La casa con tutto l'arredamento contenuto rimase chiusa per molti anni, poi nel 2003 un incendio ne distrusse le soffitte. Attualmente la villa \u00e8 stata trasformata in un museo. Villa Victoria, la sua casa delle vacanze sull'Oceano Atlantico, a Mar del Plata, fu egualmente donata all'UNESCO, ma fu in seguito venduta all'asta e comprata dalla Municipalit\u00e0 che la convert\u00ec in museo e centro culturale. Le dure critiche da parte degli scrittori peronisti e di alcuni intellettuali di sinistra sulla sua figura, cominciarono a temperarsi subito dopo la sua morte, mentre veniva lentamente riconosciuta come una delle pi\u00f9 importanti animatrici culturali dell'Argentina del XX secolo.\nLetteratura.\nVictoria Ocampo ha scritto vari saggi, fra cui spiccano quelli dedicati a Emily Bront\u00eb, Lawrence d\u2019Arabia e Virginia Woolf, innumerevoli articoli e una lunga serie di \u00abTestimonianze\u00bb, raccolte in un totale di dieci volumi e pubblicate tra il 1935 e il 1977. Un'autobiografia in sei volumi \u00e8 stata pubblicata dopo la sua morte. In particolare queste due ultime opere sono considerate validi documenti storici per ricostruire la vita culturale e le relazioni intellettuali dei letterati argentini con l'Europa e gli Stati Uniti."}
{"id": "1601320", "revid": "899609", "url": "https://it.wikipedia.org/wiki?curid=1601320", "title": "Camuno", "text": ""}
{"id": "1601321", "revid": "1714743", "url": "https://it.wikipedia.org/wiki?curid=1601321", "title": "Federico I di Anhalt", "text": "Biografia.\nFederico era figlio del duca Leopoldo IV di Anhalt-Dessau e della principessa Federica di Prussia (1796\u20131850). Comp\u00ec i propri studi a Bonn e all'Accademia di Ginevra e nel 1851 entr\u00f2 nell'esercito prussiano come tenente nel 1\u00ba Reggimento di Guardia a Potsdam e nel 1853 venne trasferito a Dessau.\nNel 1864 si trov\u00f2 a fianco del cognato, il principe Federico Carlo di Prussia, nella seconda guerra dello Schleswig. Nel 1867 divenne tenente generale \"\u00e0 la suite\" dell'esercito prussiano, partecipando alla guerra franco-prussiana tra il 1870 ed il 1871 e combattendo nell'assedio di Toul, nella presa di Mont Val\u00e9rien, nella battaglia di Beaumont ed in quella di Sedan. Per l'azione di Mont Val\u00e9rien, nell'ambito dell'assedio di Parigi, ottenne la croce di ferro di II classe dal governo prussiano. Il 18 gennaio 1871 rappresent\u00f2 suo padre alla proclamazione della nascita dell'Impero tedesco alla reggia di Versailles.\nIl 22 maggio 1871, alla morte del padre, divenne duca di Anhalt (che comprendeva le terre degli antichi ducati di Anhalt-Dessau-K\u00f6then-Bernburg). Il 16 agosto 1876 l'imperatore Guglielmo I di Germania nomin\u00f2 Federico comandante del 93\u00ba reggimento di fanteria prussiano.\nFederico I mor\u00ec a causa di un colpo apoplettico il 24 gennaio 1904 al castello di Ballenstedt. Gli succedette il figlio secondogenito Federico II dato che il primogenito, Leopoldo, gli era premorto. In sua memoria, lo scultore Ludwig Manzel cre\u00f2 una statua equestre in bronzo che venne inaugurata a Dessau nel 1907. Lo scultore berlinese Fritz Heinemann realizz\u00f2 nel 1902 un busto alto 78 cm in marmo bianco di Carrara raffigurante il duca.\nMatrimonio e figli.\nIl 22 aprile 1854 Federico spos\u00f2 la principessa Antonietta di Sassonia-Altenburg (17 aprile 1838-13 ottobre 1908), figlia del principe Edoardo di Sassonia-Altenburg (\u2020 1852). Da questo matrimonio nacquero sei figli:"}
{"id": "1601327", "revid": "1543377", "url": "https://it.wikipedia.org/wiki?curid=1601327", "title": "Sergej Karjakin", "text": "\u00c8 diventato famoso soprattutto per essere stato il pi\u00f9 giovane Grande Maestro della storia, e la prima persona sotto i 13 anni a ottenere il titolo. Consegu\u00ec il titolo nel 2003, all'et\u00e0 di soli 12 anni e 7 mesi, quando ancora giocava per i colori dell'Ucraina, record che ha resistito sino al giugno 2021 quando \u00e8 stato superato da Abhimanyu Mishra. Fino al 2008 \u00e8 stato membro fisso della squadra nazionale ucraina, con cui ha vinto l'oro alle Olimpiadi di Calvi\u00e0 del 2004, dove ha vinto anche la medaglia d'oro individuale come seconda riserva.\nDal 1\u00ba gennaio 2010 ha cambiato Federazione di appartenenza, passando da quella ucraina a quella russa.\nNella lista FIDE di luglio 2011 ha raggiunto il suo massimo punteggio Elo (2788 punti, 4\u00ba al mondo).\nDall'11 al 30 novembre 2016, a New York ha disputato la finale del Campionato del mondo di scacchi 2016 contro il Campione del mondo Magnus Carlsen, perdendo gli spareggi rapid per 3-1 dopo che la porzione di gioco \"classical\" (100 minuti per le prime 40 mosse, 50 minuti per le successive 20 e 15 minuti per finire, con un incremento di 30 secondi a partire dalla prima mossa) era terminata in parit\u00e0 6-6.\nIn quanto ultimo sfidante nel Campionato del mondo \u00e8 qualificato a giocare il torneo di candidati al Campionato del mondo di scacchi 2018; alla fine si \u00e8 classificato terzo con 8 punti, dietro a Fabiano Caruana 9 punti e \u015e\u0259hriyar M\u0259mm\u0259dyarov che lo ha superato per spareggio tecnico.\nGiovane prodigio.\nKarjakin ha imparato a giocare a scacchi a cinque anni ed \u00e8 diventato Maestro Internazionale a undici. Ha vinto il campionato europeo giovanile U10 nel 1999 e nel 2001 ha vinto il campionato mondiale U12, ma ha attirato su di s\u00e9 l'attenzione internazionale quando fu scelto come secondo ufficiale dal suo connazionale ed amico Ruslan Ponomar\u0451v durante la finale del Campionato del mondo di scacchi FIDE 2002, bench\u00e9 avesse solo 12 anni appena compiuti. Ottenendo norme valide per il titolo di Grande Maestro il mese successivo nel torneo Aeroflot di Mosca e successivamente nel Torneo di Alushta del maggio 2002 e nel Torneo internazionale di Sudak nell'agosto dello stesso anno, ha superato il precedente record di Bu Xiangzhi ed \u00e8 diventato l'allora pi\u00f9 giovane Grande Maestro della storia degli scacchi, all'et\u00e0 di 12 anni ed esattamente 7 mesi.\nAll'et\u00e0 di 14 anni ha sconfitto l'allora Campione del mondo in carica, Vladimir Kramnik, durante il Torneo di scacchi di Dortmund 2004 in una partita a gioco rapido (10 minuti per l'intera partita con l'aggiunta di 5 secondi per ogni mossa). Sempre nel 2004, Karjakin \u00e8 stato l'unico essere umano a battere un computer nel Campionato mondiale a squadre Man vs Machine di Bilbao, Spagna, pur essendo il partecipante pi\u00f9 giovane e con il punteggio Elo pi\u00f9 basso. Ha ottenuto la vittoria con il programma Deep Junior, che l'anno precedente aveva pareggiato un match sulle sei partite contro Garri Kasparov. Pi\u00f9 avanti, quello stesso anno, s\u00ec \u00e8 piazzato 2\u00ba nel torneo Navarra di Pamplona, alle spalle di Boris Gelfand, tenutosi dal 20 al 29 dicembre.\nKarjakin \u00e8 entrato nella top 100 mondiale nella lista FIDE dell'agosto 2005, piazzandosi 64\u00ba con il punteggio di 2635.\nCon il punteggio di 8.5 (+7 =3 -1) ha vinto il torneo \"Giovani Stelle del Mondo\" 2005, che si \u00e8 svolto a Kiri\u0161i, in Russia, dal 13 al 26 maggio. Si \u00e8 preparato all'evento allenandosi in Grecia con il Grande Maestro Nigel Short. Durante il viaggio verso l'aeroporto di Atene \u00e8 stato coinvolto in un incidente stradale, ed ha riportato leggere ferite. Successivamente Short ha dichiarato: \"Ho quasi cambiato il corso della storia degli scacchi permettendo che il futuro Campione del mondo restasse ucciso mentre si trovava sotto la mia custodia\".\nImpegni politici.\nIl 13 marzo 2017 ha accettato l'invito di Vladimir Putin a far parte della Camera Civica della Federazione Russa.\nVita privata.\nSi \u00e8 laureato in pedagogia sociale presso l'Universit\u00e0 statale di Mosca.\nSi \u00e8 sposato il 24 luglio 2009 con la IMf ucraina Kateryna Dol\u017eykova, classe 1988, creando quindi una delle coppie pi\u00f9 forti nel mondo degli scacchi. Si \u00e8 tuttavia separato due anni pi\u00f9 tardi. Nel maggio 2014 si sposa nuovamente, questa volta con la russa Galija Kamalova, classe 1987, arbitro scacchistico, dalla quale ha avuto due figli, il primo nel 2015 e il secondo nel 2017."}
{"id": "1601330", "revid": "486946", "url": "https://it.wikipedia.org/wiki?curid=1601330", "title": "Leone marciano", "text": ""}
{"id": "1601333", "revid": "14070761", "url": "https://it.wikipedia.org/wiki?curid=1601333", "title": "Demagogo", "text": ""}
{"id": "1601346", "revid": "287204", "url": "https://it.wikipedia.org/wiki?curid=1601346", "title": "VVT-iE", "text": "il VVT-iE (sigla di \"Variable Valve Timing-intelligent Electronic\") \u00e8 una tecnologia sviluppata da Toyota per il suo marchio Lexus, la quale varia la fasatura delle valvole, che utilizza un sistema d'azionamento ad attuatore elettrico per regolare l'albero a camme d'aspirazione.\nDescrizione.\nQuesto sistema rispetto al precedente VVT-i controlla in modo elettronico solo l'albero a camme d'aspirazione, non utilizzando pi\u00f9 un attuatore idraulico ma elettrico, mentre per l'albero a camme di scarico utilizza ancora un attuatore idraulico.\nQuesto sistema \u00e8 stato introdotto per prima sul motore \"1UR\", montato sulla Lexus LS 460 nel mese di settembre 2006. Il vantaggio principale di un azionamento elettrico sono la migliore risposta del motore a bassi regimi ed a basse temperature di esercizio dello stesso (come per esempio nelle accensione \"a freddo\"), inoltre essa garantisce una migliore precisione di posizionamento dell'albero a camme subito dopo l'avviamento del motore, oltre che a una maggiore gamma di regolazione dello stesso. La combinazione di questi fattori permette un controllo pi\u00f9 preciso dell'alzata delle valvole e dell'immissione del composto benzina/aria, determinando un miglioramento del consumo di carburante, delle prestazioni, minor produzione ed emissione di gas nocivi.\nPer anticipare la fasatura dell'albero a camme, l'attuatore (motore elettrico) ruoter\u00e0 leggermente pi\u00f9 veloce rispetto all'albero a camme, mentre per ritardare la fasatura dell'albero a camme, l'attuatore ruoter\u00e0 leggermente pi\u00f9 lento dell'albero a camme."}
{"id": "1601349", "revid": "144796", "url": "https://it.wikipedia.org/wiki?curid=1601349", "title": "Federico II di Anhalt", "text": "Biografia.\nFiglio dell'allora principe ereditario (poi duca) Federico di Anhalt, visse la propria infanzia e giovinezza particolarmente legato al fratello maggiore Leopoldo, col quale comp\u00ec diversi viaggi di studio a Ginevra, Bonn e Monaco di Baviera. Entrambi i fratelli entrarono giovanissimi nei ranghi dell'esercito prussiano come da tradizione di famiglia e rimasero in servizio attivo per il resto della loro vita. \nDal 1886, a seguito dell'improvvisa e prematura scomparsa del fratello maggiore Leopoldo (erede al trono paterno), Federico venne chiamato dal padre ad interessarsi all'amministrazione statale in previsione di una sua futura successione. Dal 1904 al 1918 fu per l'appunto duca di Anhalt, succedendo al padre.\nIl 2 luglio 1889, a Karlsruhe, spos\u00f2 la principessa Maria di Baden, figlia di Luigi Guglielmo di Baden e di Maria di Leuchtenberg e sorella del cancelliere dell'Impero tedesco Massimiliano di Baden.\nDurante il suo regno divenne particolarmente noto per il suo amore per la musica e mantenne un teatro di corte che fu uno dei pi\u00f9 celebrati in Europa nella sua epoca. Nel 1914, nel corso della Prima guerra mondiale, istitu\u00ec la Croce di Federico come decorazione di merito in tempo di guerra. Fu membro del \"Corps Borussia Bonn\".\nMor\u00ec senza eredi nel 1918 al castello di Ballenstedt e venne succeduto dal fratello minore Edoardo, anche se per breve tempo, in quanto mor\u00ec a settembre dello stesso anno."}
{"id": "1601351", "revid": "834", "url": "https://it.wikipedia.org/wiki?curid=1601351", "title": "Stefano Mac Donald", "text": ""}
{"id": "1601357", "revid": "200568", "url": "https://it.wikipedia.org/wiki?curid=1601357", "title": "Sergei Karjakin", "text": ""}
{"id": "1601359", "revid": "767487", "url": "https://it.wikipedia.org/wiki?curid=1601359", "title": "Songs for the Dead", "text": "Songs for the Dead, del 2004, \u00e8 un album del gruppo musicale statunitense Bella Morte, il terzo pubblicato con la Metropolis Records. Rispetto ai precedenti, \u00e8 pi\u00f9 vicino ai generi Punk rock e Death rock."}
{"id": "1601363", "revid": "287204", "url": "https://it.wikipedia.org/wiki?curid=1601363", "title": "Anticiclone balcanico", "text": "Lanticiclone balcanico \u00e8 una struttura di alta pressione dinamica che pu\u00f2 instaurarsi nell'area corrispondente alla penisola balcanica.\nGenesi.\nL'anticiclone balcanico pu\u00f2 risultare dall'espansione nord-orientale dell'anticiclone subtropicale africano, o essere un'entit\u00e0 a s\u00e9 stante una volta isolatosi dalla suddetta area anticiclonica subtropicale da cui pu\u00f2 trarre origine: in quest'ultimo caso, viene a formarsi un'area di alta pressione di blocco.\nLa sua formazione \u00e8 pi\u00f9 probabile durante la primavera e l'autunno, anche se non pu\u00f2 essere esclusa nelle altre stagioni.\nEffetti sul clima.\nStabilit\u00e0 atmosferica sulla penisola balcanica.\nLa formazione dell'anticiclone balcanico crea condizioni di tempo stabile e soleggiato per pi\u00f9 giorni nell'area della penisola balcanica e in parte dell'Europa orientale, con temperature atmosferiche superiori a quelle medie per il contributo subtropicale africano.\nA ovest della penisola balcanica, pu\u00f2 formarsi un'area ciclonica, spesso una goccia d'aria fredda, che tende a rimanere stazionaria fino al suo colmamento: in questo caso l'aumento delle temperature sull'Europa sud-orientale \u00e8 pi\u00f9 sensibile per la risalita pi\u00f9 decisa di aria calda da sud.\nIn alternativa, si pu\u00f2 creare un \"corridoio\" per il passaggio delle perturbazioni atlantiche che, una volta giunte sul Mediterraneo centrale, possono seguire due strade diverse. Nel primo caso, tendono generalmente a dirigersi verso nord-est se il minimo depressionario che le alimenta si colloca sull'Europa sud-occidentale e l'anticiclone balcanico risulta essere, al contempo, l'estensione nord-orientale dell'anticiclone subtropicale africano. Nel secondo caso, il loro movimento tende ad essere da nord-ovest verso sud-est, fino al Mar Libico e al Mar Egeo, se il centro di bassa pressione \u00e8 situato in posizione pi\u00f9 settentrionale, l'anticiclone balcanico risulta essere un'alta pressione di blocco a seguito del ritiro verso sud dell'anticiclone subtropicale africano e, contemporaneamente, viene a crearsi un altro vortice di bassa pressione sul Mediterraneo sud-orientale.\nMaltempo sull'Italia.\nLa formazione di un'area di alta pressione di blocco sulla penisola balcanica risulta molto spesso foriero di perturbazioni per la penisola italiana che, fino ad una successiva rimonta altopressoria, viene a trovarsi esposta al transito di perturbazioni, o agli effetti dell'azione di un'area depressionaria (spesso una goccia d'aria fredda in quota). Spesso infatti, rimonte cos\u00ec estese e persistenti dell'alta pressione africana sull'Est europeo sono proprio originate da depressioni semi-stazionarie sull'Ovest e Centro Europa, perci\u00f2 queste perturbazioni, oltre ad essere una frequente conseguenza dell'anticiclone balcanico, ne sono proprio la causa.\nSe l'anticiclone balcanico rimane fuso all'anticiclone subtropicale africano, l'Italia vede il passaggio di sistemi frontali da sud-ovest verso nord-est che, in base alla posizione della depressione di origine, possono limitarsi ad interessare soltanto le regioni dell'Italia nord-occidentale o scendere anche verso la Sardegna e le regioni del versante tirrenico, per poi trasferirsi verso l'Italia nord-orientale e l'Europa centrale (non proseguono la loro avanzata verso Est proprio per il blocco anticiclonico presente sui Balcani)."}
{"id": "1601369", "revid": "466539", "url": "https://it.wikipedia.org/wiki?curid=1601369", "title": "Edoardo di Anhalt (1861-1918)", "text": "Biografia.\nEra il figlio terzogenito del duca Federico I di Anhalt e fratello del duca Federico II, al quale succedette nel 1918, dal momento che questi era morto senza eredi. Il 27 ottobre 1894 spos\u00f2 Luisa Carlotta di Sassonia-Altenburg, figlia del principe Maurizio di Sassonia-Altenburg. Il 21 aprile 1918 succedette al fratello Federico II, ma rimase in carica solo sino al 13 settembre dello stesso anno, quando mor\u00ec dopo appena cinque mesi di regno. Gli succedette il figlio primogenito Gioacchino Ernesto.\nDiscendenza.\nEdoardo e Luisa Carlotta ebbero sei figli:"}
{"id": "1601375", "revid": "106908", "url": "https://it.wikipedia.org/wiki?curid=1601375", "title": "Pugin", "text": ""}
{"id": "1601381", "revid": "65499234", "url": "https://it.wikipedia.org/wiki?curid=1601381", "title": "Bit stuffing", "text": "In informatica il bit stuffing \u00e8 una tecnica che consiste nell'aggiungere dei bit a zero ad un flusso di dati numerici.\nDescrizione.\nTali bit aggiunti non trasportano informazione, ma sono utilizzati tipicamente per i seguenti motivi:"}
{"id": "1601383", "revid": "298055", "url": "https://it.wikipedia.org/wiki?curid=1601383", "title": "Christian Troy", "text": ""}
{"id": "1601384", "revid": "200568", "url": "https://it.wikipedia.org/wiki?curid=1601384", "title": "Sergey Karjakin", "text": ""}
{"id": "1601385", "revid": "767487", "url": "https://it.wikipedia.org/wiki?curid=1601385", "title": "Bruno Franzini", "text": "Caratteristiche tecniche.\nGiocava come mezzapunta, ed era un abile rigorista.\nCarriera.\nGiocatore.\nCresciuto nella Marini di Cremona, a 14 anni passa alla , con cui debutta in prima squadra nel 1956. Dopo due stagioni nelle file dei grigiorossi passa al , con cui disputa la Coppa Italia 1958, e quindi alla , dove rimane per tre stagioni.\nNel 1961 viene ingaggiato dal di Fulvio Bernardini. Dopo una prima stagione da titolare, nel 1962 subisce un grave infortunio a causa di un intervento di Bruno Mora, perdendo la possibilit\u00e0 di partecipare ai Mondiali in Cile; nelle due stagioni successive viene impiegato con sempre minore frequenza, e disputa 3 partite nel campionato 1963-1964, in cui i felsinei vincono lo scudetto.\nNel novembre 1964 passa alla , dove disputa da riserva la sua ultima stagione nella massima serie; prosegue la carriera in Serie B con le maglie del e poi del , dove approda a seguito di uno scambio con Ettore Venturelli. Nel 1970 torna alla Cremonese, nel frattempo retrocessa in Serie D, e contribuisce alla vittoria del campionato; Franzini viene inoltre nominato miglior giocatore della squadra dalla tifoseria. Chiude la carriera nelle serie minori, con Crema e Salsotabiano.\nIn carriera ha totalizzato complessivamente 138 presenze e 7 reti in Serie A con le maglie di , Bologna e . Ha inoltre disputato 136 incontri (con 2 reti all'attivo) in Serie B con e .\nAllenatore.\nNel 1974 diventa allenatore in seconda del Crema, a fianco di Giacomo Mari, subentrandogli dopo l'esonero. Ha poi guidato il Fiorenzuola, tra la fine della stagione 1975-1976 e l'inizio della successiva."}
{"id": "1601392", "revid": "39884", "url": "https://it.wikipedia.org/wiki?curid=1601392", "title": "Napa Valley", "text": ""}
{"id": "1601393", "revid": "767487", "url": "https://it.wikipedia.org/wiki?curid=1601393", "title": "I tre amigos!", "text": "Tre amigos! (\"\u00a1Three Amigos!\") \u00e8 un film del 1986 diretto da John Landis, ispirato al famoso western del 1954 diretto dal regista Robert Aldrich \"Vera Cruz\" e parodia del genere western.\nIn Italia \u00e8 uscito al cinema sabato 25 aprile 1987 distribuito dalla CDI Compagnia Distribuzione Internazionale.\nTrama.\nNel 1916 il famigerato bandito El Guapo e la sua banda estorcono denaro dagli abitanti del piccolo villaggio messicano di Santo Poco. Carmen, figlia del capo del villaggio, cerca qualcuno che possa venire in loro soccorso. Vedendo per caso un film muto con \"I Tre Amigos\", li crede eroi reali e invia un telegramma a Hollywood chiedendo loro di venire e fermare El Guapo. Tuttavia, dato che ha pochi soldi, il telegrafista accorcia il messaggio rendendolo poco chiaro.\nI Tre Amigos (Lucky Day, Dusty Bottoms e il piccolo Ned Nederlander) sono in realt\u00e0 attori del cinema muto di Hollywood. Quando chiedono un aumento di stipendio, il capo dello studio cinematografico Harry Flugleman li licenzia e li caccia via. Poco dopo i tre ricevono il telegramma di Carmen, ma lo interpretano male credendolo un invito a fare un'esibizione con El Guapo, che loro pensano sia un attore molto noto in Messico.\nDopo aver recuperato furtivamente i loro costumi, gli Amigos partono per il Messico. Fermatisi in una cantina vicino a Santo Poco, sono scambiati per amici di un pilota tedesco che spara veloce, anche lui alla ricerca di El Guapo e che era arrivato l\u00ec poco prima di loro. Gli Amigos improvvisano uno spettacolo nella cantina, cantando e ballando, lasciando la gente del posto confusa. I veri soci del Tedesco arrivano poi alla cantina, dimostrando la loro abilit\u00e0 con le pistole.\nQuando li incontra, la felicissima Carmen porta gli Amigos al villaggio, dove ricevono una calorosissima accoglienza. La mattina dopo tre uomini di El Guapo vengono per farsi consegnare dei soldi dai contadini del villaggio. Gli Amigos credono che faccia parte dell'esibizione e fanno uno spettacolo in stile hollywoodiano; i banditi sono molto confusi e preferiscono scappare dal villaggio, facendo pensare a tutti che gli Amigos hanno sconfitto il nemico. Quando El Guapo viene a sapere quello che \u00e8 successo, decide che il giorno successivo torner\u00e0 con tutte le forze per uccidere gli Amigos.\nLa sera il villaggio \u00e8 in festa e gli Amigos vengono trattati come eroi. La mattina dopo El Guapo e la sua banda arrivano a Santo Poco e solo allora gli Amigos capiscono che non sono stati assoldati per una semplice esibizione. Tutti e tre molto spaventati, tra le lacrime confessano di aver semplicemente recitato. El Guapo fa saccheggiare il villaggio ai suoi uomini e rapisce Carmen; decide di risparmiare gli Amigos, che lasciano immediatamente Santo Poco.\nResosi conto che niente e nessuno li aspetta a casa, Ned convince Lucky e Dusty a diventare veri eroi e ad affrontare El Guapo. Vedono volare un aereo e lo seguono perch\u00e9 pensano che stia andando nel covo di El Guapo; in effetti l'aereo \u00e8 pilotato dal Tedesco, che sta portando un carico di fucili per la banda con l'aiuto dei suoi collaboratori. Fervono intanto i preparativi per la festa per il 40\u00ba compleanno di El Guapo, che ha in programma di sposare Carmen.\nGli Amigos cercano di sgattaiolare nel covo, con risultati non proprio esaltanti: Lucky viene catturato e rinchiuso in una cella, Dusty rimane incastrato in una finestra e Ned resta bloccato con gli speroni in una pentolaccia appesa sopra la sua testa. Appena Lucky si libera e Dusty sguscia fuori solo per essere catturato, Ned si libera ma cade e viene catturato. Il Tedesco riconosce Ned perch\u00e9 ha visto tutti i suoi film e fin da bambino ne ha ammirato la rapidit\u00e0 con la pistola; decide quindi di sfidarlo a duello. Ned vince, uccidendo il Tedesco, e Lucky tiene El Guapo sotto tiro abbastanza a lungo per permettere a Carmen e agli Amigos di fuggire, prima a cavallo, poi nell'aereo del Tedesco.\nTornati a Santo Poco con tutta la banda di El Guapo che li insegue, gli Amigos radunano gli abitanti del villaggio e li convincono ad attuare un piano di difesa. I banditi arrivano nel paese apparentemente vuoto, per poi ritrovarsi improvvisamente sotto il fuoco di tantissimi Amigos da tutti i lati e cadere in fosse nascoste piene d'acqua scavate dagli abitanti del villaggio. Alla fine tutti gli uomini di El Guapo o lo abbandonano o muoiono nella sparatoria, e anche lui viene ferito mortalmente. Mentre giace morente, gli abitanti del villaggio si fanno vedere: sono tutti armati e tutti portano vestiti identici a quelli degli Amigos. El Guapo si congratula con loro per il piano, poi spara a Lucky nel piede e muore.\nGli abitanti del villaggio offrono di dare agli Amigos tutti i soldi che hanno, ma loro rifiutano affermando che vedere che giustizia \u00e8 stata fatta \u00e8 come una ricompensa per loro, frase tipica dei loro film. Poi se ne vanno, cavalcando verso il tramonto."}
{"id": "1601395", "revid": "986213", "url": "https://it.wikipedia.org/wiki?curid=1601395", "title": "Gioacchino Ernesto di Anhalt (1901-1947)", "text": "Biografia.\nNato a Dessau, era figlio del duca Edoardo di Anhalt (1861-1918) e della principessa Luisa Carlotta di Sassonia-Altenburg (1873-1953), figlia del principe Maurizio di Sassonia-Altenburg.\nSuccedette al padre alla sua morte, come duca di Anhalt, il 13 settembre 1918, sotto la tutela di suo zio, il principe Ariberto di Anhalt, dal momento che non aveva ancora raggiunto l'et\u00e0 per governare. Il suo breve regno termin\u00f2 il 12 novembre del 1918, quando il principe Ariberto abdic\u00f2 in suo nome a causa della rivoluzione tedesca scoppiata al termine della prima guerra mondiale.\nInternato nel 1944, il duca Gioacchino Ernesto mor\u00ec nel campo di concentramento di Buchenwald come prigioniero dell'Unione Sovietica.\nAlla sua morte, gli succedette come capo della casata di Anhalt il figlio maggiore Federico.\nMatrimonio e figli.\nIl duca Gioacchino Ernesto si spos\u00f2 due volte: la prima con Elisabeth Strickrodt (1903-1971) nel 1927, dalla quale divorzi\u00f2 nel 1929. Si rispos\u00f2 in seguito con Edda-Charlotte von Stephani-Marwitz (1905-1986) al castello di Ballenstedt nel 1929. Gli unici eredi li ebbe dalla seconda moglie:"}
{"id": "1601402", "revid": "125670761", "url": "https://it.wikipedia.org/wiki?curid=1601402", "title": "Carole Montillet", "text": "Specialista delle gare veloci in attivit\u00e0 tra la fine degli anni novanta e gli inizi del decennio successivo, fu una delle atlete di punta dalla Nazionale di sci alpino della Francia. In carriera conquist\u00f2 otto vittorie in Coppa del Mondo e la Coppa del Mondo di supergigante nel 2003. Riusc\u00ec anche a salire sul gradino pi\u00f9 alto del podio nella discesa libera ai XIX Giochi olimpici invernali di , negli Stati Uniti.\n e gareggi\u00f2 come Carole Montillet-Carles.\nBiografia.\nCarriera sciistica.\nStagioni 1991-1998.\nCarole Montillet, originaria di Villard-de-Lans, debutt\u00f2 in campo internazionale ai Mondiali juniores di Geilo/Hemsedal 1991, senza ottenere risultati di rilievo. In Coppa del Mondo ottenne il primo risultato di rilievo il 15 dicembre 1991 a Santa Caterina Valfurva, piazzandosi 30\u00aa in supergigante. Ai Mondiali di Morioka 1993, sua prima partecipazione iridata, si classific\u00f2 8\u00aa nella discesa libera. Nella stessa stagione conquist\u00f2 il suo primo podio in Coppa del Mondo: 3\u00aa nella discesa libera di Kvitfjell del 13 marzo.\nDopo alcune stagioni durante le quali altern\u00f2 presenze in Coppa del Mondo a gare di Coppa Europa, nel 1996 partecip\u00f2 ai Mondiali della Sierra Nevada, classificandosi 20\u00aa nella discesa libera e 11\u00aa nel supergigante. Si miglior\u00f2 l'anno dopo nella rassegna iridata di Sestriere, dove nelle stesse specialit\u00e0 si piazz\u00f2 rispettivamente 7\u00aa e 4\u00aa. Ai XVIII Giochi olimpici invernali di , sua prima presenza olimpica, si classific\u00f2 al 14\u00ba posto sia nella discesa libera sia nel supergigante.\nStagioni 1999-2006.\nFu al cancelletto di partenza della discesa libera e del supergigante anche ai Mondiali di Vail/Beaver Creek 1999, dove ottenne rispettivamente il 22\u00ba e il 15\u00ba posto. Due stagioni dopo arrivarono la prima vittoria in Coppa del Mondo, il 16 febbraio 2001 nel supergigante di Garmisch-Partenkirchen, e la partecipazione ai Mondiali di Sankt Anton am Arlberg, dove arriv\u00f2 10\u00aa nella discesa libera e 5\u00aa nel supergigante. L'anno dopo ai XIX Giochi olimpici invernali di , dopo esser stata portabandiera della Francia durante la cerimonia di apertura, vinse la medaglia d'oro nella discesa libera e si classific\u00f2 7\u00aa nel supergigante e 18\u00aa nello slalom gigante.\nNella stagione 2002-2003 vinse la Coppa del Mondo di supergigante con 35 punti di vantaggio su Renate G\u00f6tschl, anche grazie a due successi di gara nella specialit\u00e0 (oltre ai tre in discesa libera), e partecip\u00f2 ai Mondiali di Sankt Moritz (7\u00aa nella discesa libera, 14\u00aa nel supergigante, 19\u00aa nello slalom gigante). Nella stagione seguente in Coppa del Mondo ottenne il suo miglior piazzamento in carriera sia nella classifica generale (5\u00aa), sia in quella di discesa libera (3\u00aa), mentre in quella di supergigante non riusc\u00ec a ripetere il successo dell'anno prima e chiuse 2\u00aa a 65 punti dalla G\u00f6tschl.\nAi Mondiali di Bormio/Santa Caterina Valfurva 2005, sua ultima partecipazione iridata, vinse la medaglia d'oro nella gara a squadre, si classific\u00f2 21\u00aa nella discesa libera e non concluse il supergigante. L'anno dopo ai XX Giochi olimpici invernali di fu 28\u00aa nella discesa libera e 5\u00aa nel supergigante. Diede l'addio alla Coppa del Mondo il 15 marzo 2006 a \u00c5re, in Svezia, dopo aver concluso la sua ultima discesa libera; si conged\u00f2 definitivamente dall'attivit\u00e0 agonistica il 1\u00ba aprile successivo partecipando a una gara FIS nel suo paese d'origine.\nCarriera automobilistica.\nDopo il ritiro si \u00e8 dedicata alle competizioni rallistiche insieme all'ex compagna di squadra M\u00e9lanie Suchet.\nPalmar\u00e8s.\nSci alpino.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "1601406", "revid": "175886", "url": "https://it.wikipedia.org/wiki?curid=1601406", "title": "Pic de la Font Sancte", "text": ""}
{"id": "1601408", "revid": "1543377", "url": "https://it.wikipedia.org/wiki?curid=1601408", "title": "Atomic Lullabies - Very Best of The Blow Monkeys", "text": "Atomic Lullabies - Very Best of The Blow Monkeys \u00e8 una doppia compilation del gruppo britannico The Blow Monkeys, pubblicata, su etichetta BMG / Camden Record Label Deluxe, nel 1999, contenente, nel primo CD, tutti i pi\u00f9 grandi successi della band e, nel secondo CD, la maggior parte dei loro numerosi Lati B, inclusi sui singoli usciti durante il periodo di attivit\u00e0 del gruppo, dal 1984, l'anno di pubblicazione del primo album, \"Limping for a Generation\", grande successo di critica e altrettanto grande flop commerciale, al 1990, quando i Blow Monkeys si sono sciolti, poco dopo l'uscita dell'ultimo album di inediti di studio, il quinto della discografia, intitolato \"Springtime for the World\", come uno dei loro ultimi singoli e come l'omonimo EP.\nSi tratta della terza raccolta di successi ufficiale della band, dopo la prima, \"Choices - The Singles Collection\" (vero e proprio classico, Numero 5 nella classifica inglese, la pi\u00f9 alta posizione raggiunta dai Blow Monkeys, uscita anche come video compilation in VHS), del 1989, e \"Blow Monkeys The Masters\", del 1997 - quest'ultima comprende, tra l'altro, la rarissima cover del brano di Curtis Mayfield intitolato \"Superfly\" (originariamente Lato B del singolo flop del 1986, \"Don't Be Scared of Me\", il terzo estratto dal secondo album, \"Animal Magic\"). La prima parte del titolo della doppia collection deriva dalla forma plurale del titolo del primissimo singolo del gruppo, la ballata glam / jazz / punk \"Atomic Lullaby\" (letteralmente: \u00abninna nanna atomica\u00bb; quanto al genere, \u00e8 stato Dr. Robert - nome d'arte di Robert Howard - il cantante, chitarrista, pianista, autore di testi e musiche della band a coniare l'originale definizione di \u00abglam/jazz/punk\u00bb, che all'epoca cre\u00f2 un vero e proprio piccolo caso, per via del fortissimo contrasto causato dall'accostamento delle tre parole, in netta contrapposizione l'una con l'altra, a riflettere il miscuglio musicale tipico del primo album dei The Blow Monkeys).\nIl primo dei due CD ripropone di base la stessa tracklisting della prima raccolta del 1989, \"Choices - The Singles Collection\", escludendo soltanto \"It Pays to Belong\" e \"Some Kind of Wonderful\", di fatto due hit minori, ed aggiungendo invece \"Heaven Is a Place (I'm Moving to)\", tratta dal loro album di inediti di studio di maggior successo, \"She Was Only a Grocer's Daughter\", del 1987, nonch\u00e9 due dei tre singoli estratti dal quinto ed ultimo album, \"Springtime for the World\", del 1990, vale a dire la title track e il brano dal sound spagnoleggiante (per l'esattezza, l'atmosfera \u00e8 pi\u00f9 tipica delle Baleari) intitolato \"La Passionara\" - mentre viene omessa \"If You Love Somebody\", l'ultimissima traccia mai promossa dal gruppo, sempre del 1990. Quest'ultima \u00e8 stata ripubblicata in un EP che raccoglieva gli ultimi tre singoli, dal titolo collettivo di \"Springtime for the World\", come il relativo album, contenente un remix cantato de \"La Passionara\", oltre alla title track, e alla stessa \"If You Love Somebody\", in due differenti versioni remixate.\nIl secondo CD, in particolare, risulta piuttosto interessante, per tutta una serie di motivi. Innanzitutto, comprende due nuove tracce, \"I'm So Glad\" e \"The Higher Ground\", fino ad allora rimaste inedite. Mentre la prima, dalle sonorit\u00e0 in genere pi\u00f9 spiccatamente new wave e pop rock, pare risalire ad un'epoca tra il primo periodo della band, quello pi\u00f9 grezzo, definito \u00abglam/jazz/punk\u00bb, e la fase immediatamente successiva, quella del grande successo commerciale, la seconda traccia inedita \u00e8 stata invece, molto probabilmente, composta dopo la svolta dance dei Blow Monkeys - in effetti, la traccia starebbe benissimo sull'ultimo album, \"Springtime for the World\". In secondo luogo, gran parte dei molti Lati B della band vengono raccolti sul secondo CD, che si tratti di brani all'epoca editi o inediti, i quali, specialmente quelli pi\u00f9 vecchi, continuano nella scia dell'eclettico stile di \"Limping for a Generation\". Lo stesso Dr. Robert, che abbozza una breve biografia musicale del gruppo nel libretto di \"Atomic Lullabies - Very Best of The Blow Monkeys\", cos\u00ec scrive sia dell'album di debutto che dei Lati B: \"All'inizio, la nostra musica era molto grezza. Il primo album, \"Limping for a Generation\", contiene alcuni dei nostri brani migliori. I Lati B ci mostrano rilassati e al massimo della spontaneit\u00e0, dando un'immagine pi\u00f9 chiara di ci\u00f2 che per noi rappresentava la cosa davvero pi\u00f9 importante: la musica\". Per la maggior parte, i Lati B erano abbinati ai singoli, ma alcuni sono apparsi anche come extra Lati B dei maxi singoli. Altri, per l'esattezza \"The Love of Which I Dare Not Speak\" e \"The Other Side of You\", erano gi\u00e0 stati inclusi nelle relative edizioni in CD degli ultimi due album dei Blow Monkeys. Terzo motivo, questo secondo CD comprende una cover live di \"It's Not Unusual\", una vera e propria piccola gemma isolata, che mostra la bravura del gruppo nelle esecuzioni dal vivo, di fatto spesso passata in secondo piano o addiritturta persa di vista, costituendo invece uno dei punti di forza della band. Infine, il CD extra contiene una versione alternativa della traccia \"Beautiful Child\", ballad soul gi\u00e0 inserita in chiusura del terzo album \"She Was Only a Grocer's Daughter\", riproposta qui in un ulteriore duetto con la leggenda del genere Curtis Mayfield, gi\u00e0 con i Blow Monkeys in \"Celebrate (The Day After You)\", registrata per il medesimo album sbanca-classifiche; e soprattutto, forse la cosa migliore di entrambi i CD, viene riproposta qui anche \"I Backed a Winner (in You)\" - ancora dallo stesso terzo LP - una canzone quasi interamente a cappella, tutta costruita attorno alla calda voce soul di Dr. Robert, la sua chitarra acustica, quasi impercettibile, ma che fornisce comunque il necessario ritmo al tutto, e il coro dell'ensemble The Demon Barbers (gruppo vocale il cui nome significa letteralmente \u00abI barbieri del demonio\u00bb - dalla tipica associazione del canto a cappella dei barbieri, di solito legato proprio alle armonie vocali, create da pi\u00f9 voci che insieme realizzano un accordo), grazie a cui il pezzo e l'intero disco raggiungono nuove ed inaspettate altezze.\nIn effetti, i Blow Monkeys hanno senza dubbio avuto la sfortuna di formarsi e di diventare famosi durante gli anni ottanta, una decade notoriamente criticata per la sua superficialit\u00e0, l'eccessiva attenzione ai particolari esteriori, nonch\u00e9 mancanza di cura per il dettaglio musicale e carenza di competenze propriamente tecniche, soprattutto dal vivo. Come scrive lo stesso Dr. Robert nel booklet: \"Gli anni ottanta non sono stati il periodo migliore per fare musica: le cose erano troppo spettacolari, troppo sfavillanti, troppo esagerate - spalline imbottite, capelli spaziali, produzioni enormi e, finch\u00e9 non finivano i soldi, budget altrettanto enormi. Anche noi abbiamo fatto la nostra parte.\" Ma questi Lati B qui inclusi non seguono lo sviluppo mainstream che ha condotto i Blow Monkeys dallo status di band \"di illustri sconosciuti glam jazz\", secondo l'originale definizione di Dr. Robert, nel summenzionato libretto, al sound pop rock, soul, funky e soprattutto dance e UK garage con cui la band conquister\u00e0, successivamente, fama e successo.\nPer questioni di completezza, bisogna dire che, anche se una tale panoramica gi\u00e0 da s\u00e9 basta a dare un'immagine generale dello stile dei singoli e dei Lati B, nel complesso, qualcosa di fatto manca. Per quanto riguarda i singoli, i seguenti vengono omessi: il singolo di debutto del 1984, \"Go Public\"; il flop del 1986, \"Don't Be Scared of Me\"; il singolo che, dei quattro estratti del 1987, ha raggiunto la posizione pi\u00f9 bassa in classifica, \"Some Kind of Wonderful\"; la prima delle due versioni di \"This is Your Life\", quella del 1988; e l'unico dei singoli del 1988 a non entrare proprio in classifica, \"It Pays to Belong\". Per quanto riguarda invece i Lati B, questi i brani esclusi: \"Sweet Obsession\" e \"Huckleberry\", dal maxi singolo del 1987 \"Some Kind of Wonderful\"; \"Let the Big Bad Dog Eat It\", dal secondo maxi singolo del 1988 \"This Is Your Life\"; \"Hingway!\", dal maxi singolo del 1988 \"It Pays to Belong\"; \"Oh Yeah!\", dal singolo del 1989 \"Choice?\"; \"What's That?\", dal singolo del 1989 \"Slaves No More\"; e \"Superfly\", originariamente comparsa come B-side del singolo del 1986 \"Don't Be Scared of Me\", anche se si tratta della cover di una famosa canzone dell'idolo musicale per eccellenza di Dr. Robert, Curtis Mayfield, gi\u00e0 inclusa per\u00f2 nella seconda raccolta di successi dei Blow Monkeys, \"Blow Monkeys The Masters\", uscita due anni prima, nel 1997.\nIn particolare, le prime tre tracce del CD 1 di \"Atomic Lullabies - Very Best of The Blow Monkeys\" provengono da \"Limping for a Generation\" del 1984; le tracce dalla 4 alla 6 sono tratte da \"Animal Magic\" del 1986; i brani dal 7 al 10 sono inclusi originariamente su \"She Was Only a Grocer's Daughter\" del 1987; i pezzi numero 11 e 12 costituiscono due dei quattro singoli estratti da \"Whoops! There Goes the Neighbourhood\" del 1988 (anche se entrambe le canzoni sono state pubblicate in formato singolo all'inizio del 1989); le tracce 13 e 14 rappresentano i due inediti aggiunti alla prima raccolta, \"Choices - The Singles Collection\" (anche questa uscita nel 1989, ma verso la fine dell'anno); e, infine, i brani 15 e 16 sono contenuti sull'ultimissimo album di inediti di studio pubblicato dai Blow Monkeys, \"Springtime for the World\", del 1990.\nTracce.\nTesti e musiche: Dr. Robert\nCD 2.\nTesti e musiche: Dr. Robert, tranne numero 8 di L. Reed/G. Mills &amp; numero 16 di Howard/Kiley/Anker/Henry\nCredits.\nAltri membri dello staff.\nPer gli altri musicisti, produttori e membri del personale tecnico nel dettaglio, vedere i cinque album di studio dei Blow Monkeys e le altre due raccolte di successi della band:"}
{"id": "1601412", "revid": "767487", "url": "https://it.wikipedia.org/wiki?curid=1601412", "title": "Chi ha bisogno di Tenchi? - The Movie - Memorie lontane", "text": ", sottotitolato \"Tenchi muyo in love 2\", \u00e8 un film d'animazione del 1999 diretto da Hiroshi Negishi.\nSi tratta del terzo film che prende ispirazione dall'universo di \"Chi ha bisogno di Tenchi?\". \u00c8 conosciuto nel mercato internazionale con il titolo Tenchi Forever!\nIl film \u00e8 l'arco finale della storia della serie televisiva \"Tenchi muy\u014d!\". Il film \u00e8 anche completamente diverso dal resto della storia per il tono cupo ed erotico, a dispetto dei toni da commedia sentimentale che aveva avuto fino agli episodi prima. Viene svelato il passato di Katsuhito Masaki e viene approfondito il rapporto di Ryoko e Ayeka nei confronti di Tenchi.\nTrama.\nSembra un giorno come tutti gli altri al tempio Masaki, fino al momento in cui Tenchi si incammina fra gli alberi della foresta e svanisce. Sei mesi dopo, Ryoko e Ayeka sono ancora alla ricerca del ragazzo in tutto il Giappone. Alla fine scoprono che Tenchi si trova in un'altra dimensione con una strana donna, ma non sanno ne chi essa sia ne come fare per raggiungerli. Neppure sono a conoscenza se Tenchi ha ancora desiderio di vederle. Nell'altra dimensione, intanto il ragazzo completamente immemore del proprio passato, tenta di ricordare chi siano quelle persone che continuano a tornargli in mente. Alla fine le due dimensioni si incontrano, per Ryoko, Ayeka e Tenchi sta per arrivare il momento in cui tutti i nodi verranno al pettine."}
{"id": "1601415", "revid": "281779", "url": "https://it.wikipedia.org/wiki?curid=1601415", "title": "Deputazione comunale", "text": "Nel periodo austriaco friulano (1814 - 1866), la Deputazione Comunale era un'amministrazione simile all'odierna \"amministrazione comunale\", ma aveva pi\u00f9 poteri in materia di criminalit\u00e0: per esempio le denunce per rapine e risse si discutevano direttamente davanti all'ufficiale della deputazione Comunale."}
{"id": "1601431", "revid": "33689", "url": "https://it.wikipedia.org/wiki?curid=1601431", "title": "PC Calcio 2001", "text": ""}
{"id": "1601433", "revid": "729019", "url": "https://it.wikipedia.org/wiki?curid=1601433", "title": "Focke-Wulf Fw 57", "text": "Il Focke-Wulf Fw 57 fu un aereo militare multiruolo, bimotore monoplano ad ala bassa, sviluppato dall'azienda aeronautica tedesca Focke-Wulf Flugzeugbau AG negli anni trenta e rimasto allo stadio di prototipo.\nRealizzato per soddisfare una specifica per la fornitura di uno zerst\u00f6rer, particolare tipologia di caccia pesante elaborata in Germania, e destinato ad operare nei reparti della Luftwaffe, ad una valutazione comparativa gli venne preferito il Messerschmitt Bf 110 ed il suo sviluppo venne interrotto.\nStoria del progetto.\nNel 1934 il Reichsluftfahrtministerium (RLM) emise una specifica per la fornitura di una nuova tipologia di velivolo da combattimento detta zerst\u00f6rer, essenzialmente un caccia pesante bimotore, da destinare come equipaggiamento dei reparti della Luftwaffe, l'aeronautica militare che la Germania stava ricostituendo dopo l'ascesa di Adolf Hitler al governo.\nLa Focke-Wulf incaric\u00f2 il proprio ufficio tecnico, nelle figure degli ingegneri aeronautici Kurt Tank e Wilhelm Bansemir, di avviare lo sviluppo di un modello adatto allo scopo. I disegni, basati per massimizzare l'utilizzo dell'armamento, tre cannoncini aeronautici calibro 20 mm, erano relativi ad un velivolo di costruzione interamente metallica e di impostazione, per l'epoca, moderna, caratterizzato dalla configurazione alare monoplana, propulsione affidata a due gruppi motoelica traenti e carrello retrattile. Presentati i progetti preliminari all'attenzione dell'RLM, l'azienda ottenne la commessa per la fornitura di tre prototipi da avviare a prove di valutazione comparativa e la designazione ufficiale del modello, Fw 57. Oltre alla Focke-Wulf ottennero la fiducia dell'RLM la Henschel Flugzeugwerke AG, che present\u00f2 l'Hs 124, e la Messerschmitt AG con il Bf 110.\nGi\u00e0 sulla carta l'Fw 57 risultava il pi\u00f9 massiccio dei tre velivoli, uno svantaggio in termini di sovrappeso e maneggevolezza che resero subito molto difficile il confronto con i due concorrenti e che rese virtualmente superiore il Bf 110. Nel corso del 1936 vennero realizzati i tre prototipi, denominati Fw 57 V1, V2 e V3 (V da \"versuch\", sperimentale), che in fase di collaudo vennero giudicati sottopotenziati e difficili da pilotare. Si decise allora di abbandonare definitivamente il progetto senza ulteriori sviluppi.\nTecnica.\nL'Fw 57 era un velivolo realizzato interamente in metallo e dall'aspetto convenzionale per l'epoca che, pur nelle sue diverse configurazioni, manteneva un aspetto comune: monoplano bimotore ad ala bassa con coda ad impennaggio monoderiva e carrello retrattile.\nLa fusoliera presentava un muso parzialmente vetrato dotato di due cannoncini MG FF calibro 20 mm, con una cabina di pilotaggio rialzata, seguita da una torretta armata da un terzo cannoncino MG FF e che terminava in un piano di coda tradizionale dall'impennaggio monoderiva.\nL'ala era bassa e montata a sbalzo, dotata di due gondole che racchiudevano i motori ed il carrello d'atterraggio anteriore completamente retrattile. Posteriormente vi era un tradizionale ruotino d'appoggio.\nPer la motorizzazione erano previsti due Junkers Jumo 210 successivamente accantonati in favore dei pi\u00f9 potenti Daimler-Benz DB 600.\nL'armamento era basato su tre cannoncini aeronautici MG FF calibro 20 mm, camerati per il munizionamento 20 \u00d7 80 mm RB, due nella postazione anteriore e il terzo nella torretta dorsale motorizzata elettricamente."}
{"id": "1601436", "revid": "2184720", "url": "https://it.wikipedia.org/wiki?curid=1601436", "title": "Ambarab\u00e0 cicc\u00ec cocc\u00f2", "text": "Ambarab\u00e0 cicc\u00ec cocc\u00f2 \u00e8 una filastrocca in lingua italiana per bambini . \u00c8 gioiosa, ma senza un senso particolare. Per la sua struttura \"circolare\", come del resto altre filastrocche, pu\u00f2 essere ripetuta a piacere. \u00c8 spesso usata con la funzione di conta.\nTesto.\nQuello seguente \u00e8 il testo riportato da Cesare Segre in un numero di \"Strumenti critici\" del 1970:\nAltre versioni.\nQuello che \u00e8, in genere, comune a tutte le versioni \u00e8 l\"incipit\"; fa eccezione una versione riportata dal Contini nel 1981, nella quale compare il verso \"tre civette sulla cassettiera\".\n1.\n2.\n3.\nEtimologia.\nSull'etimologia del primo verso di questa filastrocca esiste uno studio del linguista italiano Vermondo Brugnatelli (2003). A seguito di un'analisi basata sulla fonetica storica dell'italiano, egli ha osservato che essa potrebbe risalire ad epoca latina, quando poteva suonare circa \"\". Trattandosi di una \"conta\", il senso poteva essere simile a \"ripara questa (mano) da quest'altra (che fa la conta)...\"."}
{"id": "1601438", "revid": "287204", "url": "https://it.wikipedia.org/wiki?curid=1601438", "title": "Anticiclone groenlandese", "text": "Lanticiclone groenlandese \u00e8 una struttura di alta pressione termica che tende a formarsi sulla Groenlandia, soprattutto nei mesi freddi.\nDescrizione.\nGenesi.\nSi tratta di un \"anticiclone termico\" che si viene cio\u00e8 a creare, soprattutto nel semestre freddo, per le rigidissime temperature che si registrano al suolo, dovute alla vasta estensione degli altopiani ghiacciati che caratterizzano il territorio della Groenlandia.\nI valori di pressione che si registrano al livello del mare possono superare anche i 1060 hPa, ma si tratta comunque di un'area di alta pressione relativa al suolo, per le caratteristiche di natura termica che ne determinano la formazione.\nGeneralmente, pur in presenza della figura dell'anticiclone groenlandese, l'analisi delle altezze geopotenziali a 850\u00a0hPa e a 500\u00a0hPa dimostra che la circolazione delle masse d'aria in quota non viene minimamente influenzata da questa struttura anticiclonica, lasciando pertanto intatta la capacit\u00e0 di azione del vortice polare e di eventuali strutture cicloniche che vengono a formarsi a nord o a nord-est del Canada: ci\u00f2 rispecchia il comportamento di tutte le altre strutture di alta pressione termica, tra le quali l'anticiclone russo-siberiano.\nFusione con l'anticiclone delle Azzorre.\nL'anticiclone groenlandese si distingue da altri anticicloni per una sua maggiore tendenza a stazionare nella sua area d'origine, stazionariet\u00e0 data soprattutto dal fatto che la Groenlandia \u00e8 circondata dal mare, che pur essendo molto freddo, difficilmente \u00e8 secco e gelido al punto da veicolare la struttura barica verso altri territori; tuttavia, questo anticiclone pu\u00f2 comunque assumere temporaneamente le caratteristiche di anticiclone dinamico (in grado di influenzare la circolazione delle masse d'aria in quota), soltanto se raggiunto dall'espansione settentrionale dell'anticiclone delle Azzorre, nel caso in cui la sua disposizione in senso meridiano riesca a raggiungere e a fondersi con l'anticiclone groenlandese preesistente al suolo.\nL'eventuale fusione delle due diverse strutture anticicloniche, pu\u00f2 determinare un afflusso di aria artica marittima e continentale verso l'intero continente europeo (Italia compresa), con conseguente innesco di un'ondata di gelo con repentino abbassamento delle temperature e con possibilit\u00e0 di precipitazioni nevose anche a quote bassissime e pianeggianti. Va ricordato che questo anticiclone differisce, per quanto riguarda l'influsso sull'Europa occidentale, dallo strutturalmente simile anticiclone russo-siberiano; infatti, se quest'ultimo comporta sia semplici afflussi di aria fredda dai quadranti orientali, sia incursioni vere e proprie dell'anticiclone ad ovest, l'Anticiclone groenlandese non raggiunge mai appieno l'Europa continentale, fornendo solo degli impulsi freddi strutturalmente \"sganciati\" dall'alta pressione vera e propria."}
{"id": "1601441", "revid": "1543377", "url": "https://it.wikipedia.org/wiki?curid=1601441", "title": "Veronica Hart", "text": "Nella sua carriera ha recitato in pi\u00f9 di 150 film (compresi alcuni ruoli in cui non erano previste scene di sesso, dopo il suo ritiro dalla carriera di pornostar) e ne ha diretti una trentina. Negli anni \u00e8 stata guest star di diversi telefilm statunitensi, come \"Simon &amp; Simon\" (\"Walk a Mile in My Hat\", decimo episodio della quinta stagione, nel 1985) e \"Six Feet Under\" (\"An Open Book\", quinto episodio della prima stagione, nel 2001).\nBiografia.\nLa Hart recit\u00f2 in film pornografici dal 1980 al 1982 e le sue pellicole pi\u00f9 celebri sono \"Amanda by Night\", \"Wanda Whips Wall Street\", \"Roommates\" e \"A Scent of Heather\". Circa nel 1984, inizi\u00f2 a dirigere alcune puntate della serie TV \"Electric Blue\", lavorando in contemporanea in alcuni B-Movie e come spogliarellista. A partire dagli anni novanta, \u00e8 diventata regista, produttrice e montatrice di svariati film porno, recitando in qualche cameo (non sessuale) sia in produzioni mainstream che hardcore.\nA seguito della vendita della VCA Pictures, la sua principale casa di produzione, ad \"Hustler\" nel 2003, Veronica Hart pass\u00f2 ad altre occupazioni, incluso un lavoro come guida turistica all'Erotic Heritage Museum di Las Vegas (successivamente chiuso).\nInterpret\u00f2 la parte di un giudice nel film \"Boogie Nights\" del 1997, e partecip\u00f2 a \"Magnolia\", altro film del regista Paul Thomas Anderson.\nNel 2014, la Hart ha intrapreso l'occupazione di educatrice sessuale in Cina. Un articolo su \"AVN Magazine\" riport\u00f2 che lavorava per la catena di negozi e club per adulti \"Sediva Maison\".\nRiconoscimenti.\nPremi.\nOltre a questi \u00e8 presente nelle \"Hall of fame\":"}
{"id": "1601443", "revid": "1305772", "url": "https://it.wikipedia.org/wiki?curid=1601443", "title": "Vidulis", "text": "V\u00ecdulis (\"Vidulis\" in friulano standard, \"Vidules\" in friulano centro-orientale) \u00e8 una frazione del comune di Dignano (provincia di Udine), situata presso la sponda sinistra del fiume Tagliamento.\nIl toponimo ha sempre creato delle difficolt\u00e0 interpretative. avevano pensato alla parola \"vitello\", altri avevano invece avanzato l'ipotesi di un collegamento con \"vite\", \"vigneto\". ha permesso di avanzare una nuova interpretazione del toponimo: si tratterebbe di una testimonianza sui diritti che avevano i mugnai nel tratto della sponda del Tagliamento compresa tra Ragogna e Vidulis, del 1562: \"nui de Chiarp\u00e0 et altri che hanno molini circumvicini havemo autorit\u00e0 dal pilastro de Ragogna perfin alla Vidula de Vidulis per condor aque et far roiali per li campi o pradi ...\""}
{"id": "1601456", "revid": "767487", "url": "https://it.wikipedia.org/wiki?curid=1601456", "title": "Metriorhynchidae", "text": "I metriorinchidi (Metriorhynchidae) sono una famiglia di rettili arcosauri simili a coccodrilli, vissuti tra il Giurassico inferiore e il Cretaceo inferiore (190 \u2013 120 milioni di anni fa). I loro resti sono stati rinvenuti in Inghilterra, Francia, Germania, Italia, Russia, Cuba, Messico, Argentina e Cile.\nCoccodrilli con le pinne.\nQuesti animali furono l'unico gruppo di arcosauri ad adattarsi completamente all'ambiente acquatico. Il corpo dei metriorinchidi divenne particolarmente allungato e del tutto sprovvisto dell'armatura dermica tipica dei crocodilomorfi; un adattamento, questo, per garantire una migliore idrodinamicit\u00e0.\nIl muso era allungato e sottile, dotato di mascelle con denti acuminati, ma la caratteristica pi\u00f9 distintiva dei metriorinchidi erano le zampe trasformate in vere e proprie pagaie; queste venivano utilizzate dall'animale per direzionarsi durante il nuoto. Il paio posteriore era relativamente allungato e strutturalmente simile a quello degli odierni coccodrilli. Le zampe anteriori, invece, erano ridotte a poco pi\u00f9 che moncherini appiattiti.\nLa coda, inoltre, terminava in una struttura simile alla coda di un pesce, formata da due lobi carnosi; questa caratteristica \u00e8 visibile in alcuni fossili conservati in giacimenti tedeschi, che mettono in evidenza il profilo del corpo dell'animale sotto forma di una sottile pellicola di carbonio. La coda \u201cda pesce\u201d era strutturata in modo simile a quella degli ittiosauri, con le vertebre caudali incurvate verso il basso, a reggere l'estensione cutanea superiore. Una coda simile forniva un'eccezionale spinta propulsiva durante il nuoto. Con ogni probabilit\u00e0 i metriorinchidi si nutrivano di prede agili come i pesci e i cefalopodi.\nEvoluzione.\nI pi\u00f9 stretti parenti dei metriorinchidi sono i teleosauridi (Teleosauridae), un altro gruppo di \u201ccoccodrilli\u201d adattatisi alla vita marina, seppur con minori specializzazioni. Queste due famiglie sono spesso classificate insieme nel gruppo dei talattosuchi (Thalattosuchia). I metriorinchidi si sono sviluppati da animali poco specializzati, come \"Pelagosaurus\", nel corso del Giurassico inferiore, circa 190 milioni di anni fa. Il pi\u00f9 antico fossile mai rinvenuto della famiglia \u00e8 il \"Neptunidraco ammoniticus\", rinvenuto in Italia nord-orientale nel secondo dopoguerra.\nLe forme pi\u00f9 note, come \"Metriorhynchus\", sono vissute tra il Giurassico medio e superiore e raggiungevano una lunghezza di tre metri. Tra le altre forme ben note, da ricordare \"Geosaurus\", i cui resti fossili includono esemplari perfettamente conservati, e \"Dakosaurus\", stranamente dotato di un muso corto e dai denti robustissimi. L'ultima forma ben nota, \"Enaliosuchus\", risale al Cretaceo inferiore, circa 120 milioni di anni fa."}
{"id": "1601458", "revid": "1818647", "url": "https://it.wikipedia.org/wiki?curid=1601458", "title": "Chiesa di Sant'Onofrio al Gianicolo", "text": "Sant'Onofrio al Gianicolo \u00e8 un complesso chiesa-convento di Roma, su quella che \u00e8 oggi la \"passeggiata del Gianicolo\", \u00e8 situata in piazza di Sant'Onofrio, 2.\nStoria.\nNel luogo che oggi ospita la chiesa, nel 1419, Nicola da Forca Palena realizz\u00f2 un eremo dopo avere acquistato il terreno con denaro proveniente dalle elemosine. A partire dal 1439 vi fu realizzata la chiesa attuale, per raggiungere la quale fu costruita nel 1446 la salita Sant'Onofrio. L'edificio, a una sola navata con due cappelle per lato, fu completato nel XVI secolo e contiene diversi dipinti e sculture del XVII secolo. La chiesa \u00e8 preceduta da un sagrato erboso, chiuso su due lati da un piccolo portico, le cui lunette sono affrescate con le \"Storie di San Gerolamo\" del Domenichino. Sul lato di fronte alla chiesa il sagrato \u00e8 chiuso dalla cappella affrescata della Madonna del Rosario eretta all'inizio del '600 da Guido Vaini, patrizio di Imola, per s\u00e9, sua moglie Lucrezia Magalotti patrizia di Firenze e i loro 12 figli e discendenti.\nIl piccolo chiostro del convento \u00e8 forse la parte pi\u00f9 antica del complesso: costruito nel periodo della fondazione, a met\u00e0 del XV secolo, ha anche una galleria porticata al piano superiore. Le lunette del chiostro furono affrescate con \"storie di sant'Onofrio\" ad opera del Cavalier d'Arpino e scuola, in occasione del giubileo del 1600.\nIl luogo, assai suggestivo e panoramico, \u00e8 noto (forse soprattutto) per aver dato rifugio alle ultime angosce di Torquato Tasso, che vi arriv\u00f2 da Napoli dietro la promessa di Clemente VIII di incoronarlo poeta, come era stato secoli prima per il Petrarca. La laurea non ebbe luogo, tuttavia, in quanto il poeta vi mor\u00ec il 25 aprile del 1595. In omaggio al Tasso, Sant'Onofrio divenne cos\u00ec una delle tappe di artisti e letterati in visita a Roma.\nPoco distante dal convento - ora dall'altra parte della \"passeggiata del Gianicolo\" tracciata tra il 1865 e il 1868 - \u00e8 stata conservata (ormai secca ma monumentalizzata), la cosiddetta \"quercia del Tasso\", sotto la quale si dice che il poeta andasse a contemplare e meditare. Il luogo venne poi utilizzato da San Filippo Neri come meta di passeggiate, e fu attrezzato a teatro dalla sua congregazione, come \"luogo di pii trattenimenti\". Ancora oggi il teatro \u00e8 sede di rappresentazioni teatrali all'aperto.\nIl Governatorato di Roma vi allest\u00ec un museo che raccoglie cimeli e maschera funeraria del Tasso, dal 1930 dato in propriet\u00e0 alla Santa Sede. Il 15 agosto 1945 papa Pio XII assegn\u00f2 la chiesa ed il convento all'Ordine equestre del Santo Sepolcro di Gerusalemme, forse proprio in onore della \"Gerusalemme liberata\".\nCronologia.\nXV secolo\nXVI secolo\nXVII secolo\nXVIII secolo\nXIX secolo\nXX secolo\nOpere.\nAltre opere d'arte.\nLa chiesa ospita diverse epigrafi, alcune delle quali ricordano la realizzazione della strada (un'opera fatta realizzare da papa Sisto V) e la pavimentazione (voluta da papa Clemente VIII).\nNel portico esterno vi \u00e8 inoltre la pietra tombale di Nicola da Forca Palena, una scultura attribuita a un anonimo toscano nella quale si pu\u00f2 leggere l'influsso di Donatello. Poco lontano dalla pietra tombale si trovano inoltre gli stemmi gentilizi delle famiglie protettrici della chiesa.\nIl passaggio al chiostro ospita invece la tomba del poeta Alessandro Guidi e il monumento funebre del marchese Giuseppe Rondinini.\nNella chiesa si trovano infine il sarcofago in altorilievo che ospita i resti del vescovo di Ragusa in Dalmazia Giovanni Sacco (presso l'altare maggiore), opera della scuola di Andrea Bregno, e il monumento funebre di Bernardo Guglielmi. Nella prima cappella sulla sinistra si trova invece il monumento funebre di Torquato Tasso, mentre nella terza dallo stesso lato sono ospitati i monumenti funebri dei cardinali Filippo Sega (con un ritratto del Domenichino) e Giuseppe Gasparo Mezzofanti."}
{"id": "1601464", "revid": "113983514", "url": "https://it.wikipedia.org/wiki?curid=1601464", "title": "Eugenio Bava", "text": "Biografia.\nDopo aver lavorato come scultore e direttore della fotografia, diviene capo del settore effetti speciali dell'Istituto Luce."}
{"id": "1601465", "revid": "4252", "url": "https://it.wikipedia.org/wiki?curid=1601465", "title": "Teleosauridae", "text": "I teleosauridi (Teleosauridae) sono una famiglia di rettili arcosauri affini ai coccodrilli, vissuti dal Giurassico inferiore al Cretaceo inferiore (190 \u2013 130 milioni di anni fa). I loro resti sono stati rinvenuti in Europa, Sudamerica, Madagascar e Africa.\nDescrizione.\nDotati di un corpo lungo e affusolato, i teleosauridi assomigliavano superficialmente all'odierno gaviale del Gange (\"Gavialis gangeticus\"). Questa somiglianza era dovuta principalmente al cranio stretto e allungatissimo, con fauci armate di moltissimi denti per intrappolare prede scivolose come i pesci. Al contrario del gaviale, per\u00f2, i teleosauridi erano animali adattati alla vita in mare aperto, come si evince dai resti fossili rinvenuti nei giacimenti marini di Holzmaden in Germania, dove sono stati rinvenuti alcuni bellissimi esemplari della specie pi\u00f9 conosciuta, \"Steneosaurus\" \"bollensis\".\nIl corpo affusolato, le zampe molto corte e la coda lunga, appiattita e potente permettevano ai teleosauridi un adattamento quasi perfetto alla vita in mare aperto. La corazza dermica, tipica dei crocodilomorfi, nei teleosauridi era drasticamente ridotta; probabilmente questa caratteristica era un ulteriore adattamento alla vita marina. Lunghi mediamente tre metri, i teleosauridi erano predatori che si cibavano principalmente di pesci e cefalopodi.\nEvoluzione.\nI teleosauridi non sono attualmente considerati veri e propri coccodrilli, anche se la parentela con le forme attuali \u00e8 fuori discussione. I parenti pi\u00f9 prossimi di questi animali sembrerebbero essere i metriorinchidi (Metriorhynchidae), \u201ccoccodrilli\u201d vissuti nello stesso periodo, le cui specializzazioni per una vita totalmente acquatica divennero ancora pi\u00f9 estreme. Queste due famiglie sono sovente riunite nel gruppo dei talattosuchi (Thalattosuchia), il cui nome significa \u201ccoccodrilli marini\u201d.\nTra i teleosauridi pi\u00f9 noti, oltre al gi\u00e0 citato \"Steneosaurus\" del Giurassico inferiore, sono da ricordare anche \"Platysuchus\", \"Machimosaurus\" e \"Teleosaurus\"\ndel Giurassico medio, che d\u00e0 il nome alla famiglia."}
{"id": "1601473", "revid": "174925", "url": "https://it.wikipedia.org/wiki?curid=1601473", "title": "Margherita di Beaufort", "text": ""}
{"id": "1601474", "revid": "465169", "url": "https://it.wikipedia.org/wiki?curid=1601474", "title": "Comacchio", "text": "Comacchio (\"Cm\u00e2c' \" in dialetto comacchiese) \u00e8 un comune italiano di abitanti della provincia di Ferrara in Emilia-Romagna.\nTerritorio e clima.\nNata come citt\u00e0 lagunare, l'insularit\u00e0 di Comacchio ha avuto fine nel 1821, quando venne costruito il terrapieno stradale che la collega ad Ostellato.\nOrigine del nome.\nL'etimologia del nome \u00e8 incerta (greco-latino \"cumaculum\" ovvero \"piccola onda\"; \"raggruppamento di dossi\" in etrusco). \nStoria.\nAntichit\u00e0.\nLa fondazione viene attribuita agli Etruschi, che erano gi\u00e0 stanziati nel Delta del Po. Vicino a Comacchio si trovava infatti la citt\u00e0 etrusca di Spina.\nSorta sull'unione di tredici piccole isole (cordoni dunosi litoranei) formatisi dall'intersecarsi della foce del Po di Primaro col mare, ha dovuto orientare il proprio sviluppo, sia sul piano dell'urbanistica sia su quello dell'economia, sull'elemento acqua.\nIl cristianesimo si diffuse a Comacchio provenendo dalla vicina Ravenna. Il primo vescovo della citt\u00e0 di cui si ha memoria fu Pagaziano (menzionato nel 503 e nel 504). A testimonianza del periodo tardo-romano restano i monasteri di Santa Maria in Padovetere (nella Valle Pega) e Santa Maria in Aula Regia. \nIn seguito all'invasione longobarda, tutti i territori circostanti il Delta del Po furono perduti dall'Impero romano. Comacchio rimase l'unico centro commerciale della regione, continuando a ricevere i rifornimenti di olio e spezie dalle navi bizantine. Nel 715 la citt\u00e0 concluse un trattato di commercio con i Longobardi (nel capitolare vengono descritte le norme e le tasse a carico dei comacchiesi per poter esercitare il commercio del sale nelle regioni della Pianura padana sottomesse all'autorit\u00e0 longobarda). Successivamente la citt\u00e0 fu conquistata da re Liutprando.\nIn epoca longobarda il territorio di Comacchio venne donato ai monaci di san Colombano, divenendo cos\u00ec un possedimento del grande Feudo monastico di Bobbio. I monaci vi allestirono il porto fluviale e svilupparono l'agricoltura e l'allevamento. Infine migliorarono lo sfruttamento delle saline, il cui sale era trasportato in tutto il nord d'Italia. In epoca carolingia le propriet\u00e0 delle saline erano distribuite fra l'Abbazia di Bobbio ed i monasteri di S.Pietro in Ciel d'Oro di Pavia, della Novalesa, Leno, San Sisto di Piacenza e del vescovado di Reggio Emilia. Tra i secoli dal VI al IX Comacchio dispose di una delle pi\u00f9 potenti flotte dell'Adriatico entrando direttamente in concorrenza con Venezia. Nell'810 Carlomanno prese in prestito le navi comacchiesi per portare il suo attacco a Venezia.\nVenezia non accett\u00f2 la presenza di un'avversaria nella sua stessa area geografica. Nell'anno 866 i veneziani occuparono Comacchio e la saccheggiarono per la prima volta. Nell'875 Venezia stessa fu minacciata dalle incursioni dei saraceni, i quali si scagliarono contro Comacchio, incendiandola.\nDal Mille ad oggi.\nComacchio fu assediata e conquistata dalla Serenissima per cinque volte nell'Alto Medioevo finch\u00e9 entr\u00f2 tra i territori controllati dagli Este a partire dal 1299. \nCon la devoluzione di Ferrara allo Stato Pontificio e la fine del ducato estense, nel 1598, l'intera provincia, Comacchio compresa, fu controllata direttamente dalla Santa Sede e papa Clemente VIII un\u00ec la citt\u00e0 valliva al territorio nella neonata Legazione di Ferrara.\nComacchio fece parte dello Stato Pontificio fino al marzo 1860, quando i territori delle ex legazioni furono annessi al Regno di Sardegna per effetto dei plebisciti.\nOnorificenze.\nComacchio \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale\nFra i cittadini di Comacchio, la massima onorificenza al valor militare \u00e8 stata concessa al partigiano Edgardo Fogli.\nMonumenti e luoghi d'interesse.\nArchitetture civili.\nI ponti sono l'elemento qualificante del centro storico di Comacchio, dato che il centro abitato antico sorgeva su piccole isole collegate le une alle altre.\nAree naturali.\nIl Centro Visite del Parco del Delta del Po organizza escursioni nelle Valli di Comacchio, per mostrare le antiche pratiche di gestione della valle, pesca e marinatura delle anguille e delle acquardelle, e contrasto della pesca di frodo. All'interno della Manifattura dei Marinati sono visibili gli antichi camini, le friggitorie per le acquardelle, i locali e gli attrezzi per il trattamento e lo stoccaggio del pesce.\nSociet\u00e0.\nReligione.\nComacchio \u00e8 stata sede vescovile della Chiesa cattolica dall'VIII secolo al 1986, quando \u00e8 stata unita all'arcidiocesi di Ferrara nell'arcidiocesi di Ferrara-Comacchio. Il duomo di Comacchio, gi\u00e0 cattedrale della diocesi, dal 1986 \u00e8 concattedrale dell'arcidiocesi. Nel comune sono presenti undici parrocchie. \nIl principale luogo di devozione mariana \u00e8 il santuario di Santa Maria in Aula Regia, attestato fin dal X secolo. Celebri sono le riproduzioni della veneratissima Madonna, eseguite nella prima met\u00e0 del ventesimo secolo dallo scultore ferrarese Cleonte Chinarelli. Sono tre le feste pi\u00f9 importanti: la prima \u00e8 la festa delle Luci, in occasione della Pentecoste; poi la festa dell'Incoronazione, nella quarta domenica di settembre, e infine il voto cittadino che si celebra il 31 dicembre.\nGeografia antropica.\nLidi.\nComacchio \u00e8 conosciuta anche per i suoi sette lidi, distribuiti in ampi arenili lungo la costa dalle foci del fiume Reno fino al Po di Volano, interessando il Parco regionale Delta del Po. \nEssi sono (da nord a sud):\nLa pi\u00f9 antica di queste localit\u00e0 \u00e8 Porto Garibaldi; quella di pi\u00f9 recente costituzione il Lido di Volano.\nEconomia.\nLe principali attivit\u00e0 sono attualmente connesse al turismo, soprattutto estivo nei suoi sette lidi, alla pesca commerciale, alla vallicoltura e, nel passato, della produzione del sale il cui commercio costitu\u00ec motivo di aspre contese con la Serenissima Repubblica di Venezia.\nMolto importante anche l'attivit\u00e0 legata alla manifattura delle anguille marinate.\nComacchio \u00e8 apprezzata, sul piano del turismo, per aver mantenute intatte nel tempo buona parte delle proprie caratteristiche architettoniche caratterizzate dalla presenza di canali, palazzi antichi e di ponti monumentali (il pi\u00f9 caratteristico dei quali \u00e8 quello di Trepponti) che le conferiscono l'aspetto tipico delle citt\u00e0 lagunari che si trovano pi\u00f9 a nord, ad esempio Chioggia e altre citt\u00e0 della laguna veneta. Per questo motivo \u00e8 nota anche come la \"Piccola Venezia\".\nInfrastrutture e trasporti.\nOltre che dalle vie d'acqua in virt\u00f9 della collocazione all'interno del delta del Po, Comacchio \u00e8 storicamente servita dalla strada oggi provinciale SP 1a/1b che collega Ostellato con Porto Garibaldi; nella seconda met\u00e0 del Novecento ad essa si \u00e8 aggiunto il Raccordo autostradale 8, che a Comacchio presenta un'uscita dedicata.\nFra il 1911 e il 1945 la localit\u00e0 era servita anche da una stazione della tranvia a vapore Ostellato-Porto Garibaldi, gestita dalla Societ\u00e0 Anonima delle Ferrovie e Tramvie Padane (FTP), poi sostituita dall'attuale autoservizio.\nAmministrazione.\nGemellaggi.\nComacchio \u00e8 gemellata con la citt\u00e0 croata di Cherso, nell'isola omonima, con la citt\u00e0 palestinese di Beit Sahour, con Nola (NA) e con Polanica-Zdr\u00f3j nella terra di K\u0142odzko in Polonia.\nSport.\nLa formazione calcistica comacchiese, l'U.S. Comacchio Lidi, milita attualmente nel Campionato di Eccellenza disputando le partite casalinghe presso lo Stadio Raibosola, dotato di pista d'atletica.\nLa squadra di pallavolo maschile della citt\u00e0 lagunare, la Trepponti Volley, disputa dalla stagione 2011/2012 il campionato di Serie D, cos\u00ec come la squadra di pallavolo femminile Ars2000.\nNegli sport da combattimento, il Kick boxing ha una tradizione trentennale, legata alla famiglia Luciani (\"Tiger Club\") che ha conquistato numerosi titoli italiani ed europei.\nNegli ultimi anni anche la canoa sta riscuotendo sempre maggiori consensi e successi. Il Canoa Club Comacchio ogni anno organizza il Canoa Cross. Nel 2012 si \u00e8 disputata la 25\u00aa edizione.\nOgni anno si svolge il Gran Premio Internazionale Podistico \"Undici Ponti\".\nIl percorso si snoda all'interno del centro storico passando per i ponti della cittadina lagunare con una lunghezza totale di 9,5\u00a0km.\nNel 2011 \u00e8 stata corsa la 45\u00aa edizione.\nPer due volte, nel 1982 e nel 1983, Comacchio \u00e8 stata sede di arrivo di una tappa del Giro d'Italia. Altre due volte (nel 1967 e nel 1973) il Giro ha posto il traguardo di tappa sul territorio comunale, con arrivo rispettivamente al Lido degli Estensi e al Lido delle Nazioni.\nGalleria d'immagini.\nImmagini artistiche di Paolo Monti."}
{"id": "1601482", "revid": "287204", "url": "https://it.wikipedia.org/wiki?curid=1601482", "title": "Come le foglie (poesia)", "text": "Come le foglie \u00e8 una poesia del poeta greco Mimnermo, in distici elegiaci, giuntaci, probabilmente integra, tramite l\"Antologia\" di Stobeo.\nIn questo testo il poeta si sofferma nuovamente sul discorso di antitesi tra i divertimenti della giovinezza e l'incombenza triste della vecchiaia. La poesia \u00e8 scritta in distici elegiaci.\nIl testo inizia con il paragone senza tempo tra uomini e foglie, ricorrente nella letteratura ed \u00e8 di stampo omerico. \nOmero, infatti, nel VI libro dell'Iliade, durante l'incontro tra Diomede e Glauco, paragona le generazioni degli uomini alle foglie: \nTuttavia sono evidenti anche le differenze: nel discorso di Glauco la precariet\u00e0 dell'uomo si applicava alle stirpi e al significato della loro presenza sulla terra, in Mimnermo, invece, al ciclo breve della vita individuale. Inoltre, se nell'Iliade le generazioni sono paragonate al cadere delle foglie con una immagine dinamica in cui nuove foglie nascono e che si conclude con la visione della primavera, nel frammento 2 West il dato pittoresco viene appena ricordato, dopo il poeta si abbandona in una triste riflessione che termina con le figure delle nere Parche, quindi un'immagine di morte. A partire da reminiscenze omeriche il poeta affronta le tematiche che pi\u00f9 gli stanno a cuore: la fugacit\u00e0 della giovinezza e l'incombere della vecchiaia. Dal punto di vista formale si nota che le parole-chiave sono poste in rilievo grazie alla loro collocazione nel testo, alla fine (come \u1f62\u03c1\u03b7, \u1f20\u03b5\u03bb\u03af\u03bf\u03c5, \u1f23\u03b2\u03b7\u03c2, rispettivamente alla fine dei vv. 1-3) o all'inizio, come il pronome \u1f21\u03bc\u03b5\u03af\u03c2 al v. 1, che afferma l'universalit\u00e0 delle tematiche trattate, da cui nessun uomo pu\u00f2 sentirsi escluso: noi tutti siamo come foglie, e tanto caduca \u00e8 la nostra esistenza. \nI termini scelti, attinti dal mondo naturale, suggeriscono un'identificazione tra la vita umana e il ciclo della natura. Nel componimento \u00e8 evidente l'angoscia del poeta: a differenza di Pohlez altri studiosi, quali Jaeger, sostengono che non possa intendersi come l'analogo invito oraziano al carpe diem: per l'uomo \"morte, vecchiaia, malattia, sfortuna, e quant'altro lo insidia, si fanno minacce gigantesche, e chi cerca di sottrarsi loro col godimento momentaneo, ne porta tuttavia la spina sempre confitta nel cuore\". \nNel v. 10 ricorre un tema molto diffuso nel pessimismo greco, che si ritrova in Bacchilide:\"per l'uomo/ molto meglio non esser nato,/ non avere mai visto la luce/ del sole; in Erodoto:\" meglio \u00e8 per l'uomo morire piuttosto che vivere; in Sofocle:\"Non essere nati \u00e8 condizione/ che tutto supera; ma poi, una volta apparsi,/ tornare al pi\u00f9 presto col\u00e0 donde si venne,/ \u00e8 certo il secondo bene\". Tuttavia in Mimnermo esso assume una connotazione differente: egli ritiene preferibile la morte, ma solo quando la giovinezza \u00e8 ormai trascorsa. \nRiprese letterarie.\nLa similitudine con le foglie, di derivazione omerica, ha avuto grande successo nella letteratura di tutti i tempi. Nel mondo greco il paragone viene ripreso da Semonide di Amorgonel frammento 10 D.,in cui il poeta, nel riferimento alla precariet\u00e0 umana, sottolinea l'inconsapevolezza degli uomini, che sono cos\u00ec sciocchi da ritenersi eterni. Ma la pi\u00f9 famosa riscrittura \u00e8 quella di Virgilio che nel VI libro nell\"Eneide\" utilizza questa immagine per descrivere la moltitudine delle anime accalcate sulla spiagge dell'Acheronte, aspettando di essere traghettate da Caronte; la similitudine virgiliana ritorna nel III canto dell\"Inferno\" di Dante. Il tema dello scorrere del tempo ricorre poi in un sonetto di Shakespeare, che presenta l'immagine di un albero privo di foglie. Altrettanto celebre \u00e8 la lirica di Giuseppe Ungaretti \"Soldati\" (1918), in cui con estrema incisivit\u00e0 il poeta esprime la precariet\u00e0 della condizione umana, ancora pi\u00f9 fragile in tempi di guerra. Anche il poeta di Recanati riprende poi l'immagine delle foglie quali simbolo della caducit\u00e0 umana nel Frammento XLI dei \"Canti\"."}
{"id": "1601484", "revid": "986213", "url": "https://it.wikipedia.org/wiki?curid=1601484", "title": "Leopoldo III di Anhalt-Dessau", "text": "Biografia.\nLeopoldo era il figlio primogenito del Principe Leopoldo II di Anhalt-Dessau e della Principessa Gisella Agnese di Anhalt-K\u00f6then. Dal 1751, sal\u00ec al trono del Principato alla morte del padre, sotto la tutela dello zio Teodorico, dal momento che non aveva ancora raggiunto l'et\u00e0 per governare, fatto che avvenne nel 1758. Seguendo la tradizione di famiglia, come suo padre e suo nonno prima di lui, entr\u00f2 al servizio dell'esercito prussiano. Malgrado questa sua presenza militare, riusc\u00ec a far mantenere l'Anhalt-Dessau neutrale negli scontri che nel 1757 coinvolsero la Prussia e l'Austria.\nLeopoldo III nel 1767 a Charlottenburg spos\u00f2 sua cugina, la Principessa Luisa di Brandeburgo-Schwedt. Nel 1782 sottopose il principato all'autorit\u00e0 prussiana, ponendosi sotto la protezione reale. Nel 1806, sostenendo la causa di Napoleone, dopo la sconfitta di Lipsia, si trasfer\u00ec a Parigi con tutta la famiglia.\nNel 1807 Leopoldo III ottenne il titolo di Duca dall'Imperatore Francesco II.\nLeopoldo III mor\u00ec nel 1817 e gli succedette il nipote Leopoldo.\nMatrimonio e figli.\nLeopoldo III si spos\u00f2 una sola volta, ma ebbe anche molti figli illegittimi:\nDall'amante Johanna Eleonore Hoffmeier (1746 - 1816; dal 1765 Contessa di Neitsch\u00fctz):\nDalla moglie Luisa di Brandeburgo-Schwedt:\nDa Luisa Schoch, figlia del Maestro dei Giardini di palazzo:\nDall'amante Johanna Magdalena Luise J\u00e4ger (1763-?)\nDall'amante Friederike Wilhelmine Schulz nata Favreau (1772 - 1843):"}
{"id": "1601486", "revid": "1442080", "url": "https://it.wikipedia.org/wiki?curid=1601486", "title": "Fiches (album)", "text": "Fiches \u00e8 un album discografico della band italiana rock demenziale Gem Boy, uscito il 14 marzo 2008.\nOspiti.\nAl disco hanno partecipato anche Giuseppe Giacobazzi, il Trio Medusa e Red Ronnie."}
{"id": "1601494", "revid": "438678", "url": "https://it.wikipedia.org/wiki?curid=1601494", "title": "Il mattino dopo", "text": "Il mattino dopo (\"The Morning After\") \u00e8 un film del 1986 diretto da Sidney Lumet.\nTrama.\nAlex, un'attrice semialcolizzata, si sveglia dopo una sbornia e scopre accanto a s\u00e9 il cadavere di un uomo. Non ricorda niente della sera precedente. Invece di chiamare la polizia, se ne va e all'aeroporto incontra un ex-poliziotto, Turner. A complicare la vicenda entra in campo anche il marito Joaquin, che vuole divorziare."}
{"id": "1601500", "revid": "76963", "url": "https://it.wikipedia.org/wiki?curid=1601500", "title": "Edoardo Mulargia", "text": "Biografia.\nProlifico realizzatore di spaghetti western, ha diretto i suoi film utilizzando vari pseudonimi: Tony Moore, Edward G. Muller. La sua prima regia risale al 1962, quando realizza il film \"Le due leggi\" con Walter Brandi ed Emma Baron."}
{"id": "1601503", "revid": "767487", "url": "https://it.wikipedia.org/wiki?curid=1601503", "title": "Agnese di Dio", "text": "Agnese di Dio (\"Agnes of God\") \u00e8 un film del 1985 diretto da Norman Jewison, tratto dall'omonimo dramma teatrale di John Pielmeier.\nTrama.\nIl film \u00e8 ambientato in Canada, tra Montreal e un convento di suore nei suoi pressi. Suor Agnese urla nella notte: ha trovato il cadavere di un neonato in un recipiente per la carta straccia. Pare evidente che il bimbo sia suo e che lo abbia ucciso, strangolandolo con il cordone ombelicale. La dottoressa Martha Livingstone viene incaricata di effettuare una perizia che stabilisca se la suora era in grado di intendere e di volere al momento dell'omicidio. Martha per\u00f2 non \u00e8 sicura che ad uccidere il bimbo sia stata Agnese, mentre madre Miriam tende ad attribuire tanto il concepimento quanto la morte del piccolo alla pura volont\u00e0 divina. Moderna psichiatria e fede nei miracoli finiscono per scontrarsi.\nRiconoscimenti.\n1986 - Premio Oscar\n1986 - Golden Globe"}
{"id": "1601505", "revid": "1714743", "url": "https://it.wikipedia.org/wiki?curid=1601505", "title": "Federico di Anhalt-Dessau", "text": "Era l'unico figlio sopravvissuto di Leopoldo III principe e successivamente duca di Anhalt-Dessau, e di sua moglie Luisa, figlia di Federico Enrico, Margravio di Brandeburgo-Schwedt. La sua unica sorella nata l'11 febbraio 1768, nacque morta o mor\u00ec poco dopo la sua nascita.\nVita.\nNel 1786 si un\u00ec all'esercito prussiano, dove fece carriera sino ad ottenere il titolo di \"Generalfeldmarschall\". In 1805 he contracted to build K\u00fchnauer Park.\nFederico mor\u00ec tre anni prima di suo padre, quindi non eredit\u00f2 mai l'Anhalt-Dessau. Il suo posto come erede di Leopold III fu preso dal maggiore dei suoi figli maschi Leopoldo Federico, che succedette a suo nonno nel 1817 con il nome di Leopoldo IV.\nMatrimonio e figli.\nA Bad Homburg vor der H\u00f6he il 12 giugno 1792 Federico sposo la Langravia Amalia d'Assia-Homburg (Homburg, 29 giugno 1774 - Dessau, 3 febbraio 1846), figlia di Federico V, Langravio di Assia-Homburg. Ebbero sette figli:\nConnessione con Mozart.\nIl testo della canzone tedesca \"Des kleinen Friedrichs Geburtstag\", K. 529, di Wolfgang Amadeus Mozart, fu in origine scritta nel 1778 dal poeta Johann Eberhard Driedrich Schall per commemorare il nono compleanno del Principe Ereditario Federico. Non si sa come Mozart si sia imbattuto in questo testo o perch\u00e9 abbia scelto di ambientare a Praga nel 1787. Tutto ci\u00f2 che si sa \u00e8 che \u00e8 stata inserita nel suo proprio catalogo di composizioni musicali come opera completa il 6 novembre 1787."}
{"id": "1601506", "revid": "767487", "url": "https://it.wikipedia.org/wiki?curid=1601506", "title": "Sweet Dreams (film 1985)", "text": "Sweet Dreams \u00e8 un film del 1985 diretto da Karel Reisz, ispirato alla cantante \"country\" statunitense Patsy Cline, scomparsa tragicamente in un incidente aereo nel 1963."}
{"id": "1601510", "revid": "767487", "url": "https://it.wikipedia.org/wiki?curid=1601510", "title": "Country (film)", "text": "Country \u00e8 un film del 1984 diretto da Richard Pearce.\nTrama.\nUna famiglia dell'Iowa \u00e8 in gravi difficolt\u00e0 economiche e indebita con lo stato. La madre prende in mano la situazione e resiste."}
{"id": "1601512", "revid": "240800", "url": "https://it.wikipedia.org/wiki?curid=1601512", "title": "Alcoolici", "text": ""}
{"id": "1601515", "revid": "1305772", "url": "https://it.wikipedia.org/wiki?curid=1601515", "title": "CyClones", "text": "CyClones \u00e8 un videogioco per MS-DOS, di genere sparatutto in prima persona. Sviluppato da Raven Software, \u00e8 stato pubblicato da Strategic Simulations, Inc. nel 1994.\nTrama.\nVoi siete Havoc, un guerriero potenziato ciberneticamente, in lotta contro degli alieni. Scoprite che siete stati riprogrammati e che fate parte della fazione che combattete: dovrete scoprire chi vi ha fatto questo.\nModalit\u00e0 di gioco.\nLa caratteristica pi\u00f9 innovativa di questo titolo \u00e8 quella del metodo controllo: \u00e8 infatti possibile sparare o in genere interagire con l'ambiente grazie al mouse, in maniera indipendente dal nostro movimento via tastiera. Altra opzione allora degna di nota era una \"modalit\u00e0 tutorial\" interattiva, oggi presente nella maggior parte dei titoli moderni.\nTecnologia.\nInizialmente il gioco doveva sfruttare il motore grafico di \"Shadowcaster\", a sua volta basato su una versione preliminare di \"Doom\". In seguito fu deciso di sviluppare un nuovo motore: chiamato \"STEAM\", introduceva alcune caratteristiche innovative come piattaforme movibili, camminatoie sospese, piani obliqui e texture trasparenti. Nonostante queste novit\u00e0 il motore non era in grado, similarmente a \"Wolfenstein 3D\", di gestire muri dotati di angoli orizzontali diversi da 90\u00b0.\nVersioni.\nLa versione in CD-Rom, a differenza della versione in floppy disk, contiene circa 9 minuti di video digitalizzati con attori reali."}
{"id": "1601516", "revid": "1632387", "url": "https://it.wikipedia.org/wiki?curid=1601516", "title": "Can I Play with Madness", "text": "Can I Play with Madness \u00e8 il sedicesimo singolo pubblicato dagli Iron Maiden, il primo estratto dall'album \"Seventh Son of a Seventh Son\" di cui costituisce l'anticipazione.\nNella sua primissima versione il brano doveva essere una ballata dal titolo \"By the Wings of Eagle\". Il singolo ha avuto un buon successo di vendite arrivando fino alla terza posizione nella classifica inglese.\nIl brano narra di un giovane ossessionato da visioni che crede di impazzire e si rivolge ad un vecchio profeta perch\u00e9, attraverso la sua sfera di cristallo, lo aiuti a capirle. Il giovane per\u00f2 \u00e8 scettico e ignora i consigli del profeta causando un litigio fra i due.\nNella b-side del disco troviamo il brano \"Black Bart Blues\" in cui si racconta di come la band, durante il tour del 1983, passasse davanti ad una stazione di servizio in Florida dove erano in vendita tre statue di una armatura a cavallo (chiamate Black Bart) una delle quali comprata da Bruce Dickinson.\nCompleta il singolo la cover del brano \"Massacre\" dei Thin Lizzy."}
{"id": "1601523", "revid": "767487", "url": "https://it.wikipedia.org/wiki?curid=1601523", "title": "Frances", "text": "Frances \u00e8 un film di Graeme Clifford del 1982.\n\u00c8 la storia della vita di Frances Farmer, attrice teatrale e cinematografica, nata il 19 settembre 1913 e morta il 1\u00ba agosto 1970. Il suo spirito indipendente e ribelle entr\u00f2 in conflitto con gli imperativi dello \"star system\" hollywoodiano e soprattutto con l'autoritaria madre, interpretata da Kim Stanley, che ottenne una \"nomination\" all'Oscar come miglior attrice non protagonista insieme a Jessica Lange (\"nomination\" all'Oscar per la migliore attrice protagonista ). Ci\u00f2 fu all'origine di un lungo percorso manicomiale da cui l'attrice usc\u00ec fisicamente e psichicamente devastata. Gran parte del film \u00e8 un atto d'accusa contro le pratiche concentrazionarie e distruttive della personalit\u00e0 di una certa pratica psichiatrica, tanto da rendere necessaria, nei titoli di coda, una nota del Dipartimento per la Salute Mentale della California in cui si precisa che \"... le riprovevoli condizioni cui fu sottoposta Frances Farmer non sono rappresentative degli attuali trattamenti nel campo della salute mentale\"."}
{"id": "1601527", "revid": "15756", "url": "https://it.wikipedia.org/wiki?curid=1601527", "title": "Solo quando rido", "text": "Solo quando rido (\"Only When I Laugh\") \u00e8 un film del 1981 diretto da Glenn Jordan.\nTrama.\nGeorgia Hines \u00e8 una famosa attrice alcolizzata che riesce a riabilitarsi dopo un lungo periodo di cura. Pu\u00f2 cos\u00ec tornare a casa e riprendere una vita normale. Georgia \u00e8 separata dal marito, al quale \u00e8 stata affidata la loro figlia adolescente Polly, che vuole per\u00f2 vivere con la madre. Tutto sembra procedere bene per Georgia, anche grazie alla compagnia dei due amici di sempre, l'effeminato Jimmy e la sofisticata Toby. Nel frattempo un commediografo, ex amante di Georgia, si fa vivo e le propone di essere protagonista in una commedia ispirata alla loro tempestosa storia d'amore. Georgia accetta, ma la paura di non essere pi\u00f9 in grado di recitare come prima la induce a ridarsi all'alcol."}
{"id": "1601531", "revid": "729019", "url": "https://it.wikipedia.org/wiki?curid=1601531", "title": "Franco Ferrari (giornalista)", "text": "Biografia.\nSi trasferisce a Roma per ragioni di lavoro e comincia poi a girare il mondo per seguire la sua professione.\nHa seguito da vicino quasi tutte le guerre dell'ultimo trentennio del XX secolo: dall'Indocina al Medio Oriente, dal Ciad all'Afghanistan, dal Bangladesh alla Somalia, dalla Guerra del Golfo alla Croazia.\nTra i riconoscimenti ottenuti per la sua attivit\u00e0 di giornalista: 1984 Milano, Premio Max David per l'inviato speciale; 1991 Milano, Premio giornalistico Europa; 1992 Napoli, Premio Vita d'Artista. Ha pubblicato opere di narrativa, saggistica e poesia. Al mestiere di giornalista e scrittore affianca quello di pittore, con mostre personali a Roma, Milano, Bologna, Londra, Washington, Tokyo.\nNel 1993 si trasferisce a Magliano Sabina (Rieti), dove apre uno studio di pittura. Ed \u00e8 Magliano che passa gli ultimi anni della sua vita.\nMuore a Roma il 12 aprile 2000, durante la registrazione di una trasmissione televisiva riguardante la guerra civile in Cambogia.\nNel 2007, il Comune di Magliano Sabina ha deciso di dedicare alla memoria di Franco Ferrari un concorso di reportage video."}
{"id": "1601532", "revid": "438678", "url": "https://it.wikipedia.org/wiki?curid=1601532", "title": "Soldato Giulia agli ordini", "text": "Soldato Giulia agli ordini (\"Private Benjamin\") \u00e8 un film del 1980 diretto da Howard Zieff.\nTrama.\nCon un divorzio alle spalle Giulia Benjamin decide di risposarsi ma la seconda volta \u00e8 ancora pi\u00f9 sfortunata della prima: il marito muore d'infarto poche ore dopo le nozze. Giulia interpreta l'accaduto come un segno del destino: la vita matrimoniale, evidentemente, non era fatta per lei. Cos\u00ec senza lasciarsi abbattere, decide di arruolarsi nell'esercito. Sotto le armi gliene capitano di tutti i colori, ma il vero banco di prova arriva quando Giulia conosce Henri, un affascinante medico francese, di cui lei naturalmente si innamora. Il terzo matrimonio si profila, ma, proprio il giorno delle nozze alcuni strani comportamenti del \"maritino\" inducono Giulia a lasciar perdere e a tornare sotto le armi.\nRiconoscimenti.\nGoldie Hawn, ormai specializzata in ruoli brillanti alla Doris Day, per la sua interpretazione \u00e8 stata candidata sia all'Oscar alla miglior attrice che al Golden Globe per la migliore attrice in un film commedia o musicale. Ed Eileen Brennan \u00e8 stata candidata per il premio Oscar alla migliore attrice non protagonista.\nNel 2000 l'American Film Institute l'ha inserito all'82\u00ba posto della classifica delle cento migliori commedie americane di tutti i tempi.\nSerie televisiva.\nIl film gener\u00f2 una serie televisiva, \"Soldato Benjamin\", trasmessa sulla CBS dal 1981 al 1983."}
{"id": "1601534", "revid": "767487", "url": "https://it.wikipedia.org/wiki?curid=1601534", "title": "Guardia, ladro e cameriera", "text": "Guardia, ladro e cameriera \u00e8 un film del 1958 diretto da Steno.\nTrama.\nUna banda di ladri maldestri guidati dal \"Professore\" (Carotenuto) con Otello (Manfredi) reclutato, suo malgrado, al bar e al suo primo furto, organizzano un colpo in un appartamento della Roma-bene nella notte di San Silvestro. Otello deve fare da apripista entrando dalla finestra, ma incappa nell'avvenente cameriera Adalgisa (Pallotta) rimasta a casa - contrariamente al previsto - per curare il cane dei padroni che ha la tosse. Otello pasticcione e impacciato nel ruolo di ladro, che non \u00e8 il suo, si fa scoprire da Adalgisa che, dopo un iniziale spavento, capisce la bont\u00e0 e l'onest\u00e0 di fondo di Otello. I due si piacciono ed \u00e8 amore a prima vista. Ma Adalgisa aveva chiesto aiuto urlando dalla finestra, attirando l'attenzione della guardia giurata in servizio (Cigliano) che sale e suona alla porta dell'appartamento. Adalgisa nasconde Otello ma da quel momento iniziano una serie di equivoci in cui viene coinvolta tutta la banda di ladri. Adalgisa, al centro delle varie scene che si susseguono, \u00e8 anche attirata dal fascino serio della guardia ed \u00e8 indecisa tra lui e Otello, provando attrazione per entrambi. Alla fine sceglier\u00e0 Otello, e la guardia lo lascer\u00e0 libero per amore di Adalgisa. Il \"Professore\" che millanta grandi strategie da capobanda esperto, finisce per compiere un furto... di polli! Marginale i ruoli di una giovane Bice Valori - ancora sconosciuta - e di un Luciano Salce abbastanza alle prime armi con la sua tipica maschera da catatterista che lo render\u00e0 famoso.\nCritica.\n\u00abConvenzionale commediola gialla.\u00bb per il Mereghetti, 1994."}
{"id": "1601536", "revid": "453768", "url": "https://it.wikipedia.org/wiki?curid=1601536", "title": "B-52 (cocktail)", "text": "Il B-52 \u00e8 un cocktail nato negli U.S.A. composto principalmente da Kahl\u00faa, crema di whiskey e Grand Marnier.\nLa sua preparazione prevede una tecnica a strati, per cui data la diversa densit\u00e0 degli ingredienti, essi tendono a restare separati invece di mischiarsi.\nViene servito in una coppetta Martini, e presenta numerose varianti, come lo shot, oppure infiammato \nHa fatto parte della lista dei cocktail ufficiali riconosciuti dall'IBA dal 2004 al 2011\nStoria.\nIl nome si riferisce al bombardiere a lungo raggio Boeing B-52 Stratofortress prodotto dalla Boeing in servizio per la Air Force degli Stati Uniti (USAF), che \u00e8 stato usato nella Guerra del Vietnam per sganciare le bombe incendiarie al Napalm (ed \u00e8 probabilmente da ci\u00f2 che \u00e8 nata la versione infiammabile).\nLa sua origine \u00e8 abbastanza incerta, certuni sostengono che sia stato creato nel ristorante \"Alice's\" a Malib\u00f9, in California, certi altri invece sostengono che sia nato nella \"Keg Steakhouse\" a Calgary, in Canada, nel 1977. Alcune voci, inoltre, sostengono che fu creato da Adam Honigman, un barman al Maxwell's Plum Bar di New York City, verso la fine degli anni settanta oppure i primi anni ottanta. La sua popolarit\u00e0 alquanto diffusa ha creato molte varianti, elencate nella sezione omonima sotto. Tutte insieme, questi cocktail sono considerati la \"Serie B-50\".\nPreparazione.\nSebbene esistano macchine (dal funzionamento spesso scenografico) per la preparazione automatica di questo cocktail, un abile barman riesce a prepararlo senza difficolt\u00e0.\nCocktail di questo genere, con suddivisione orizzontale, vengono definiti \"layer\", inoltre la loro preparazione \u00e8 detta \"costruzione\", essendo essa opposta allo shakerare o al mescolare.\nPer primo si versa nel bicchierino il liquore al caff\u00e8 (per esempio Tia Maria o Kahl\u00faa), successivamente si versa la crema di whiskey molto lentamente facendola scorrere sul retro di un cucchiaio da cocktail (quelli col manico molto lungo) prestando attenzione al disturbare il meno possibile lo strato inferiore versando quello superiore. Allo stesso modo, sempre con molta attenzione, si versa il Grand Marnier sopra il tutto.\nVersione infiammabile.\nPer un effetto pi\u00f9 coreografico va bevuto infiammato: basta dare fuoco al Grand Marnier con un accendino ed in pochi secondi prender\u00e0 fuoco; alcuni sostituiscono il Grand Marnier con altri distillati o liquori di gradazione superiore o aggiungono alcol etilico puro, ma non \u00e8 necessario, oltre che deleterio, in quanto esso ha un gusto molto pungente. Un trucco \u00e8 quello di riscaldare preventivamente il Grand Marnier, oppure di versarne un po' in un cucchiaio, accenderlo e poi versarlo con delicatezza nel bicchiere.\nUna volta acceso va bevuto con la cannuccia tutto d'un fiato per evitare che essa prenda fuoco: difatti, aspirando, il liquido la raffredda.\nLasciando il bicchiere acceso, le fiamme non passeranno mai negli strati inferiori in quanto, esaurita la parte superficiale di alcol, esse si spegneranno da sole e gli strati di liquore, sottostanti al Grand Marnier, rimarranno sempre freddi."}
{"id": "1601537", "revid": "767487", "url": "https://it.wikipedia.org/wiki?curid=1601537", "title": "Capitolo secondo", "text": "Capitolo secondo (\"Chapter Two\") \u00e8 un film del 1979 diretto da Robert Moore, ispirato ad una commedia di Neil Simon, con James Caan e Marsha Mason.\nTrama.\nGeorge Schneider, scrittore di libri gialli, ha perduto da poco la moglie Barbara che amava moltissimo: un viaggio in Europa non \u00e8 servito ad alleviare il dolore e i rimpianti, e gli sforzi di suo fratello Leo, per fargli conoscere altre donne, lo irritano. Jennie MacLaine, attrice di teatro, ha appena divorziato dal marito giocatore di baseball. Un errore di Leo fa s\u00ec che George e Jennie si conoscano, prima telefonicamente, poi di persona e che si piacciano cos\u00ec tanto da sposarsi."}
{"id": "1601540", "revid": "1048993", "url": "https://it.wikipedia.org/wiki?curid=1601540", "title": "Aldo Barberito", "text": "Biografia.\nHa interpretato, tra gli anni sessanta e settanta, film soprattutto di genere poliziottesco come \"Sette orchidee macchiate di rosso\" di Umberto Lenzi (1971), \"Il caso Mattei\" di Francesco Rosi (1972, nel ruolo del giornalista Mauro De Mauro dove venne doppiato da Mariano Rigillo), \"L'onorata famiglia - Uccidere \u00e8 cosa nostra\" di Tonino Ricci (1973), \"Roma a mano armata\" di Umberto Lenzi (1976), \"Italia a mano armata\" di Marino Girolami (1976) e \"La banda del trucido\" di Stelvio Massi (1977).\nTra gli attori a cui ha prestato la voce Jack Albertson, Eric Sykes, Charles Coburn, Walter Huston, Kotaro Tomita, Jun Tazaki, Mauro Vestri, Vic Morrow, Karl Malden, Claude Akins, Anthony Quayle e Takanobu Toya.\nIn televisione ha fatto parte del cast di molti dei pi\u00f9 importanti sceneggiati televisivi degli anni '60: da \"Una tragedia americana\", del 1962, diretto da Anton Giulio Majano, a \"La freccia nera\" del 1968.\nAttivo anche nel mondo dei cartoni animati, ha doppiato, tra gli altri, Dick Dastardly in \"Wacky Races\" e \"Dastardly e Muttley e le macchine volanti\", Fred Flintstone in \"Gli antenati\", Alvar di Flake in \"Vickie il vichingo\", Frank in \"Carletto il principe dei mostri\", Hydargos in \"UFO Robot Goldrake\", Lord Angoras e Lord Drayato in \"Grande Mazinga\" ed \u00e8 stato anche direttore del doppiaggio di \"Sampei\", \u00e8 stato anche la voce del ministro Hikima in \"Jeeg Robot d'acciaio\", inoltre \u00e8 stato la voce di Hansuke in \"L'invincibile Ninja Kamui\"."}
{"id": "1601550", "revid": "767487", "url": "https://it.wikipedia.org/wiki?curid=1601550", "title": "The Rose (film)", "text": "The Rose \u00e8 un film drammatico del 1979 diretto da Mark Rydell, racconta la storia di una rockstar autodistruttiva degli anni 60 che lotta per far fronte alle pressioni costanti della sua carriera e le esigenze del suo manager senza scrupoli. Il film \u00e8 interpretato da Bette Midler, Alan Bates, Frederic Forrest, Harry Dean Stanton, Barry Primus e David Keith. La storia \u00e8 liberamente ispirata alla vita della cantante Janis Joplin. Originariamente intitolato Pearl, soprannome di Joplin e titolo del suo ultimo album, \u00e8 stato romanzato dopo che la sua famiglia ha rifiutato di consentire ai produttori i diritti per la sua storia. \u00c8 stato scritto da Bill Kerby e Bo Goldman da un racconto di Bill Kerby, e diretto da Mark Rydell.\n\"The Rose\" \u00e8 stato candidato a quattro premi Oscar tra cui Miglior attrice in un ruolo principale (Bette Midler, nel suo debutto sul grande schermo), miglior attore non protagonista (Frederic Forrest), miglior montaggio e miglior sonoro.\nBette Midler ha eseguito la colonna sonora per il film, e la title track \u00e8 diventato uno dei suoi pi\u00f9 grandi singoli di successo.\nTrama.\nVerso la fine del 1969, Mary Rose Foster \u00e8 una famosa rock and roll diva conosciuta come \"The Rose\". Nonostante il successo, \u00e8 una ragazza autodistruttiva e solitaria, e continua a lavorare per il suo burbero e e avido promotore Rudge Campbell. Anche se forte e tenace, Rose \u00e8 un'alcolizzata, con problemi di dipendenza da droghe ed ex insicura, che sembra desiderare costantemente l'approvazione nella sua vita. Come tale, \u00e8 determinata a tornare alla sua citt\u00e0 natale, ora come una superstar. Dopo essere stata umiliata da una stella del suo paese di nome Billy Ray, Rose incontra un autista di limousine chiamato Houston Dyer e inizia una storia d'amore con lui. Rudge pensa che Houston sia solo un altro sfruttatore, ma Rose pensa di aver finalmente incontrato il vero amore. Houston le dice che \u00e8 in realt\u00e0 un sergente dall'esercito, e lei gli racconta il suo passato in Florida. I due avranno un rapporto turbolento, ma lo stile di vita di Rose, tutto \"sesso, droga e rock &amp; roll\" e costantemente in tour, la condurranno ad una rottura inevitabile. Houston e Rose si lasciano e Rose fa ritorno al suo paese per il suo show, ma nei primi minuti della performance crolla sul palco stroncata da una overdose fatale (alcol, barbiturici e eroina) proprio durante il tanto atteso concerto di ritorno a casa a Jacksonville in Florida."}
{"id": "1601553", "revid": "765341", "url": "https://it.wikipedia.org/wiki?curid=1601553", "title": "Futura (carattere)", "text": "Prodotto a partire dal 1927, il Futura \u00e8 un carattere tipografico senza grazie progettato dal tipografo e grafico tedesco Paul Renner.\nStoria.\nNacque dal redesign che Paul Renner effettu\u00f2 a partire da un carattere progettato da un suo allievo della Graphische Berufschule di Francoforte sul Meno.\nVenne presentato da Renner stesso alla V Triennale di Milano, nel 1933, riscontrando in brevissimo tempo un grande successo.\nDal 1961 una variante del tipo denominata \"Futura halbfett\" venne utilizzata per la segnaletica della ferrovia federale tedesca (DB). Fu utilizzata anche dall'azienda berlinese di trasporti pubblici (BVG).\nIn Italia il Futura \u00e8 attualmente utilizzato dalle Ferrovie dello Stato, sia negli orari che nella segnaletica e, a partire dal 2000, dalla Rai. \u00c8 inoltre il carattere ufficiale della casa di moda \u00abDolce&amp;Gabbana\u00bb.\nCaratteristiche.\n\u00c8 un carattere di tipo lineare che deriva da caratteristiche proprie della progettazione del Bauhaus, quali equilibrio compositivo e costruttivismo.\nUna sua variante, il Futura Black, \u00e8 basata sugli stencil."}
{"id": "1601554", "revid": "8596", "url": "https://it.wikipedia.org/wiki?curid=1601554", "title": "The rose", "text": ""}
{"id": "1601558", "revid": "729019", "url": "https://it.wikipedia.org/wiki?curid=1601558", "title": "Democratic Leadership Council", "text": "Il Democratic Leadership Council \u00e8 un gruppo democratico riformatore statunitense fondato alla fine degli anni ottanta dai cosiddetti \"Nuovi Democratici\", desiderosi dopo 12 anni di presidenza repubblicana di dare una scossa al Partito Democratico, distaccandosi dal fronte pi\u00f9 liberal e cercando consensi tra i pi\u00f9 moderati.\nIl Democratic Leadership Council \u00e8 a favore del business e critico nei confronti dei sindacati. I suoi aderenti proclamano di credere nei valori tradizionali condivisi dalla maggioranza degli americani: responsabilit\u00e0 individuale, etica del lavoro, importanza della famiglia, ordine pubblico.\nPresidente dal 1990 fu Bill Clinton. Attualmente il \"chairman\" \u00e8 Harold Ford jr."}
{"id": "1601561", "revid": "223378", "url": "https://it.wikipedia.org/wiki?curid=1601561", "title": "Cipriniformi", "text": ""}
{"id": "1601563", "revid": "1005847", "url": "https://it.wikipedia.org/wiki?curid=1601563", "title": "Libert\u00e0 e Solidariet\u00e0", "text": "Libert\u00e0 e Solidariet\u00e0 (in slovacco: \"Sloboda a Solidarita\" - SaS) \u00e8 un partito politico slovacco di orientamento liberale, liberalconservatore, euroscettico e libertario civile (a favore di matrimoni gay e liberalizzazione delle droghe), fondato nel 2009 dall'economista Richard Sul\u00edk, che ha progettato la \"flat tax\" vigente in Slovacchia.\nIl maggior risultato del partito fu alle parlamentari del 2016, quando raccolse il 12,1% dei consensi e 315.558 voti.\nFa parte dal 2020 del governo Matovi\u010d in coalizione con altri partiti di centro-destra."}
{"id": "1601570", "revid": "438678", "url": "https://it.wikipedia.org/wiki?curid=1601570", "title": "La vita sognata degli angeli", "text": "La vita sognata degli angeli (\"La vie r\u00eav\u00e9e des anges\") \u00e8 un film del 1998 diretto da \u00c9rick Zonca.\nPresentato in concorso al 51\u00ba Festival di Cannes, ha valso alle sue protagoniste \u00c9lodie Bouchez e Natacha R\u00e9gnier il premio per la migliore interpretazione femminile.\nTrama.\nLa giovane Isabelle, vagabonda con lo zaino in spalla, arriva a Lilla e in una fabbrica tessile incontra una sua coetanea, Marie, che accetta di ospitarla per la notte. Le ragazze dividono l'appartamento, che Marie custodisce perch\u00e9 la proprietaria e sua figlia hanno avuto un incidente d'auto, al quale \u00e8 sopravvissuta solo la figlia, Sandrine, che si trova in coma in ospedale. Isa \u00e8 vivace, aperta, mentre Marie \u00e8 selvaggia e instabile.\nLe due vivono di lavoretti saltuari, e fanno amicizia con due buttafuori, Charly e Fr\u00e9do. Le differenze caratteriali porteranno le ragazze su strade diverse: dopo averne trovato e letto il diario, Isa si interessa della piccola Sandrine e va spesso a trovarla in ospedale fino al risveglio, mentre Marie intreccia una relazione con il ricco e fatuo Chriss, il che la porta ad allontanarsi sempre pi\u00f9 dall'amica. Le loro strade si divideranno definitivamente quando le due dovranno lasciare l'appartamento, ormai venduto."}
{"id": "1601571", "revid": "205250", "url": "https://it.wikipedia.org/wiki?curid=1601571", "title": "Carlo Molfese", "text": "Biografia.\nMolfese nasce il 26 maggio 1934 a Brienza, un piccolo paese in provincia di Potenza. La madre e il padre, giovani attori, avevano infatti fatto tappa a Brienza con la compagnia di Carlo Titta. Sempre a Brienza avviene il suo debutto sul palcoscenico a soli quattro giorni di et\u00e0 ne \"I figli di nessuno\".\nAvviato agli studi di giurisprudenza, abbandona l'universit\u00e0 al primo anno per seguire la vocazione teatrale.\nComincia fin da ragazzo a frequentare la Galleria Umberto I di Napoli, ritrovo di molti artisti dove, grazie a suo padre Marcello, entra in contatto con Nino Taranto, Pietro De Vico, Anna Campori, Ugo D'Alessio, Franco Sportelli, Pupella e Rosalia Maggio e tanti altri grandi interpreti del teatro napoletano.\nIl suo vero debutto come attore avviene a 18 anni nello spettacolo \"'O Zampugnaro 'nnamurato\", organizzato da suo padre in omaggio ad Armando Gill.\nDopo alterne fortune come attore di avanspettacolo e sceneggiate napoletane, nel 1958 avviene un grande incontro: Tot\u00f2 lo chiama per trascrivere in vernacolo napoletano le sue poesie, quelle che poi verranno raccolte sotto il titolo di \"'A livella\".\nSuccessivamente, tra il 1958 ed il 1962, altri incontri saranno significativi per la sua carriera: Amedeo Nazzari, Vittorio De Sica, Aldo Fabrizi e ancora Nino Taranto, con il quale realizza il primo grande spettacolo: \"Sette italiani da salvare\", scritto da Dino Verde, che segna il ritorno di Taranto alla rivista.\nNel 1962 decide di diventare impresario teatrale. Fino al 1967 dirige il Teatro delle Muse di Roma, con programmazioni per quegli anni inconsuete e chiamando artisti come Carmelo Bene, Paolo Poli, Laura Betti, Giancarlo Cobelli. Quest'ultimo mette in scena \"La caserma delle fate\", con un protagonista che diventer\u00e0 fondamentale per la sua carriera artistica e, soprattutto, per il teatro italiano: Gigi Proietti.\nNello stesso teatro organizza anche una serie di recital di giovani cantautori come Gino Paoli, Umberto Bindi, Sergio Endrigo, Gino Negri, Fred Bongusto, e il debutto del giovane attore comico Vittorio Marsiglia.\nPoi si dedica al cabaret: nel 1969 nella cantina delle Grotte del piccione di Piero Gabrielli nasce il CAB 37 dove Fiorenzo Fiorentini rilancia il mito del grande Petrolini. Fiorenzo Fiorentini \u00e8 affiancato da Maria Luisa Serena, da Dada Gallotti, da Luciano Fineschi, e da un giovanissimo Lino Banfi. Al piano debutta un giovanissimo talento: Nicola Piovani. In questa impresa Molfese incontra Renato Angiolillo, direttore de \"Il Tempo\".\nNel 1973 si concretizza l'idea di creare quello che sar\u00e0 poi il Teatro Tenda. Per un'intera stagione realizza il primo decentramento culturale nei quartieri popolari di Roma con Pippo Baudo, Gianni Nazzaro e Lino Banfi con lo spettacolo \" Alle 9 sottocasa\". Nel 1975 ripete l'esperienza con Aldo Fabrizi nello spettacolo \"Baci, promesse, carezze, lusinghe e illusion...\". L'anno successivo il Teatro Tenda trova una sede definitiva in Piazza Mancini.\nPrendono il volo dal Teatro Tenda attori come Gigi Proietti, Roberto Benigni, Renato Zero, I Gatti di Vicolo Miracoli, La Smorfia di Lello Arena, Enzo De Caro e Massimo Troisi e molti altri.\nCome impresario Molfese ha poi legato il suo nome a protagonisti come Vittorio Caprioli, Domenico Modugno, Mario Scaccia, Stefano Satta Flores, Aldo Giuffr\u00e9, Giancarlo Sbragia, Giovanna Ralli, Lina Volonghi e tanti altri.\nAlla fine degli anni ottanta Molfese riapre un vecchio teatro romano, il Giulio Cesare e per l'occasione mette in scena, anche come produttore, uno spettacolo scritto da Elvio Porta: \"L'opera d'e muort'e famme\", con protagonisti Vittorio Caprioli e Angela Pagano. Successivamente allestisce il musical \"Cyrano\" con Domenico Modugno.\nNel 1989, grazie a Gigi Proietti, torna a recitare nella sit-com televisiva \"Villa Arzilla\", su Rai 2. Poi, sempre con Proietti, \u00e8 il padrone di casa di \"Club '92\", variet\u00e0 del venerd\u00ec sera, ancora su Rai 2. Di nuovo con Proietti in \"Italian Restaurant\" e poi con Renzo Arbore in \"Caro Tot\u00f2\", trasmissione televisiva dedicata al Principe De Curtis.\nNel 1994 Molfese riapre il Teatro Belsito, proponendo una stagione dedicata all'operetta e al teatro napoletano con Vittorio Marsiglia.\nNel 1998 \u00e8 fra i protagonisti del film di Ettore Scola \"La cena\", che gli vale un Nastro d'argento assieme ai protagonisti maschili del film.\nNelle stagioni teatrali 1998/1999 \u00e8 protagonista con Ugo Pagliai e Paola Gassmann della commedia di Vitaliano Brancati \"Una donna di casa\".\nPer la televisione ha svolto una intensa attivit\u00e0 prima come produttore e autore, poi come attore in numerose fiction, attivit\u00e0 che si \u00e8 protratta fino al 2005.\nAlla fine del 2006 pubblica il libro \"Un Teatro a Roma\", storia del Teatro Tenda di piazza Mancini, cui fa seguito una mostra di manifesti, fotografie e documenti e successivamente un film/documentario dal titolo \"In principio era il Teatro\" con la collaborazione di Carlo Conversi."}
{"id": "1601575", "revid": "131358", "url": "https://it.wikipedia.org/wiki?curid=1601575", "title": "Copa CONMEBOL", "text": ""}
{"id": "1601578", "revid": "643662", "url": "https://it.wikipedia.org/wiki?curid=1601578", "title": "Roman Berezovsky", "text": ""}
{"id": "1601580", "revid": "150109", "url": "https://it.wikipedia.org/wiki?curid=1601580", "title": "Spazio interstellare", "text": ""}
{"id": "1601582", "revid": "767487", "url": "https://it.wikipedia.org/wiki?curid=1601582", "title": "Cos\u00ec fan tutti", "text": "Cos\u00ec fan tutti (\"Comme une image\") \u00e8 un film del 2004 scritto, diretto ed interpretato da Agn\u00e8s Jaoui.\nPresentato in concorso al 57\u00ba Festival di Cannes, ha vinto il premio per la migliore sceneggiatura.\nTrama.\nLolita \u00e8 infelice e in sovrappeso, Etienne \u00e8 uno scrittore famoso ed egocentrico, Pierre si crede un fallito, mentre Sylvia, sua moglie, insegnante di canto frustrata, lo stima profondamente ma detesta i suoi allievi, finch\u00e9 non scopre che fra questi c'\u00e8 Lolita, la figlia del suo scrittore preferito..."}
{"id": "1601583", "revid": "144796", "url": "https://it.wikipedia.org/wiki?curid=1601583", "title": "Federico V di Assia-Homburg", "text": ""}
{"id": "1601595", "revid": "131358", "url": "https://it.wikipedia.org/wiki?curid=1601595", "title": "Copa Mercosur", "text": ""}
{"id": "1601599", "revid": "767487", "url": "https://it.wikipedia.org/wiki?curid=1601599", "title": "Joseph Paul Cretzer", "text": "Abile rapinatore di banche, fu imprigionato ad Alcatraz; qui partecip\u00f2 alla famosa \"Battaglia di Alcatraz\" nella quale fu ucciso mentre stava approfittando del caos per fuggire.\nBiografia.\nCarriera criminale.\nCretzer, che cominci\u00f2 la sua carriera criminale fin dalla giovane et\u00e0, venne incarcerato per la prima volta nel 1927, per poi essere rilasciato dopo qualche mese di reclusione. Capeggi\u00f2 una banda criminale, che derubava banche lungo la costa ovest degli Stati Uniti. Nel settembre 1939 fu arrestato per la seconda volta e portato temporaneamente al penitenziario di Chicago. Scont\u00f2 la sua pena, di 25 anni, al penitenziario dell'Isola di McNeil, a partire dal febbraio 1940; nell'aprile 1940, tent\u00f2 di scappare, con il cognato e membro della banda, Arnold Kyle, dopo essersi impossessati di un autocarro. Fu ripreso dopo tre giorni, e condannato a 50 anni di prigione per tentativo di fuga. Il giorno della sentenza, nel palazzo di giustizia di Tacoma (Washington) Cretzer uccise una guardia, nel tentativo di un'ennesima fuga.\nCretzer fu condannato al carcere a vita per omicidio al penitenziario di Alcatraz, a partire dall'agosto 1940. Nel maggio 1941, tent\u00f2 nuovamente la fuga insieme a Sam Shockley, Arnold Kyle e Lloyd Barkdoll. Durante il tentativo di fuga presero in ostaggio alcune guardie, ma presto abbandonarono il proposito quando non riuscirono a tagliare le sbarre. Per questo tentativo di fuga, Cretzer fu condannato a cinque anni di isolamento, nei \"Blocchi D\" di Alcatraz.\nBattaglia di Alcatraz.\nAppena rilasciato dalla cella di isolamento, Cretzer inizi\u00f2 a progettare un'ennesima fuga. Questo piano fu studiato dal compagno detenuto Bernard Coy, anch'esso condannato all'isolamento, il quale comunicava con Cretzer attraverso il linguaggio Morse. In questa fuga, anch'essa fallita, alla quale parteciparono anche Marvin Hubbard, Sam Shockley, Miran Thompson e Clarence Carnes, caus\u00f2 una cruenta rivolta, conosciuta come \"Battaglia di Alcatraz\", nella quale Cretzer, armato con una calibro 45, spar\u00f2 contro alcune guardie. La battaglia si protrasse per due giorni ed i carcerati tentarono nuovamente di scappare; Coy fu ucciso da una guardia il 2 maggio, Cretzer non ebbe alcuna intenzione di arrendersi e fu ucciso da una guardia, il 4 maggio 1946. Cretzer fu seppellito presso il \"Cypress Lawn Memorial Park\", di Colma in California."}
{"id": "1601605", "revid": "2166030", "url": "https://it.wikipedia.org/wiki?curid=1601605", "title": "Isabella d'Aviz (1397-1471)", "text": "Origine.\nEra la settima figlia del re del Portogallo e dell'Algarve, Giovanni I d'Aviz e di sua moglie, Filippa di Lancaster.\nBiografia.\nIsabella, unica femmina (tutte e cinque le sorelle, tre di nome Bianca, delle quali, una illegittima, Eleonora e Giovanna morirono o in fasce o in tenera et\u00e0) trascorse l'infanzia e la giovinezza alla corte di Lisbona dove suo padre, il re Giovanni I, le fece avere una buona educazione ed una buona istruzione e crebbe attorniata dai cinque fratelli, Edoardo, Pietro, Enrico, maggiori di lei e Giovanni e Ferdinando, minori di lei, in un ambiente tranquillo e privo di intrighi (Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\").\nNel 1415, nella tradizionale politica di alleanza con il regno d'Inghilterra, furono condotte delle trattative, in chiave antifrancese, per un matrimonio tra Isabella ed il re d'Inghilterra, Enrico V; le trattative non andarono a buon fine ma Isabella, che allora era diciottenne, non sembr\u00f2 rammaricarsene troppo.&lt;br&gt;Nello stesso anno, sua madre, Filippa mor\u00ec di peste nera, il 19 luglio 1415, lasciando Isabella nello sconforto, perch\u00e9 era molto legata alla madre. Da quel giorno si ritir\u00f2 a vivere nelle sue stanze, circondata dalle sue dame.\nSolo dopo altri tredici anni, per merito del fratello Pietro ricevette un'altra proposta di matrimonio; nel 1426, Pietro giunse nelle Fiandre e fu ospitato alla corte del duca di Borgogna, Filippo il Buono, che era vedovo da un anno; Pietro raccomand\u00f2 a Filippo la sorella Isabella, come moglie. Filippo, nel 1428, invi\u00f2 una delegazione in Portogallo, che includeva il pittore Jan van Eyck, che fece due ritratti alla principessa Isabella, per condurre le trattative di matrimonio che furono positive e la delegazione, nel 1429, rientr\u00f2 a Bruges, dove il duca Filippo accett\u00f2 le condizione; il contratto di matrimonio fu stipulato a Lisbona, il 24 luglio del 1429 ed il matrimonio per procura fu celebrato, sempre a Lisbona, il giorno seguente.&lt;br&gt;La principessa Isabella rinvi\u00f2 la partenza di alcune settimane per i preparativi e per i festeggiamenti che si tennero alla corte portoghese, per il matrimonio dell'unica principessa della casa reale, ed alla fine, il 19 ottobre, una flotta di 20 navi, con 2000 persone al seguito salp\u00f2 da Lisbona e giunse nelle Fiandre il 25 dicembre del 1429.&lt;br&gt;Il 7 gennaio del 1430, a Sluys, nelle vicinanze di Bruges furono celebrate le nozze tra Isabella e il duca di Borgogna, conte di Borgogna, Artois e Fiandre, Filippo il Buono, l'unico figlio maschio di Giovanni Senza Paura, duca di Borgogna, conte di Borgogna (Franca Contea), Artois e Fiandre, e di Margherita, figlia del duca di Baviera-Straubing Alberto I, conte di Hainaut e di Olanda.&lt;br&gt;In onore di Isabella, Filippo, il 10 gennaio 1430, istitu\u00ec l'Ordine del Toson d'Oro.\nIsabella era una donna molto raffinata ed intelligente, che apprezzava essere circondata da artisti e poeti, fu una mecenate e miglior\u00f2 la vita alla corte di Borgogna.&lt;br&gt;Tuttavia la sua presenza fu molto importante nella vita politica del figlio, Carlo I il Temerario, ma soprattutto del marito Filippo, espletando per lui anche delle missioni diplomatiche:\nNel 1457, col marito si ritir\u00f2 nel castello di Nieppe, dove si dedic\u00f2 a pratiche di carit\u00e0 e collabor\u00f2 con Eleonora di Poitiers a scrivere un libro, &lt;\"Gli onori della corte\"&gt;, che si occupava dell'etichetta a corte.\nIsabella mor\u00ec nelle Fiandre, a Aire-sur-la-Lys (oggi, nel dipartimento francese del Passo di Calais), il 17 dicembre del 1471 e fu inumata nella certosa di Gosnay (oggi, nel dipartimento francese del Passo di Calais). solo in un secondo tempo la salma fu traslata a Digione e tumulata nella certosa.\nFigli.\nAl marito Filippo, Isabella, diede tre figli:\nSecondo \"The PEDIGREE\", verso la fine del 1432, alla coppia sarebbe nata anche una figlia:"}
{"id": "1601606", "revid": "125916844", "url": "https://it.wikipedia.org/wiki?curid=1601606", "title": "Amici di Maria De Filippi (quinta edizione, fase serale)", "text": "La fase finale della quinta edizione di Amici di Maria De Filippi \u00e8 andata in onda dal 29 gennaio al 26 marzo 2006 in prima serata su Canale 5. L'edizione \u00e8 stata vinta dal ballerino Ivan D'Andrea, mentre il Premio della Critica \u00e8 stato vinto dalla cantante Rita Comisi.\nRegolamento.\nIl regolamento di questa edizione subisce varie modifiche, nel serale prevede una serie di sfide \"uno contro uno\" dove gli sfidanti vengono scelti dai ragazzi stessi tramite votazione per maggioranza. La commissione interviene solo nel caso di sfide non eque. Il primo in classifica \u00e8 immune dalla votazione.\nPer la prima volta \u00e8 prevista la possibilit\u00e0 di ripescaggio tra titolari eliminati precedentemente, nel caso in cui uno dei concorrenti sia costretto ad abbandonare il gioco.\nPer la prima volta viene presentata la possibilit\u00e0 di una sfida a squadre (Aquile (Blu) e Pinguini (Bianchi).\nLe squadre potranno decidere chi schierare nelle varie prove, con ampia facolt\u00e0 di scelta, al termine della sfida la squadra vincitrice potr\u00e0 fare il nome del concorrente che dovr\u00e0 lasciare la scuola.\nLa puntata serale finale si svolge tra 5 sfidanti secondo il consueto meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nConcorrenti.\nI ragazzi ammessi alla fase finale sono 16: 3 vengono eliminati dal semaforo rosso nella prima puntata del serale per un totale di 13 concorrenti. Altri 2 ragazzi entrano in sostituzione di due alunni ritirati.\nSvolgimento del serale.\nTabella dello svolgimento del serale.\nNel tabellone sono indicati la classifica di accesso al serale, gli esiti delle sfide e le votazioni per gli sfidanti (primo, secondo, eventuali terzo e riserve).\nLegenda:\nTabellone delle esibizioni.\nPuntata 1.\nLa Prima puntata del serale \u00e8 stata trasmessa il 29 gennaio 2006 e ha visto la vittoria di Nicola con il 76% dei voti e l'uscita di Endri Roshi.\nLegenda:\nPuntata 2.\nLa Seconda puntata del serale \u00e8 stata trasmessa il 5 febbraio 2006 e ha visto la vittoria di Eleonora Crupi con il 66% dei voti e l'uscita di Giuseppe Landi.\nPer questa puntata le singole sfide non sono sottosposte a televoto, il colore indica solamente il vantaggio di una concorrente rispetto all'altro al termine della prova.\nLegenda:\nPuntata 3.\nLa Terza puntata del serale \u00e8 stata trasmessa il 12 febbraio 2006 e ha visto la vittoria di Andrea Dianetti con il 65% dei voti e l'uscita di Robert Iaboni.\nPer questa puntata le singole sfide non sono sottosposte a televoto, il colore indica solamente il vantaggio di un concorrente rispetto all'altro al termine della prova.\nLegenda:\nPuntata 4.\nLa Quarta puntata del serale \u00e8 stata trasmessa il 19 febbraio 2006 e ha visto la vittoria di Ivan D'Andrea con il 52% dei voti e l'uscita di Luana Guidara.\nPer questa puntata le singole sfide non sono sottosposte a televoto, il colore indica solamente il vantaggio di un concorrente rispetto all'altro al termine della prova.\nLegenda:\nPuntata 5.\nLa Quinta puntata del serale \u00e8 stata trasmessa il 26 febbraio 2006 e ha visto la vittoria della squadra delle ragazze con il 51% dei voti e l'uscita di Nicola Gargaglia.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nSquadra Aquile\nSquadra Pinguini\nLegenda:\n\u00a0\u00a0\u00a0\u00a0 Vantaggio/Vittoria dei Pinguini.\n\u00a0\u00a0\u00a0\u00a0 Vantaggio/Vittoria delle Aquile.\nPuntata 6.\nLa Sesta puntata del serale \u00e8 stata trasmessa il 5 marzo 2006 e ha visto la vittoria della squadra di Raffaele Tizzano con il 61% dei voti e l'uscita di Manola Moslehi.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nLegenda:\n\u00a0\u00a0\u00a0\u00a0 Vantaggio/Vittoria dei Bianchi.\n\u00a0\u00a0\u00a0\u00a0 Vantaggio/Vittoria squadra Blu.\nPuntata 7.\nLa Settima puntata del serale \u00e8 stata trasmessa il 12 marzo 2006 e ha visto la vittoria della squadra di Ivan D'Andrea con il 53% dei voti e l'uscita di Rosella Luc\u00e0.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nLegenda:\n\u00a0\u00a0\u00a0\u00a0 Vantaggio/Vittoria dei Bianchi.\n\u00a0\u00a0\u00a0\u00a0 Vantaggio/Vittoria dei Blu.\nSemifinale.\nLa Semifinale \u00e8 stata trasmessa il 19 marzo 2006 e ha visto la vittoria di Raffaele Tizzano, il ripescaggio di Rita Comisi da parte della commissione e l'uscita di Erion Baze.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra\nLegenda:\n\u00a0\u00a0\u00a0\u00a0 Vantaggio/Vittoria dei Bianchi.\n\u00a0\u00a0\u00a0\u00a0 Vantaggio/Vittoria dei Blu.\nFinale.\nLa finale \u00e8 stata trasmessa il 26 marzo 2006 ed ha visto vincitore di questa edizione Ivan D'Andrea.\nNel tabellone vengono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate da ogni singolo componente nella puntata finale.\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:\nAscolti.\nTutte le puntate sono andate in onda in prima serata su Canale 5."}
{"id": "1601607", "revid": "125706658", "url": "https://it.wikipedia.org/wiki?curid=1601607", "title": "La pianista (film)", "text": "La pianista (\"La pianiste\") \u00e8 un film del 2001 diretto da Michael Haneke, tratto dall'omonimo romanzo di Elfriede Jelinek.\nPresentato in concorso al 54\u00ba Festival di Cannes, ha ricevuto il Grand Prix Speciale della Giuria, il premio per la miglior interpretazione femminile e il premio per la migliore interpretazione maschile.\nTrama.\nErika Kohut \u00e8 una brillante insegnante di pianoforte presso il conservatorio di Vienna. Anche se ha ormai passato i quarant'anni, continua a vivere in un appartamento con l'anziana e possessiva madre. Dietro il suo atteggiamento rigido e impeccabile si nasconde in realt\u00e0 una donna sessualmente repressa, tormentata da perversioni sadomasochistiche e voyeuristiche. Nella sua esistenza, l'unica cosa in grado di far sentire \"viva\" Erika \u00e8 il maltrattare, punendoli e offendendoli, i suoi allievi che lei segretamente detesta: infatti distrugger\u00e0 tutte le prospettive musicali di una sua allieva di talento, ferendole le mani con dei cocci di vetro che lei stessa ha infilato nella tasca della giacca della ragazza. Perversamente, annusa i fazzoletti intrisi di sperma degli uomini masturbatori di un peep show.\nDurante un concerto privato conosce Walter, un attraente studente di ingegneria, che rimane colpito dal suo fascino. Egli \u00e8 un ottimo pianista, in grado di eseguire con grande talento brani di Schumann e Schubert, autori che lei apprezza vivamente. Dopo un'iniziale ritrosia, Erika diventa ossessionata da Walter e quest'ultimo sembra intenzionato ad iniziare una relazione con lei, ma la donna, pur acconsentendo, pone per iscritto una serie di regole a cui il ragazzo dovr\u00e0 attenersi nella relazione: regole dettagliate di un rapporto sadico-masochistico in cui lui sar\u00e0 il padrone e lei sottomessa.\nIn breve Walter non \u00e8 pi\u00f9 disposto a sopportare le fantasie con le quali lei si approccia, e tenta inutilmente di convincerla ad instaurare una normale relazione affettiva: eppure, dopo l'ennesimo rifiuto sessuale da parte di Erika, il ragazzo si scatena rabbiosamente contro di lei, violentandola. Il giorno dopo, quando Erika vuole avvicinarlo per parlargli, lui la saluta senza accennare ad altro. Ad Erika non rimane altro che trafiggersi con un coltello e andarsene sanguinante per le vie della capitale austriaca."}
{"id": "1601608", "revid": "214522", "url": "https://it.wikipedia.org/wiki?curid=1601608", "title": "Straf expedition", "text": ""}
{"id": "1601609", "revid": "131358", "url": "https://it.wikipedia.org/wiki?curid=1601609", "title": "Copa Mercosur 1998", "text": ""}
{"id": "1601610", "revid": "131358", "url": "https://it.wikipedia.org/wiki?curid=1601610", "title": "Copa Merconorte", "text": ""}
{"id": "1601611", "revid": "2730", "url": "https://it.wikipedia.org/wiki?curid=1601611", "title": "Battaglia di Malvern Hill", "text": "La battaglia di Malvern Hill, nota anche come battaglia di Poindexter's Farm, ebbe luogo il 1\u00ba luglio 1862, nella contea di Henrico (Virginia), e fu la sesta e ultima battaglia delle battaglie dei sette giorni (campagna peninsulare) della guerra di secessione americana. Il Gen. Robert E. Lee lanci\u00f2 una serie di assalti disgiunti contro la pressoch\u00e9 inespugnabile posizione dell'Esercito dell'Unione a Malvern Hill. I Confederati ebbero pi\u00f9 di 5.300 perdite senza guadagnare un palmo di terreno. Malgrado la sua vittoria, il maggior generale George B. McClellan arretr\u00f2 trincerandosi a Harrison's Landing, sul fiume James (Virginia), dove il suo esercito era protetto da cannoniere, ponendo fine alla Campagna Peninsulare.\nAntefatti.\nLa battaglia finale dei sette giorni fu la prima in cui l'esercito unionista si scelse un terreno ad esso favorevole. Per i precedenti sei giorni, l'Armata del Potomac di McClellan s'era ritirato al sicuro al di l\u00e0 del fiume James, tallonato dall'Armata della Virginia settentrionale di Lee. Fino a quel momento le principali battaglie dei Sette Giorni erano state non decisive, ma McClellan fu innervosito dagli aggressivi assalti di Lee e rest\u00f2 convinto di essere in netta inferiorit\u00e0 numerica, sebbene in realt\u00e0 le due armate fossero pressoch\u00e9 uguali come effettivi.\nMalvern Hill costituiva un buon punto d'osservazione e una buona posizione per le batterie d'artiglieria, essendo stata preparata il giorno precedente dal V Corpo del Brig. Gen. Fitz John Porter. McClellan stesso non fu presente sul campo di battaglia, avendo preceduto il suo esercito a Harrison's Landing sul James, e Porter fu il pi\u00f9 anziano del comandanti di Corpo presenti. I pendii erano stati liberati dagli alberi, ed era quindi garantita la pi\u00f9 ampia visibilit\u00e0, tanto che i campi aperti verso settentrione potevano essere spazzati dal fuoco letale di 250 cannoni, piazzati dal col. Henry J. Hunt, comandante dell'artiglieria di McClellan. Al di l\u00e0 di questo spazio, il terreno era acquitrinoso e con fitta vegetazione.\nL'intera Armata del Potomac occup\u00f2 la collina, con l'eccezione della Divisione del brig. gen. Silas Casey, ora al comando del brig. Gen. John J. Peck, del IV Corpo, che aveva proceduto verso Harrison's Landing e, non essendo impegnata, era andata a costituire l'estrema destra della linea federale. La linea federale s'allungava in un vasto semicerchio da Harrison's Landing sulla destra pi\u00f9 estrema alla Divisione del brig. gen. George W. Morell del Corpo di Porter all'estrema sinistra, che occupava il terreno pi\u00f9 favorevole da un punto di vista geografico sulle pendici di NO della collina. Ad aggiungersi allo schieramento sulla destra del corpo comandato da Morell fu la Divisione del brig. gen. Darius N. Couch, che era stata distaccata dal IV Corpo, ora a Harrison's Landing, e che aveva occupato il centro effettivo dello schieramento federale. Sebbene Porter comandasse la porzione di campo di battaglia in cui le truppe di Couch erano state posizionate, egli decise di permettere a Couch di agire in modo indipendente dal suo comando, non ponendo la sua Divisione distaccata sotto il comando di uno dei comandanti degli altri corpi. Prolungando la linea federale sulla destra di Couch vi erano la Divisione dei brigadieri generali Philip Kearny e Joseph Hooker del III Corpo del brig. gen. Samuel P. Heintzelman. Alla destra era il II Corpo del brig. gen. Edwin Vose Sumner, consistente nella Divisione dei brigadieri generali Israel B. Richardson e John Sedgwick, che erano ancorati alla Divisione del I Corpo di Peck ad Harrison's Landing.\nAnzich\u00e9 attaccare il fianco, Lee punt\u00f2 direttamente contro il centro, nella speranza che la sua artiglieria avrebbe aperto la via a un successivo attacco della fanteria (proprio come avrebbe mal giudicato l'anno successivo la Carica di Pickett a Gettysburg). Credeva anche che i suoi soldati combattessero meglio della loro controparte unionista, malgrado i sei giorni precedenti di duro combattimento e di faticosa marcia (un certo numero di corpi unionisti di fatto non avevano ancora preso parte a un combattimento diretto, cosa che costituiva un atto d'accusa per il comando di McClellan, ma operarono bene nella parte finale dello scontro). Il piano di Lee era quello di attaccare la collina da nord, sulla Quaker Road, usando le divisioni dei Magg. Gen. Thomas J. \"Stonewall\" Jackson, Richard S. Ewell, D.H. Hill e del Brig. Gen. William H.C. Whiting. Il Magg. Gen. John B. Magruder ricevette l'ordine di seguire Jackson e di coprire il suo fianco destro quando avesse raggiunto il campo di battaglia. La Divisione del Magg. Gen. Benjamin Huger doveva del pari tenergli dietro, ma Lee si riserv\u00f2 il diritto di posizionarla in base agli sviluppi della situazione. Le divisioni dei Magg. Gen. James Longstreet e Ambrose Powell Hill, che erano stati pesantemente impegnate nella battaglia di Glendale il giorno precedente, furono tenute di riserva.\nBattaglia.\nCome per la maggior parte delle battaglie dei Sette Giorni, il complicato piano di Lee fu malamente realizzato. I soldati in avvicinamento al fronte furono rallentati da numerose strade fangose e da carte geografiche scadenti. Jackson arriv\u00f2 al paludoso torrente chiamato Western Run e bruscamente si arrest\u00f2. Le guide di Magruder erroneamente lo diressero sulla Long Bridge Road a SO, lontano dal campo di battaglia. Alla fine la linea di combattimento fu costituita con la Divisione di Huger (brigate dei Brig. Gen. Ambrose R. Wright e Lewis Addison Armistead) sul fianco destro dei Confederati e dalla Divisione di D.H. Hill (brigate dei Brig. Gen. John Bell Hood e del Col. Evander M. Law) sulla Quaker Road sul fianco destro. Esse attesero il bombardamento confederato prima di lanciarsi all'attacco.\nSfortunatamente per Lee, Henry Hunt attacc\u00f2 prima, scatenando uno dei pi\u00f9 massicci fuochi d'artiglieria di tutta la Guerra Civile dalle 13 alle 14:30. Gli artiglieri unionisti avevano un equipaggiamento migliore e una maggior esperienza, cosicch\u00e9 misero fuori combattimento la maggior parte delle batterie confederate, che erano concentrate sulla collina, a 1.100 metri circa a nord della Crew House e attorno alla Poindexter's farm a NE. Malgrado l'imprevisto, Lee lanci\u00f2 l'attacco della fanteria alle 15:30 e la Brigata di Armistead realizz\u00f2 alcuni progressi all'interno delle linee dei tiratori scelti unionisti. Alle 16 Magruder arriv\u00f2 e gli fu ordinato di avanzare per appoggiare Armistead. Il suo attacco fu frammentario e malamente organizzato.\nNel frattempo D. H. Hill lanci\u00f2 la sua Divisione avanti lungo la Quaker Road, presso la Willis Church. Lungo l'intera linea di battaglia le truppe confederate guadagnarono a poco pi\u00f9 di 180 metri rispetto al centro unionista e furono respinte al cadere della notte con pesanti perdite.\nEsiti.\nD.H. Hill scrisse in seguito: \"Non fu una guerra; fu un assassinio\". L'esercito di Lee's ebbe 5.355 caduti (contro i 3.214 dell'Unione) nel suo dispersivo sforzo e arretr\u00f2 su Richmond, mentre l'esercito unionista si ritir\u00f2 su Harrison's Landing. Melville scrisse un componimento poetico.\nMalvern Hill mise fine alla Campagna Peninsulare. Quando l'esercito di McClellan smise di minacciare Richmond, Lee sped\u00ec Jackson a operare contro l'esercito del Magg. Gen. John Pope lungo il Rapidan, dando in tal modo avvio alla Campagna delle Virginia settentrionale.\nIl volontario Edwin Jennison della fanteria della Georgia fu ucciso nella battaglia di Malvern Hill, Virginia, il 1\u00ba luglio 1862, all'et\u00e0 di 16 anni: il pi\u00f9 giovane combattente caduto nella guerra di secessione."}
{"id": "1601612", "revid": "104485", "url": "https://it.wikipedia.org/wiki?curid=1601612", "title": "Kenny Bolin", "text": "\u00c8 attualmente impegnato nella Ohio Valley Wrestling (OVW), federazione nella quale guida la \"stable heel\" Bolin Services. Svolge anche il ruolo di commentatore degli show della OVW.\nMembri della Bolin Services.\nQuello che segue \u00e8 un elenco di wrestler che hanno fatto o fanno parte della \"stable\" Bolin Services:"}
{"id": "1601614", "revid": "767487", "url": "https://it.wikipedia.org/wiki?curid=1601614", "title": "Sergio Morin", "text": "\u00c8 morto il 12 ottobre 2010 all'et\u00e0 di settantanove anni a Monfalcone.\nCarriera.\nMediano infaticabile, cresciuto calcisticamente nel Monfalcone dove debutta in Serie C, ha la sua grande occasione nel 1950 quando passa all'Inter. Dopo una stagione passata tra i rincalzi, viene ceduto in prestito nel 1951 al Vigevano dove gioca titolare in Serie C.\nTorna all'Inter nel 1952 dove \u00e8 chiuso da mediani come Nesti e Neri e per lui c'\u00e8 solo spazio per un'apparizione in Serie A l'8 febbraio 1953 in una sfortunata sconfitta interna dei neroazzurri contro il . L'unica consolazione di quell'anno fu comunque la vittoria dello scudetto da parte della formazione neroazzurra allenata da Alfredo Foni.\nLe sue opportunit\u00e0 sembrano ormai finite e viene ceduto al in Serie B dove per\u00f2 si impone e su di lui mette gli occhi Paolo Mazza che a Ferrara aveva portato, sempre nel 1954, il suo ex compagno interista Broccini che, come lui, viene dato dall'Inter alla SPAL quale parziale contropartita alla cessione di Giorgio Bernardin e con il compito di sostituire Dan Ekner. Rimane a Ferrara per due stagioni, con 63 presenze e una rete.\nNel 1956 Mazza lo cede al Napoli dove gi\u00e0 si trova un altro ex spallino, Bugatti, e dove l'anno dopo giungeranno, sempre dalla SPAL, Di Giacomo e Novelli e successivamente Costantini. A Napoli Morin si consacrer\u00e0 definitivamente, restando sino al 1960 per poi scendere di nuovo in Serie B - ironia della sorte assieme ad un altro ex spallino, Fontanesi - con il Verona.\nChiude, dopo 2 campionati in Veneto, nel 1966 in Serie C nella sua citt\u00e0 con il Monfalcone dove disputa altri 4 campionati.\nHa giocato complessivamente 154 in Serie A segnando 2 reti e 74 gare in Serie B segnando 1 goal.\nMorin \u00e8 stato anche un velista e ha vinto sette titoli nazionali e un titolo del mediterraneo."}
{"id": "1601617", "revid": "767487", "url": "https://it.wikipedia.org/wiki?curid=1601617", "title": "Stress da vampiro", "text": "Stress da vampiro (\"Vampire's Kiss\") \u00e8 un film diretto da Robert Bierman con Nicolas Cage del 1989.\nTrama.\nPeter Loew va dalla psichiatra, Dottoressa Glaser, e le racconta i suoi ultimi giorni, tra cui la conoscenza con una ragazza in un locale, di nome Jackie.\nSe la porta a letto, ma sul pi\u00f9 bello entra un pipistrello e per questo motivo scappano.\nPeter \u00e8 il direttore di una societ\u00e0 di New York che si occupa di svariati tipi di contratti e ha come segretaria Alva, d'origine ispanica.\nBen presto Peter conosce Rachel, una misteriosa donna che se lo porta a letto e lo vampirizza.\nPeter cambia drasticamente sia nel lavoro che nella vita di tutti i giorni, divenendo sempre pi\u00f9 nervoso e intransigente.\nRompe con Jackie, tratta male Alva, soprattutto per quanto riguarda il reperimento di un vecchio contratto, tanto che un giorno, disperata, decide di darsi malata.\nPeter per\u00f2 sospetta che ci\u00f2 non sia vero e la va a trovare in taxi a casa sua; la convince a tornare al lavoro.\nPrima per\u00f2 lei, che porta sempre una pistola con s\u00e9 per intimorire eventuali aggressori, si ferma dal fratello Emilio, che le d\u00e0 delle pallottole a salve.\nPeter \u00e8 sempre pi\u00f9 convinto di essere un vampiro e, quando Alva finalmente trova il contratto, lui le dice che \u00e8 troppo tardi e la insegue.\nUna volta raggiunta, la violenta e, in preda a una profonda crisi esistenziale, si spara due colpi di pistola in bocca, ma essendo a salve non muore.\nSi convince ancora di pi\u00f9 che \u00e8 immortale e un vampiro; infatti si mette a urlarlo per strada e va a comprarsi una dentiera da vampiro.\nIn discoteca uccide una ragazza. Alva, intanto, traumatizzata va dal fratello che si mette in cerca di Peter, il quale, sempre pi\u00f9 in crisi se ne va in giro con un palo appuntito e si immagina di incontrare la psichiatra che gli dice che una sua cliente, Sharon, sembra fatta apposta per lui.\nRitiratosi a casa, Emilio lo raggiunge e lo impala.\nCollegamenti ad altre pellicole.\nIl film che Peter e Rachel guardano in tv \u00e8 \"Nosferatu il vampiro\" di Friedrich Wilhelm Murnau del 1922.\nCuriosit\u00e0.\nL'espressione facciale che Peter assume nella scena in cui parla con Alva in ufficio ha ispirato il fenomeno di Internet \"you don't say?\", ovvero \"ma va?!\"."}
{"id": "1601619", "revid": "1305772", "url": "https://it.wikipedia.org/wiki?curid=1601619", "title": "Santa Clara do Sul", "text": "Santa Clara do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Lajeado-Estrela."}
{"id": "1601627", "revid": "729019", "url": "https://it.wikipedia.org/wiki?curid=1601627", "title": "Steve Lombardi", "text": "Carriera.\nAnni ottanta.\nSteve Lombardi inizia a combattere nel 1983 come jobber nella World Wrestling Entertaiment e, utilizzando il suo vero nome, si confronta con The Iron Sheik nel 1984, Ultimate Warrior, Macho Man nel 1987, Bret Hitman Hart nel 1988 e Sam Houston a Royal Rumble 1989.\nAnni novanta: Brooklyn Brawler.\nLa svolta nella sua carriera si avr\u00e0 nel 1989, quando il wrestler The Red Rooster lascia il manager Bobby \"the Brain\" Heenan. Questi accusa Red Rooster che senza di lui \u00e8 un buono a nulla e chiunque pu\u00f2 batterlo. Per dimostrar ci\u00f2, prende Steve Lombardi, un jobber qualunque, gli d\u00e0 la gimmick del Brooklyn Brawler e gli lancia la sfida. Come Brooklyn Brawler sconfigge il jobber Mario Mancini, ma perder\u00e0 poi contro The Red Rooster, accusando per\u00f2 l'arbitro di aver favorito the Red Rooster. Dopodich\u00e9 inizia un feud con Paul Roma, dove vince una prima volta a \"Superstar of Wrestling\" a Londra nel 1989; ma perde gli incontri successivi, due dark match a WrestleMania VI e alla Royal Rumble 1990. Abbandonato da Bobby Heenan, Brooklyn Brawler ritorna di fatto ad essere un jobber e viene puntualmente sconfitto in ogni match, talvolta in incontri di coppia. Si ricordano incontri contro Big Bully Busick, Koko B. Ware (in un dark match a WrestleMania VII), Jimmy Snuka, Crush (Survivor Series 1992) e The Undertaker a \"Monday Night Raw\" nel dicembre 1994. Steve Lombardi diventa nel suo piccolo un mito della WWF, il perdente per eccellenza; su internet i fan del Wrestling si chiedono se abbia mai vinto un incontro. In seguito interpreter\u00e0 altre gimmick, come Doink the Clown, Abe \"Knuckleball\" Schwartz (vestito da giocatore di baseball). Nella Royal Rumble 1993 vince contro Jim Powers. Col nome di Knuckeball sconfigge in alcune puntate di \"WWF Superstars\" i jobber George Anderson e Ron Cumberledge, usando come mossa finale il superplex. Nel 1997 ritorna alla ribalta come Brooklyn Brawler, vincendo una Battle Royal al Madison Square Garden e andando a sfidare per il titolo Shawn Michaels, ma viene sconfitto la sera stessa.\nSporadiche apparizioni (2000-presente).\nNell'autunno 2000, Brooklyn Brawler viene chiamato a disputare, nel corso di Smackdown! un handicap match, in coppia con Taka Michinoku e Sho Funaki, contro il campione mondiale della WWF, Triple H. Dopo aver eliminato i due giapponesi, interviene nel match Shawn Michaels che colpisce Triple H e permette a Brooklyn Brawler di schienare e vincere. Il 15 gennaio 2003 Lombardi conquista il titolo assoluto della BCW nel corso dello show New Year Revolution, battendo Johnny Swinger. Alla fine del match, per\u00f2, arrivano gli \u201cavvocati\u201d di Swinger che affermano che, visto che The Brooklyn Brawler non ha alcun contratto firmato con la BCW non poteva lottare per il titolo e Lombardi viene subito privato della cintura. Il 9 maggio 2003 Steve Lombardi subisce un intervento chirurgico alla schiena da parte del dottor Dr. Hae-Dong Jho. Il giorno dopo l'intervento \u00e8 gi\u00e0 in grado di sollevare pesanti pesi. Il 24 luglio 2003, a Smackdown! Brooklyn Brawler fa un'apparizione per attaccare Faarooq e Brasdhaw con una sedia di acciaio. Tre sere dopo, a Vengeance 2003, partecipa alla \u201cAPA Bar Room Brawl\u201d, un gimmick match che si svolge in nella ricostruzione di un bar, in cui Lombardi si accanisce contro Doink the Clown, interpretato, per l'occasione, da un giovane wrestler sotto contratto di sviluppo con la WWE. Nel corso della puntata di Smackdown! del 23 aprile 2005, nuova apparizione per Lombardi: Brooklyn Brawler viene presentato al pubblico del Madison Square Garden come nuovo amico di Heidenreich, che legge una poesia in suo onore. Brooklyn Brawler, per\u00f2 afferma che la poesia non gli piace, ed inaspettatamente comincia ad insultare gli abitanti di New York, togliendosi la sua maglietta caratteristica e sfoggiando una dei Boston Red Sox: \u201cda ora in poi \u2013 afferma \u2013 non sono pi\u00f9 Brooklyn Brawler ma Boston Brawler\u201d. Il pubblico fischia ed Heidenreich, visibilmente arrabbiato, lo atterra e lo colpisce ripetutamente, procurandosi gli applausi della platea. Lombardi torna sul ring il primo agosto 2006 nel corso dello show settimanale della ECW, ma viene facilmente sconfitto da Kurt Angle con una mossa di sottomissione. Il 4 agosto a Smackdown!, sconfitta per mano di Big Vito. Il 18 dicembre, Brooklyn Brawler prende parte ad una battaglia reale, ma viene gettato fuori dal ring molto prima della fine del match. Il 2 giugno 2007, nel corso di una edizione di Saturday Night's Main Event, Lombardi prende parte ad un match tra wrestlers con le gimmick pi\u00f9 strane della WWE: vestito da Doink the Clown ed insieme a Kane e Eugene, batte Umaga, Kevin Thorne e Viscera. Ha partecipato nel 2010 al main event WWE RAW Old School perdendo contro Ezekiel Jackson. Ritorna a TLC nel 2012 (evento svoltosi a Brooklyn) come terzo membro del team di Alberto Del Rio e The Miz che affronta i 3MB, chiude lui stesso il match per sottomissione effettuando una sorta di Boston Crab su Jinder Mahal. Su WWE.COM viene reso noto, il 18 luglio 2013, che Brooklyn Brawler ritorner\u00e0 nella puntata di Superstars del 20 luglio per affrontare Ryback. Ritorna come previsto nella puntata di Superstars del 20 luglio perdendo, in pochissimo tempo contro Ryback\nStile di combattimento.\nCome si evince dal suo nome e dal suo abbigliamento (jeans strappati, maglia dei New York Yankees anch'essa strappata), ha uno stile brawler, cio\u00e8 rissoso, da teppista di strada. Durante il commento per la televisione italiana, Dan Peterson fa notare la non coerenza del fatto che il lottatore si definisca il rissoso di Brooklyn, nonostante indossasse la maglia di una societ\u00e0 sportiva che ha la sua sede nel Bronx. Privo di una tecnica particolare, predilige l'uso di calci, bracci tesi e body slam. Lento e dotato di poca resistenza, cerca di far valere la forza fisica, ma per i canoni della WWE \u00e8 difficile trovare wrestler meno pesanti. Per questo viene puntualmente sconfitto. Le rarissime vittorie sono avvenute contro wrestler pi\u00f9 leggeri e non particolarmente dotati tecnicamente. Escludendo una fortunosa vittoria per count-out contro Big Bully Busick (Busick risped\u00ec sul ring in extremis Lombardi ma rimase egli stesso fuori) comunque pulite e regolari, anche perch\u00e9 Steve Lombardi, nonostante la gimmick e le continue sconfitte, \u00e8 un lottatore abbastanza corretto."}
{"id": "1601628", "revid": "363629", "url": "https://it.wikipedia.org/wiki?curid=1601628", "title": "Texel (isola)", "text": "Texel (pronunciato \"T\u00e8sel\") \u00e8 un'isola del mare del Nord nel gruppo delle isole Frisone Occidentali. L'isola \u00e8 lunga 23,7 km e larga 9,6 km, la sua superficie \u00e8 di 169,82 chilometri quadrati. \nTexel \u00e8 nota per la sua fauna selvatica, soprattutto in inverno, quando si stabiliscono rapaci e oche. \nIl paesaggio di dune lungo la costa occidentale dell'isola \u00e8 protetto dal Parco nazionale delle dune di Texel.\nStoria.\nNella zona secondo la tradizione sarebbe ascesa al cielo la dea Frya.\nDa Texel partirono spedizioni marittime importanti: nel 1615 Willem Schouten e Jacob Le Maire vi intrapresero il viaggio che li port\u00f2 a scoprire capo Horn mentre il 29 ottobre 1628 la nave Batavia part\u00ec per Giacarta.\nDal 4 aprile al 20 maggio 1945 ebbe luogo sul suo territorio la cosiddetta rivolta georgiana di Texel.\nGeografia fisica.\nL'isola di Texel si trova a nord della citt\u00e0 di Den Helder, a nord-est dell'isola disabitata di Noorderhaaks e a sud-ovest dell'isola di Vlieland.\nOriginariamente esistevano due isole, Texel propriamente detta, a sud, e Eierland a nordest, collegate da secche. All'inizio del XVII secolo, le isole furono collegate da una diga per impedire al Mare del Nord di devastare le aree costiere di Texel. A met\u00e0 del XIX secolo un polder complet\u00f2 la met\u00e0 settentrionale dell'isola.\nOggi Texel costituisce la pi\u00f9 grande barriera naturale tra il Mare del Nord e il Mare di Wadden.\nIl punto pi\u00f9 alto dell'isola non \u00e8 \"de Hoge Berg\" (15 m sul livello del mare), ma la duna \"\"Bertusnol\" (o \"Nol van Bertus\"\"), che si trova nel Parco Nazionale delle Dune, alta 19,6 m.\nIl paesaggio dunare di Texel \u00e8 un habitat unico per la fauna selvatica. Aree degne di nota includono \"De Slufter\", dove la marea entra e incontra le dune, formando un ambiente paludoso ricco di fauna e flora.\nCirca un terzo della superficie di Texel \u00e8 una riserva naturale protetta. Una zona umida chiamata Utopia \u00e8 stata progettata per far nidificare gli uccelli."}
{"id": "1601630", "revid": "438678", "url": "https://it.wikipedia.org/wiki?curid=1601630", "title": "Gli amanti del Pont-Neuf", "text": "Gli amanti del Pont-Neuf (\"Les Amants du Pont-Neuf\") \u00e8 un film del 1991 scritto e diretto da Leos Carax, famoso per la travagliata lavorazione e le altissime spese di produzione che lo resero a suo tempo il film pi\u00f9 costoso del cinema francese.\nTrama.\nSul Pont-Neuf, il ponte pi\u00f9 antico di Parigi, Alex, un clochard e artista di strada, e Mich\u00e8le, una fuggiasca studentessa d'arte con un occhio bendato a causa di una malattia, vivono una tormentata storia d'amore. A far da testimone alla loro relazione e a fornirli di sedativi e medicinali c'\u00e8 Hans, un anziano barbone che, come loro, vive e dorme sul ponte. Mich\u00e8le e Alex si arrangiano come possono per tirare avanti e sopportare il dolore della loro condizione, tra sbronze giornaliere, furti e bravate occasionali; il graduale peggioramento della malattia e il conseguente calo della vista renderanno Mich\u00e8le strettamente dipendente da Alex.\nIl giorno che viene trovata la cura per la sua malattia, la famiglia di Mich\u00e8le affigge in giro per Parigi manifesti per farla tornare a casa, ma Alex, per paura di perderla, li brucia tutti, arrivando anche a uccidere per sbaglio uno degli affissori. Alex viene incarcerato, mentre Mich\u00e8le torna a casa. Il loro incontro avviene qualche anno dopo, sul Pont-Neuf, adesso totalmente ristrutturato e frequentatissimo, non pi\u00f9 in rovina come una volta; ormai tutto sembra cambiato, i tempi in cui vivevano l\u00ec sono finiti, la stessa Mich\u00e8le ha curato totalmente la malattia e ora ha ripreso a vivere come faceva prima di fuggire. Solo Alex \u00e8 rimasto lo stesso ma, almeno per la notte in cui si sono rincontrati, riuscir\u00e0 a coinvolgere Mich\u00e8le in un'ultima appassionante avventura insieme.\nProduzione.\nCarax ottenne l'autorizzazione da parte del sindaco di Parigi per poter utilizzare il vero Pont-Neuf dal 28 luglio al 18 agosto 1989, ma un brutto infortunio al ginocchio occorso al protagonista Denis Lavant non permise al regista di terminare le riprese in tempo per la scadenza prefissata. Venne cos\u00ec stanziato un nuovo sostanzioso budget che fece lievitare i costi fino a 30 milioni di franchi, finalizzato alla costruzione di una nuova versione del ponte, con le riprese che vennero spostate da Parigi a Lansargues (nel sud della Francia). Ma altri ritardi e la parziale distruzione del set fecero aumentare vertiginosamente le spese di produzione, che si aggiravano, intorno all'ottobre del 1989, sui 70 milioni di franchi.\nLe riprese vennero interrotte dall'ottobre '89 al giugno 1990 in quanto troppo dispendiose e furono terminate soltanto il 22 dicembre del 1990, grazie al sostegno economico del produttore Christian Fechner. Il film fu presentato al Festival di Cannes 1991 per poi essere distribuito in Francia a partire dal 16 ottobre 1991, piazzandosi per\u00f2 soltanto al 34\u00ba posto nella classifica degli incassi del 1991."}
{"id": "1601631", "revid": "767487", "url": "https://it.wikipedia.org/wiki?curid=1601631", "title": "L'ultimo contratto", "text": "L'ultimo contratto (titolo originale: \"Grosse Pointe Blank\") \u00e8 un film commedia statunitense del 1997, diretto da George Armitage, con protagonisti John Cusack e Minnie Driver.\nNel 2000, i lettori della rivista statunitense \"Total Film\" hanno votato \"L'ultimo contratto\" come una delle migliori commedie di tutti i tempi, aggiudicandole il ventunesimo posto in classifica.\nTrama.\nMartin Q. Blank \u00e8 un assassino di professione. \u00c8 abbastanza cinico e distaccato dai sentimentalismi da riuscire facilmente nel suo lavoro. Tuttavia \u00e8 insoddisfatto, ed \u00e8 ossessionato nei sogni dalla sua ex ragazza, Debi, che ha lasciato il giorno del ballo scolastico di fine anno quando erano al liceo. Un giorno riceve un invito a partecipare alla riunione decennale con i vecchi compagni di scuola, alla quale in primo momento rifiuta di andare. La sua segretaria lo convince a partecipare alla rimpatriata ricordandogli che ha anche un lavoro da effettuare nei pressi di Grosse Pointe, la cittadina dove \u00e8 cresciuto e ha frequentato le scuole.\nQuando giunge a destinazione per prima cosa incontra Debi, ancora arrabbiata con lui per come \u00e8 stata lasciata, ma \u00e8 subito evidente che il sentimento \u00e8 ancora vivo e si baciano, decidendo di andare insieme alla festa. Giunge la sera e alla festa si presenta anche un tizio che deve uccidere Martin perch\u00e9 ha ricevuto l'ordine di assassinare il \"lavoro\" del nostro protagonista. I due si appartano per lottare e Martin riesce ad eliminare il nemico. Debi assiste alla scena e lui le deve spiegare il suo reale mestiere.\nLa festa si conclude e nelle scene seguenti scopriamo che la persona che Martin deve uccidere \u00e8 il padre di Debi. Altre persone a cui era stato assegnato l'incarico (colleghi dell'uomo ucciso alla festa) si presentano a casa della ragazza, e si accende una sparatoria. Martin riesce a salvare il padre della ragazza, e si ritira, per sempre, dal mestiere. Abbiamo un lieto fine, con la coppia nuovamente insieme e una nuova pace nella vita del protagonista.\nColonna Sonora.\nLe musiche del film sono state scelte da Joe Strummer, il cantante dei Clash. La colonna sonora risulta molto ispirata alle sonorit\u00e0 anni ottanta, con molti pezzi punk rock, new wave e ska."}
{"id": "1601634", "revid": "599013", "url": "https://it.wikipedia.org/wiki?curid=1601634", "title": "Helder", "text": ""}
{"id": "1601635", "revid": "1714743", "url": "https://it.wikipedia.org/wiki?curid=1601635", "title": "Leopoldo II di Anhalt-Dessau", "text": "Biografia.\nFiglio di Leopoldo I di Anhalt-Dessau, Leopoldo II Massimiliano segu\u00ec il padre in battaglia e nel 1715 divenne colonnello, passando nel 1733 al comando delle truppe di M\u00fchlhausen in Turingia e scontrandosi sul Reno e nella prima guerra di Slesia nel distretto prussiano di Glogau, e poi a Breslavia ed a Chotusitz sotto il comando del re Federico II di Prussia.\nOttenuto il grado di feldmaresciallo, succedette nel governo del Principato di Anhalt-Dessau alla morte del padre (9 aprile 1747).\nMor\u00ec il 16 dicembre 1751 e gli succedette il figlio primogenito, Leopoldo.\nMatrimonio e figli.\nNel 1737 Leopoldo II spos\u00f2 Gisella Agnese di Anhalt-K\u00f6then (1722-1751), figlia del Principe Leopoldo di Anhalt-K\u00f6then. Da questa unione nacquero:"}
{"id": "1601636", "revid": "1318658", "url": "https://it.wikipedia.org/wiki?curid=1601636", "title": "Anglona", "text": "L'Anglona \u00e8 una regione storica nel nord della Sardegna che si affaccia sul Golfo dell'Asinara.\nGeografia fisica.\nL'Anglona \u00e8 delimitata a nord dal mare, a est dal fiume Coghinas, a sud dal Monte Sassu e a ovest dal fiume Silis e dal Monte Pilosu.\nIl territorio \u00e8 caratterizzato da una morfologia prevalentemente collinare, composta da piccoli altipiani di natura vulcanica o calcarea, adagiati su una base tufacea. La costa presenta una alternanza di spiagge e costoni rocciosi.\nL'economia della zona \u00e8 basata sull'agricoltura, grazie anche alle opere di bonifica della bassa valle del Coghinas, effettuate tra il 1920 ed il 1930, che hanno consentito di sfruttare meglio la piana dal Coghinas, zona fertile ma soggetta ad inondazioni. Le coltivazione pi\u00f9 diffuse sono quelle dei carciofi e dei pomodori. Negli anni '70 si \u00e8 sviluppata, soprattutto nei comuni costieri, anche l'industria turistica, che ha visto la realizzazione di alberghi, residence, campeggi, e la trasformazione di alcune aziende agricole in alloggi di agriturismo.\nIl paese di Nulvi, piccolo centro pastorale conosciuto in passato come \"Nugulbi\" e \"Nugulvi\", era un tempo il paese pi\u00f9 grande e importante dell'Anglona. Qua erano presenti:\nComuni.\nI 12 comuni dell'Anglona sono i seguenti:\nLuoghi d'interesse.\nLa regione dell'Anglona presenta numerosi siti di interesse culturale e ambientale. Fra questi i pi\u00f9 significativi sono:\nCollegamenti esterni.\nSardegnaCultura - L'Anglona e il Logudoro"}
{"id": "1601638", "revid": "767487", "url": "https://it.wikipedia.org/wiki?curid=1601638", "title": "Belle speranze (film)", "text": "Belle speranze (\"High Hopes\") \u00e8 un film del 1988 diretto da Mike Leigh.\nTrama.\nA King's Cross, Londra, si intrecciano le vicende quotidiane di alcune persone come tante.\nCyril e Shirley sono una coppia di trentacinquenni, lui corriere in motocicletta, lei giardiniera, che convivono felicemente da dieci anni, ma che non si sono mai sposati per scelta antiborghese. Cyril, convinto socialista, crede ancora nei suoi ideali, tanto da continuare a visitare la tomba di Karl Marx a Highgate, unico in mezzo a tanti turisti giapponesi, ma \u00e8 ormai piuttosto disilluso che possano essere realizzati nel mondo imperfetto in cui vive. Proprio per il suo pessimismo sul futuro non riesce ad accettare di condividere il crescente desiderio di maternit\u00e0 della compagna.\nValerie, la sorella di Cyril, \u00e8 una casalinga nevrotica, arrivista, sposata con Martin, un rozzo commerciante, che la tradisce regolarmente.\nLa loro anziana madre, vedova, affetta dai primi segni di demenza senile, vive sola nella casa di famiglia, in affitto dal Comune, unica sgradita presenza dei tempi in cui il quartiere, ora alla moda, era abitato dalla working class. Il suo stile di vita dimesso e trascurato \u00e8 malvisto dai nuovi vicini, una coppia snob dell'alta borghesia, che sono costretti loro malgrado ad aiutarla quando rimane chiusa fuori di casa, entrando in contatto con persone di una classe inferiore \"che dovrebbero stare al loro posto\".\nValerie organizza a casa sua una festa di compleanno per i 70 anni della madre, che si rivela per\u00f2 fallimentare: la madre sembra indifferente a tutto, Cyril e Shirley si prendono gioco del pessimo gusto da arricchita della padrona di casa, Martin flirta apertamente con Shirley... e Valerie finisce ad ubriacarsi immersa nella vasca da bagno.\nLasciato il party, Cyril e Shirley portano a casa con loro la festeggiata, per darle quell'assistenza di cui ha bisogno.\nDistribuzione.\nIl film \u00e8 uscito in Italia il 1\u00ba settembre 1988 e negli Stati Uniti il 24 febbraio 1989."}
{"id": "1601642", "revid": "287204", "url": "https://it.wikipedia.org/wiki?curid=1601642", "title": "Stockalper", "text": "Stockalper \u00e8 il nome di una potente famiglia del Vallese. Numerosi suoi rappresentanti si sono distinti durante la sua storia, in particolare:\nNumerose opere portano il nome di questa famiglia, tra cui:\nAltre personalit\u00e0 col cognome Stockalper:"}
{"id": "1601644", "revid": "729019", "url": "https://it.wikipedia.org/wiki?curid=1601644", "title": "Luigi Francesco di Borbone-Conti", "text": "Luigi Francesco, principe di Borbone-Conti, conte della Marca dal 1727, duca di Merc\u0153ur, principe di sangue reale, era figlio di Luigi Armando II di Borbone-Conti (1695 \u2013 1727) e di Luisa Elisabetta di Borbone-Cond\u00e9 (1693 \u2013 1775).\nEgli fu uno dei personaggi chiave dell'opposizione dei principi a Luigi XV: egli gioc\u00f2 un ruolo centrale nella vita della corte a Versailles fra gli anni 1740 e 1750 ed un ruolo ambiguo nella vita della citt\u00e0 di Parigi negli anni 1760 e 1770.\nLuigi Francesco fu inoltre uno dei pi\u00f9 grandi collezionisti della seconda met\u00e0 del secolo XVIII.\nBiografia.\nLuigi Francesco, a differenza del padre gobbo e deforme, era un uomo prestante, alto e diritto. Cugino di Luigi XV, Luigi Francesco di Borbone-Conti fu battezzato solo all'et\u00e0 di 26 anni, avendo come padrino lo stesso re e per madrina Carlotta-Elisabetta di Baviera, principessa palatina, duchessa ereditiera d'Orleans.\nFu allevato prima presso il Liceo Louis-le-Grand, gestito dai gesuiti e poi continu\u00f2 i suoi studi sotto la direzione di un precettore, anch'egli fornito dalla Compagnia di Ges\u00f9.\nSpos\u00f2 il 22 gennaio 1732 Luisa Diana di Borbone-Orl\u00e9ans (1716 \u2013 1736), detta \"Mademoiselle de Chartres\".\nLa carriera militare.\nIl giovane principe Luigi Francesco condusse una brillante carriera militare nell'armata del re. Venne nominato cavaliere dell'Ordine dello Spirito Santo il 1\u00ba gennaio 1733. Partecip\u00f2 quindi alla Guerra di successione polacca nel 1733 agli ordini del maresciallo di Berwick.\nTornato a Parigi nell'inverno, nella primavera del 1734 partecip\u00f2 all'assedio di Filisburgo e il 15 giugno venne nominato maresciallo di campo. L'anno successivo, raggiunta l'armata francese in Germania, fu promosso tenente generale.\nCrudelmente provato dal decesso della consorte Luisa Diana d'Orl\u00e9ans nel 1736, si ritir\u00f2 nel suo castello dell'Isle-Adam ove trascorre due anni cercando di lenire il proprio dolore e dedicandosi alla sua passione: la caccia.\nAll'inizio della Guerra di successione austriaca chiese di poter comandare un reparto dell'esercito ma, non avendo avuto soddisfazione, part\u00ec senza autorizzazione per raggiungere l'armata del maresciallo de Maillebois. Quando il re apprese il fatto lo fece arrestare ma, grazie all'intercessione della madre, pot\u00e9 fare la campagna di Boemia come semplice volontario senza gradi. Il 27 maggio 1743 nella battaglia di Deckendorf, dove combatt\u00e9 valorosamente, fu colpito il suo cavallo ed egli perse tutto l'equipaggiamento. Il suo coraggio tocc\u00f2 profondamente Luigi XV, che lo ricevette sfarzosamente al castello di Fontainebleau il 9 novembre e gli confer\u00ec un appannaggio di 39.000 lire per il valore dimostrato. Il 1\u00ba febbraio 1744 il Conti ricevette il comando di un'armata di 30.000 uomini che si avvi\u00f2 a combattere contro Carlo Emanuele III, re di Sardegna insieme agli spagnoli. Egli raggiunse il 14 di marzo le truppe alleate, comandate dall'Infante di Spagna Don Filippo, che era anche comandante delle due armate riunite. In aprile Conti occup\u00f2 le citt\u00e0 di Apremont e di Les Marches e la citt\u00e0 di Nizza. Il giorno 20 attacc\u00f2 la citt\u00e0 di Villafranca Marittima ed il 22 prese il forte di Mont Alban sulle alture di Nizza. Assedi\u00f2 quindi Demonte che fu conquistata il 17 agosto.\nAl momento della battaglia di Cuneo, il 30 settembre, Conti alla testa delle sue truppe caric\u00f2 il nemico su una delle sue batterie e rivolse le sue bocche da fuoco contro di essa. Prima gli mor\u00ec sotto la sella un cavallo, quindi un secondo e lui stesso fu ferito da un proiettile che trapass\u00f2 la sua corazza. La vittoria fu sua ma non riusc\u00ec a conquistare la citt\u00e0 di Cuneo, nel frattempo posta sotto assedio e, in disaccordo con il comandante spagnolo, lev\u00f2 l'assedio e rientr\u00f2 il 9 dicembre a Parigi. Il trionfo lo rese ancor pi\u00f9 fiero ed ambizioso. Chiese al re incarichi militari sempre pi\u00f9 importanti ma Luigi XV non osava affidargliele poich\u00e9, in un certo senso, temeva il cugino. Grazie alla sua popolarit\u00e0, il giovane principe, che pareva riuscire in tutto, era divenuto un personaggio troppo influente a corte e nell'esercito. Nel 1745 il principe di Conti ricevette il comando dell'armata del Basso Reno ma con l'ordine di rimanere sulla difensiva. Il 1\u00ba maggio 1746 divenne comandante in capo, prese Mons il 12 luglio e Charleroi il 1\u00ba agosto. In ricompensa Luigi XV gli concesse sei pezzi di artiglieria che orneranno l'ingresso al cortile del Castello di L'Isle-Adam, ma a seguito di una controversia con il maresciallo de Saxe nelle Fiandre, dette le dimissioni e rientr\u00f2 in Francia. Il 15 agosto Conti si present\u00f2 davanti al re e ai cortigiani. L'incontro fu cordiale e Luigi XV gli confer\u00ec il brevetto di generalissimo. Ma essendosi il maresciallo de Saxe lamentato della condotta non eccellente del principe, Luigi XV ebbe con Conti una discussione tempestosa a seguito della quale quest'ultimo, umiliato e infuriato, decise di ritirarsi a L'Isle-Adam. Fu dunque con un litigio con il re che fin\u00ec la sua brillante carriera militare.\nCortigiano.\nI rapporti fra il principe di Conti ed il re rimasero sempre piuttosto difficili. Il re stimava suo cugino per le sue capacit\u00e0 in materia politica, militare e giuridica ma nello stesso tempo ne temeva l'ambizione. Malgrado ci\u00f2 Luigi XV, circondato da consiglieri non sempre privi di ambizioni personali, stanco degli intrighi politici che si tramavano intorno a lui, cercava nel cugino il confidente che gli mancava.\nProtetto dall'amante del re, la duchessa di Ch\u00e2teauroux, il principe di Conti guadagn\u00f2 influenza sul re fino alla morte di quest'ultima, avvenuta nel 1744.\nL'ascesa di Jeanne-Antoinette Poisson, marchesa di Pompadour ad amante favorita del re tolse al Conti un importante appoggio. Ella temeva, al pari del re, l'ambizione del principe di Conti e, conseguentemente, l'influenza che questi aveva sul re stesso. Ella perci\u00f2 cerc\u00f2 di smontare nell'animo del re la considerazione che questi aveva per il rampante cugino, cosa che ebbe un certo successo considerata l'esitazione costante del re stesso nell'affidarsi al principe di Conti.\nMinistro e diplomatico.\nA partire dalla fine del 1752 Luigi XV accett\u00f2 il consiglio di suo cugino a favore di una corrispondenza segreta con i suoi ambasciatori. Nominato Ministro senza portafoglio nel 1753, Conti fu posto a capo del servizio privato di spionaggio del re. Esso contava su una rete di agenti segreti che procuravano al re informazioni su tutte le corti d'Europa. Questa rete parallela alle vie diplomatiche ufficiali era stata istituita da Luigi XV per due motivi: (a) egli diffidava dei propri rappresentanti diplomatici e (b) contava di far eleggere il cugino re di Polonia, come aveva gi\u00e0 cercato di fare, senza successo, il suo antenato.\nEffettivamente Luigi XV si trovava in una situazione paragonabile a quella del suo bisnonno, Luigi XIV, che cercava di allontanare dalla corte i principi di sangue reale che avrebbero potuto\u00a0\u2013 come ai tempi della Fronda \u2013 erigersi nuovamente contro il potere del re.\nLuigi XV tent\u00f2 la stessa via: cerc\u00f2 di soddisfare le ambizioni politiche del cugino con il trono polacco. Piazzandolo alla testa della monarchia di Polonia egli avrebbe potuto conservare un alleato importante in Europa, beneficiario del suo appoggio, e nel contempo allontanarlo dalla corte di Versailles. Questa strategia tuttavia non era condivisa da alcuni consiglieri del re, che non apprezzavano le qualit\u00e0 politiche del principe di Conti.\nDurante tutto questo periodo il principe di Conti fu un vero e proprio potente intermediario alla corte di Versailles e gli altri ministri e consiglieri del re vedevano in lui una minaccia alle loro ambizioni. Molto presto si cre\u00f2 a corte, sotto l'impulso della marchesa di Pompadour, una opposizione interna al principe.\nIl re d'altro canto era il primo a ricordarsi della Fronda dell'inizio del secolo XVII e non ignorava affatto che il principe di Conti avrebbe fatto qualunque cosa per soddisfare le sue personali ambizioni. Egli aveva mostrato pi\u00f9 volte di non essere sempre tra i nobili pi\u00f9 fedeli al re.\nGran Priore dell'Ordine di Malta.\nSotto l'influenza della marchesa Pompadour Luigi XV cerc\u00f2 altre funzioni per il principe di Conti, funzioni che gli procurassero un incarico non solo prestigioso e ben remunerato, ma che allo stesso tempo ne implicassero la lontananza dalla corte francese. Intervenendo presso Papa Benedetto XIV il re ottenne che il principe di Conti fosse eletto il 16 aprile 1749, Gran Priore del Sovrano Ordine di Malta a Parigi.\nNonostante inizialmente l'Ordine fosse piuttosto scettico all'arrivo di questo principe di sangue reale con una nota reputazione di ateo e di libertino alla testa dell'Ordine stesso, Conti ademp\u00ec molto presto ai suoi doveri di gran priore e contribu\u00ec alla prosperit\u00e0 dell'Ordine. Egli fece costruire nuovi fabbricati, locati soprattutto a nobili, all'interno del recinto della Torre del Tempio, e quindi al di fuori della giurisdizione del re di Francia. Come Gran Priore egli godeva dell'usufrutto del palazzo relativo e dei privilegi legati alla carica, fra i quali la franchigia, il diritto d'asilo e certe altre libert\u00e0 nei confronti della giurisdizione reale. Pur non essendo il regno di Polonia, il priorato dell'ordine era un piccolo regno indipendente al centro di Parigi. A partire dal 1756 Conti si install\u00f2 definitivamente nel palazzo priorale per condurvi la vita di un principe-sovrano e lott\u00f2 contro l'assolutismo monarchico che egli riteneva dispotico.\nIl frondista contro l'assolutismo.\nIn quanto Gran Priore, Conti utilizz\u00f2 l'avvocato giansenista Louis Adrien Le Paige quale balivo del Tempio. Questi, oltre che per i suoi scritti teologici, era noto per gli attacchi al dispotismo reale ed alla Compagnia di Ges\u00f9.\nEgli collabor\u00f2 con il Conti alla redazione di progetti di legge ed a rimostranze che il principe proponeva con grande eloquenza dinnanzi al parlamento. Con l'evoluzione del giansenismo da movimento teologico a movimento politico emersero numerosi conflitti con l'autorit\u00e0 ecclesiastica. Le polemiche si trascinarono per oltre mezzo secolo (dalla pubblicazione (postuma) di Cornelius Jansen, l\"'Augustinus\" , avvenuta nel 1640. Sollecitato da Luigi XIV, Papa Clemente XI emise nel 1713 la bolla \"Unigenitus\" con la quale venivano condannate numerose tesi gianseniste e, fra l'altro, venivano fatte salve le tradizioni gallicane. Numerosi parlamentari si opposero all'intervento del papa nella politica religiosa condotta in Francia. Luigi XIV si mantenne fedele al papa e viet\u00f2 al parlamento di pronunciarsi su questa materia e per questo a pi\u00f9 riprese il parlamento fu esautorato. Il principe di Conti, membro della Camera dei Pari del Parlamento di Parigi per diritto di nascita, oper\u00f2 come intermediario fra le opposte parti fino al 1756. Egli aveva molta influenza sul re e sul parlamento e pot\u00e9 cos\u00ec negoziare accordi fra questi due poteri. Egli si impegn\u00f2 senza ambiguit\u00e0 dalla parte dei parlamentari solo dopo la rottura con Luigi XV. Influenzato dalle teorie gianseniste, egli si persuase che il re doveva essere solo un \"primus inter pares\", cedendo al parlamento il diritto di giudicare le nuove leggi ed ai pr\u00ecncipi di sangue reale una parte del governo del regno.\nIl grande scontro fra il principe di Conti e Luigi XV si verific\u00f2 all'inizio della Guerra dei sette anni, nel 1756. Precedentemente erano gi\u00e0 sorte grosse difficolt\u00e0 fra il principe ed il re a proposito del rovesciamento delle alleanze. La firma di un trattato fra l'antico alleato della Francia, la Prussia, ed il tradizionale nemico della prima, l'Inghilterra, diede origine a nuove riflessioni sulla posizione strategica della Francia in Europa, che si concretizzarono in una nuova alleanza fra Austria e Francia ed, infine, in un'altra guerra.\nLa marchesa di Pompadour si dimostr\u00f2 favorevole al rovesciamento delle alleanze mentre il principe di Conti vi era contrario. Egli si era espresso su questo punto con il suo \"Syst\u00e8me de politique g\u00e9n\u00e9rale\", nel quale egli perorava la stabilit\u00e0 delle potenze europee cos\u00ec come erano state definite nella Pace di Vestfalia del 1648, seguendo in questo la politica che era gi\u00e0 stata condotta da Richelieu e Mazarino: egli voleva mantenere l'alleanza con la Turchia, la Polonia e la Prussia contro l'Austria. Il re, che in un primo momento condivideva l'opinione del capo della sua diplomazia segreta, cambi\u00f2 idea. Dopo il Trattato di Versailles del 1756, la nuova alleanza con l'Austria fu messa alla prima prova con la Guerra dei sette anni e la Francia fu sconfitta dalla Prussia e dall'Inghilterra. Fin dall'inizio della guerra Conti, contrario all'alleanza con l'Austria, litig\u00f2 con il re. Sempre nel medesimo anno, allorch\u00e9 egli prese posizione in Parlamento contro una nuova imposta per finanziare la guerra e quando cap\u00ec che il re non gli avrebbe affidato alcun comando nella guerra, la rottura fra i due divenne definitiva. A partire da quell'anno il principe di Conti fu bandito da corte ed egli si ritir\u00f2 da Versailles, dividendo la propria sede fra il castello di L'Isle-Adam e il palazzo del Tempio a Parigi. Conti conobbe il suo pi\u00f9 gran successo come oppositore dopo il rinnovo del parlamento di Parigi con uno pi\u00f9 favorevole al re, con quello che fu chiamato pi\u00f9 tardi: \u00abil colpo di stato di Maupeou \u00bb. Questa fu una nuova occasione per il Conti di impegnarsi apertamente contro il re. Egli riusc\u00ec a convincere gli altri principi di sangue reale ad indirizzare una nota di protesta al re contro il rinnovo del parlamento. In segno di rimostranza, questi ultimi lasciarono la corte, con la sola eccezione di Luigi Francesco Giuseppe, conte di La Marche, figlio dello stesso principe di Conti, in conflitto con il padre ormai da lungo tempo. I pr\u00ecncipi di sangue reale tornarono a Versailles nel 1772 ma il Conti non vi mise pi\u00f9 piede fino al giorno della morte di Luigi XV, il 10 maggio 1774.\nPrincipe illuminato, collezionista e mecenate.\nConsigliato dalla sua amante, la contessa di Boufflers, egli proteggeva i filosofi e teneva nel palazzo del Tempio un salotto ove si criticava spesso la corte di Versailles. Protesse Jean-Jacques Rousseau, che abit\u00f2 nel suo castello di Trie. Vers\u00f2 una pensione vitalizia di 1900 lire al Beaumarchais. Lui stesso era un discreto scrittore, un ottimo oratore ed un abile musicista. Presso la sua residenza, nel 1761, venne eseguita, per la terza volta in forma ufficiale, l'opera Le Muse galanti, composta da Jean-Jacques Rousseau.\nSi mise a fare collezione di ogni sorta di oggetti d'arte e di curiosit\u00e0 e form\u00f2 una delle pi\u00f9 importanti collezioni della seconda met\u00e0 del secolo XVIII. Rientrato a Parigi verso la fine del giugno 1776, si riconcili\u00f2 con il figlio ma si rifiut\u00f2 di ricevere il soccorso religioso in punto di morte. La sua salma, inumata provvisoriamente al castello di L'Isle-Adam, fu traslata nella cappella funeraria costruita su ordine di Luigi Francesco Giuseppe di Borbone-Conti all'estremit\u00e0 nord del transetto della chiesa di L'Isle-Adam.\nMatrimonio e figli.\nDalla moglie, Luisa Diana d'Orl\u00e9ans, ebbe un solo figlio, maschio:\nDal legame con Maria-Claudia Gaucher-Dailly, detta \"Madame de Brimont\", ebbe due figli che riconobbe tali soltanto nel testamento redatto l'antivigilia della propria morte:\n\u00ca controverso se da una relazione con Luisa Giovanna de Durfort Mazarin, duchessa de Mazarin, de Mayenne e de La Mailleraye e moglie di Luigi Maria d'Aumont de Rochebaron, duca d'Aumont, abbia avuto una figlia:\nAl cinema.\nNel 1994, Michel Piccoli vest\u00ec il ruolo del Principe di Conti nel film d'\u00c9douard Molinaro \"Beaumarchais, l'insolente\" a fianco di Fabrice Luchini nel ruolo principale.\nAltri progetti.\nseparatore"}
{"id": "1601645", "revid": "404137", "url": "https://it.wikipedia.org/wiki?curid=1601645", "title": "Concordatario", "text": ""}
{"id": "1601648", "revid": "228587", "url": "https://it.wikipedia.org/wiki?curid=1601648", "title": "Res nec mancipi", "text": "In diritto romano la locuzione res nec mancipi indica i beni di importanza meramente individuale, non connotati quindi da una preminente importanza sociale e da un valore economico-sociale di rilievo. Compongono la categoria opposta a quella delle \"res mancipi\". Dal momento che non erano beni socialmente rilevanti il loro regime di circolazione era meno rigoroso; esse infatti erano facilmente alienabili utilizzando il semplice negozio giuridico non formale della \"traditio\" (consegna), grazie al quale l'effetto traslativo della propriet\u00e0 era immediato, e non richiedevano l'utilizzo della \"mancipatio\" o della \"in iure cessio\", negozi formali di trasferimento della propriet\u00e0, obbligatori per l'alienazione di una \"res mancipi\".\nLa suddivisione delle \"res\", i beni, ma anche i diritti reali, in \"mancipi\" e \"nec mancipi\" \u00e8 di et\u00e0 antica e il catalogo delle \"res mancipi\" fu anch'esso definito e chiuso rigidamente in et\u00e0 antica. A prova di ci\u00f2 Gaio testimonia nelle sue Istitutiones che, sebbene nelle \"res mancipi\" fossero compresi gli animali da tiro e da soma convenzionali (come cavalli, asini, buoi e altri - letteralmente Gaio li definisce \"animalia quae collo dorsove domari solent\"), beni di grande valore economico, da esse erano stati esclusi animali da soma pi\u00f9 esotici, come l'elefante e il cammello, perch\u00e9 conosciuti dai romani solo in epoca pi\u00f9 tarda a quella della formalizzazione del catalogo delle \"res mancipi\".\nQuesti animali erano perci\u00f2 considerati dal diritto, secondo l'interpretazione gaiana, come \"res nec mancipi\":"}
{"id": "1601652", "revid": "599013", "url": "https://it.wikipedia.org/wiki?curid=1601652", "title": "Iv\u00e1n Valenciano", "text": "Carriera.\n\u00c8 noto in Italia soprattutto per la sua parentesi con la maglia dell', durante la stagione 1992-1993. Ha anche partecipato con la Nazionale colombiana alla Coppa del Mondo 1994. Nel corso della sua carriera, ha giocato anche per il Deportivo Veracruz, Monarcas Morelia, Independiente Medell\u00edn, Deportivo Cali, Deportes Quind\u00edo, Olmedo, Gama, Millonarios e Atl\u00e9tico Junior, squadra che era stata il suo club d'esordio e con la quale ha chiuso la carriera. Con 168 gol segnati in partite ufficiali \u00e8 il miglior marcatore della storia del Junior Barranquilla."}
{"id": "1601655", "revid": "240800", "url": "https://it.wikipedia.org/wiki?curid=1601655", "title": "The Beatles 1967-1970", "text": ""}
{"id": "1601662", "revid": "643662", "url": "https://it.wikipedia.org/wiki?curid=1601662", "title": "Pervy divizion", "text": ""}
{"id": "1601664", "revid": "240800", "url": "https://it.wikipedia.org/wiki?curid=1601664", "title": "The Beatles 1962-1966", "text": ""}
{"id": "1601667", "revid": "1318658", "url": "https://it.wikipedia.org/wiki?curid=1601667", "title": "Chimica dei polimeri e delle macromolecole", "text": "La chimica dei polimeri e delle macromolecole \u00e8 una scienza multidisciplinare che studia la sintesi chimica e le propriet\u00e0 chimiche e chimico-fisiche dei polimeri e delle macromolecole.\nSecondo le indicazioni della IUPAC, il termine \"macromolecola\" si riferisce a composti a elevato peso molecolare, che possono essere caratterizzati sia da ripetizione di unit\u00e0 monomeriche che dalla presenza di un macrociclo. La parola \"polimero\" descrive invece una sostanza formata da un insieme di macromolecole (aventi una distribuzione dei pesi molecolari pi\u00f9 o meno ampia).\nPolimeri e loro propriet\u00e0.\nSchematicamente i polimeri possono suddividersi in \"polimeri naturali\" (o \"biopolimeri\") e \"polimeri sintetici\". Ciascuna di queste classi di composti pu\u00f2 a sua volta ulteriormente suddividersi in sottoclassi pi\u00f9 specifiche in relazione al loro ruolo, utilizzo o propriet\u00e0 chimico-fisiche caratteristiche. La biochimica e la chimica industriale sono discipline che si interessano ai polimeri in modo contiguo alla chimica delle macromolecole.\nUn polimero viene ottenuto per polimerizzazione di pi\u00f9 unit\u00e0 monomeriche identiche, mentre un copolimero \u00e8 ottenuto da diversi tipi di monomeri. Propriet\u00e0 chimiche salienti dei polimeri sono: il grado di polimerizzazione, il peso molecolare medio, la tatticit\u00e0, il tipo di successione monomerica nei copolimeri, il grado di ramificazione, i gruppi terminali, la presenza di reticolazioni (\"cross-link\"). Altre propriet\u00e0 da considerare sono quelle chimico-fisiche quali la cristallinit\u00e0, il punto di fusione e la temperatura di transizione vetrosa; inoltre, per polimeri in soluzione, vengono anche considerate la solubilit\u00e0, la viscosit\u00e0 e la tendenza a gelificare.\nNello studio e caratterizzazione dei polimeri, come per la determinazione della forma, dimensione e peso molecolare medio, sono utilizzate comunemente tecniche quali: la diffrazione dei raggi X, l'osmometria, lo scattering di luce laser, la viscosimetria, l'ultracentrifugazione, la cromatografia a permeazione di gel e la spettrometria MALDI-TOF. Molto utilizzata in questo campo, in particolare per i polimeri biologici, \u00e8 anche l'elettroforesi."}
{"id": "1601679", "revid": "114600265", "url": "https://it.wikipedia.org/wiki?curid=1601679", "title": "Centocinquanta la gallina canta", "text": "Centocinquanta la gallina canta \u00e8 un'opera teatrale scritta nel 1924 da Achille Campanile. L'opera, in un atto unico, riprende nel titolo una assai nota filastrocca per bambini. Si tratta di uno dei lavori pi\u00f9 famosi ed eseguiti del suo autore.\nTrama.\nLa scena si svolge nella casa di Tito e sua moglie Cecilia, una coppia benestante ma con un rapporto alquanto conflittuale. Sul punto di uscire per recarsi ad una festa in casa di una nobile famiglia del vicinato, la moglie sente il marito canticchiare \"\"cinquecento, la gallina canta...\" e ci\u00f2 \u00e8 sufficiente a scatenare l'ennesimo litigio: lei sostiene che si debba dire \"centosessanta\", non foss'altro che per mantenere la rima. Ma il marito, infischiandosene della rima (\"Grazie al cielo, non sono un poeta. E se anche lo fossi farei versi sciolti per non darti soddisfazione\"), non intende cedere minimamente. Sentito invano un terzo parere (il maggiordomo, che propende per \"centosettanta\"), la faccenda finisce addirittura nelle mani dei rispettivi avvocati, ma anche fra di loro ogni tentativo di mediazione risulta impossibile. Nella discussione, sempre pi\u00f9 accesa e caotica, vengono coinvolti anche la cameriera (\"centoquaranta\"), il cuoco francese (\"cent quatre-vingt-dix\", centonovanta) e perfino gli stessi vicini di casa, il conte e la contessa: lui propende per \"centottanta\", mentre lei, anche per via di un curioso accento che le fa pronunciare la \"e\" al posto della \"a\", sostiene convinta che \"\u00e8 tanto chiero, centotrenta\", sempre per questioni di rima.\nPer dirimere la contesa sar\u00e0 necessario l'intervento dell'ospite d'onore della festa, il celeberrimo tenore Palewski (\"N\u00e9 pi\u00f9 n\u00e9 meno che il pi\u00f9 grande tenore vivente... Conosce e canta tutte le opere, tutte le romanze e tutte le canzoni\"\") il quale, non senza aver tenuto a lungo tutti i presenti sulle spine, finalmente risolver\u00e0 il dilemma cantando a squarciagola quello che il pubblico attendeva da tempo (\"centocinquanta, la gallina canta...\"), salutato da un applauso liberatorio da parte di tutti i contendenti."}
{"id": "1601681", "revid": "33751", "url": "https://it.wikipedia.org/wiki?curid=1601681", "title": "Pervenstvo Professional'noj Futbol'noj Ligi", "text": "La Pervenstvo Professional'noj Futbol'noj Ligi (cir. rus. \u041f\u0435\u0440\u0432\u0435\u043d\u0441\u0442\u0432\u043e \u041f\u0440\u043e\u0444\u0435\u0441\u0441\u0438\u043e\u043d\u0430\u043b\u044c\u043d\u043e\u0439 \u0444\u0443\u0442\u0431\u043e\u043b\u044c\u043d\u043e\u0439 \u043b\u0438\u0433\u0438, letteralmente \"Campionato di calcio professionistico\"), abbreviato PPF Ligi, \u00e8 la terza divisione del campionato russo di calcio, di cui costituisce il terzo ed ultimo livello professionistico.\nStoria.\nCon la dissoluzione dell'Unione Sovietica nacque la terza divisione russa, ultimo campionato nazionale, col nome di Vtoraja Liga (in russo \"\u0432\u0442\u043e\u0440\u0430\u044f \u043b\u0438\u0433\u0430\", cio\u00e8 \"Seconda Lega\"), riprendendo il nome della vecchia terza serie del campionato sovietico di calcio.\nTra il 1994 e il 1997 non fu l'ultimo campionato nazionale: fu infatti istituita la Tret'ja Liga come quarta serie del campionato; tale divisione ebbe breve vita (appena quattro stagioni). Nel 1998, con la ristrutturazione del campionato russo, torn\u00f2 ad essere l'ultima livello nazionale e cambi\u00f2 nome in Vtoroj divizion (cir. rus. \u0412\u0442\u043e\u0440\u043e\u0439 \u0434\u0438\u0432\u0438\u0437\u0438\u043e\u043d, letteralmente \"Seconda divisione\").\nFino al 2010 la manifestazione era organizzata dalla \"Russian Professional Football League\" come la serie cadetta, all'epoca chiamata \"Prima divisione\". Nel 2011 questa lega fu sciolta per la secessione dei club cadetti, e oggi la Vtoroj divizion \u00e8 affidata ad interim al Settore professionistico della Federcalcio russa. Undici club hanno comunque tenuto in vita il nucleo organizzativo dalla vecchia RPFL, chiamato \"Association Professional Football League\", onde salvaguardare l'affiliazione all'EPFL europea.\nDalla stagione 2013/2014 assunse la denominazione di Pervenstvo Professional'noj Futbol'noj Ligi.\nFormula.\nGeograficamente \u00e8 divisa in 5 zone: Ovest, Centro, Sud, Urali, Siberia. In totale dovrebbero parteciparvi 76 club, cio\u00e8 sedici per ciascun girone tranne l'ultimo, il pi\u00f9 orientale e caratterizzato da enormi distanze che obbligano a regole particolari. La squadra vincitrice di ogni zona \u00e8 promossa automaticamente nella Pervenstvo Futbol'noj Nacional'noj Ligi. Le ultime classificate di ogni zona perdono lo status professionistico e sono retrocesse nel campionato di calcio dilettantistico."}
{"id": "1601686", "revid": "1926649", "url": "https://it.wikipedia.org/wiki?curid=1601686", "title": "Giorgio Veneri", "text": "Carriera.\nGiocatore.\nCentrocampista incontrista, trascorse la sua carriera quasi esclusivamente tra le file dell'Atalanta. Nonostante sia stato per ben nove stagioni tra le file dei bergamaschi, pu\u00f2 vantare soltanto trenta presenze in prima squadra (29 in Serie A e 1 in Serie B), a cui se ne possono aggiungere altre 18 nelle coppe. Ha al suo attivo due reti nella massima serie, di cui una realizzata a Torino contro la nella stagione 1960-61. Disput\u00f2 da titolare la finale di Coppa Italia 1962-1963, vinta dai neroazzurri, prima di chiudere la carriera nel (4 presenze e una rete).\nAllenatore.\n\"Fedelissimo\" da calciatore, \u00e8 divenuto invece un \"giramondo\" da allenatore, attivit\u00e0 che ha intrapreso dal 1976. Ha allenato Pergocrema (nella stagione del debutto in Serie C), Derthona, Fanfulla (con cui ha conquistato una Coppa Italia di Serie C), , Casarano, SPAL, Legnano e Fiorenzuola, con cui conquista la promozione in Serie C1, la prima della societ\u00e0 piacentina. In seguito guida e Leffe, e nel 1998 affianca David Platt (sprovvisto di patentino) sulla panchina della , in Serie A, dopo l'esonero di Luciano Spalletti. L'esperienza in blucerchiato \u00e8 breve: 6 partite, con tre pareggi e tre sconfitte, prima del ritorno di Spalletti. Dopo un triennio al Fanfulla come direttore sportivo, dal 2002 guida la Nazionale Italiana Under 20 di Serie C, ora Lega Pro.\nNell'estate 2012 si ritira definitivamente dalla sua lunga carriera calcistica.\nHa collezionato oltre 700 panchine professionistiche, conquistando cinque promozioni dalla Serie C2 alla C1 (con Pergocrema, Fanfulla, Mantova, Casarano e Fiorenzuola)."}
{"id": "1601689", "revid": "2205737", "url": "https://it.wikipedia.org/wiki?curid=1601689", "title": "Human Nature (Michael Jackson)", "text": "Human Nature \u00e8 una canzone interpretata dal cantante statunitense Michael Jackson, scritta da Steve Porcaro e pubblicata il 3 luglio 1983 come quinto singolo dell'album \"Thriller\" (1982).\nIl brano fu uno dei sette singoli estratti da \"Thriller\" arrivati nei primi dieci posti della classifica generale di \"Billboard\", negli Stati Uniti, raggiungendo la posizione numero 7. Nel 2018 la RIAA lo ha certificato Disco di platino per vendite superiori a un milione di unit\u00e0 negli Stati Uniti.\nDescrizione.\nGenesi e composizione.\nLa canzone fu scritta da Steve Porcaro del gruppo musicale Toto dopo che la figlia, Heather, che frequentava la prima elementare, torn\u00f2 a casa piangendo perch\u00e9 un bambino l'aveva spinta gi\u00f9 dallo scivolo. Mentre la bambina piangeva disperata chiedendo al padre perch\u00e9 il suo compagno fosse stato cos\u00ec cattivo, per confortarla, il padre le disse, tra le altre cose, che quella era \u00abla natura umana\u00bb e da l\u00ec trasse ispirazione per la scrittura e la composizione del brano. Porcaro registr\u00f2 una demo della canzone nel loro studio mentre la canzone dei Toto \"Africa\" veniva mixata. Un altro membro della band dei Toto, David Paich, aveva preparato alcune tracce demo per il produttore Quincy Jones, il quale aveva chiesto alla band se avevano alcune tracce scartate da poter proporre a Michael Jackson per l'album \"Thriller\" e chiese a Porcaro di preparare un nastro per Jones con le canzoni. A corto di musicassette, Porcaro us\u00f2 il nastro su cui aveva gi\u00e0 registrato la sua demo di \"Human Nature\", mettendo le canzoni di Paich sul retro. Per puro caso Quincy Jones, produttore dell'album \"Thriller\", s'imbatt\u00e9 nella demo della canzone, la fece allora ascoltare a Michael Jackson al quale piacque cos\u00ec tanto che decise di registrarla e includerla in \"Thriller\". Nonostante non fosse stata pensata come una demo per Jackson, Jones chiese l'autorizzazione a Porcaro per ilncluderla nell'album \"Thriller\", e il musicista acconsent\u00ec con piacere. Jones era per\u00f2 in parte insoddisfatto del testo originale e chiese a John Bettis, che aveva scritto testi per alcuni successi dei Carpenters e delle Pointer Sisters, tra gli altri, di scrivere nuovi testi per la canzone. Porcaro spieg\u00f2 cos\u00ec il suo punto di vista su questa richiesta di Jones:\nLa traccia fu poi prodotta da Jones e interpretata da Jackson con tutti i membri dei Toto agli strumenti; David Paich e Steve Porcaro al sintetizzatore, Steve Lukather alla chitarra e Jeff Porcaro alla batteria e venne poi missata da Bruce Swedien, lo storico ingegnere del suono di Jackson e Jones.\nSuccesso commerciale.\n\"Human Nature\" raggiunse la posizione numero 7 nella classifica generale di \"Billboard\". Raggiunse inoltre la posizione numero 2 della classifica contemporaneo adulto e la posizione 27 della classifica rhythm and blues/hip hop. Raggiunse anche la posizione 3 in Canada, la 12 in Belgio e la 14 in Danimarca. Nel 2009, anno della morte di Michael Jackson, la canzone rientr\u00f2 nelle classifiche mondiali assieme ad altre decine di canzoni del cantante raggiungendo, tra gli altri, il 12\u00ba posto in Belgio, il 21\u00ba in Italia e il 29\u00ba nella classifica dei brani digitali di \"Billboard\".\nPromozione.\nIl brano fu incluso in quasi tutti i tour di Michael Jackson a partire dal \"Victory Tour\" del 1984, ultimo tour di Jackson coi fratelli, che lo accompagnarono pertanto agli strumenti e nei cori durante l'esecuzione del brano, nel \"Bad World Tour\" (1987-89), prima tourn\u00e9e da solista di Jackson, nel \"Dangerous World Tour\" (1992-93) e nel concerto speciale del 16 luglio 1996, il \"Royal Concert\", commissionato a pagamento per il compleanno del sultano del Brunei, dove fu interpretata per l'ultima volta dal vivo. Fu provata l'ultima volta dal cantante nel giugno 2009, durante la preparazione del residency show \"\", che si sarebbe tenuto a Londra a partire dal luglio dello stesso anno, ma che alla fine non ebbe mai luogo a causa della sua improvvisa morte. Le immagini di tali prove presenti nel film musicale \"Michael Jackson's This Is It\" rappresentano pertanto l'ultima volta che il cantante si esib\u00ec nel pezzo.\nVideo musicale.\nLa canzone \u00e8 sprovvista di un videoclip ufficiale, tuttavia nel 1988, per accompagnare uno spezzone della canzone nel lungometraggio di Jackson \"Moonwalker\", fu realizzato un breve video con immagini del cantante alternate a disegni animati dello stesso, che da molti viene considerato erroneamente il videoclip ufficiale.\nDal 2012 \u00e8 invece reperibile un video, pubblicato dalla pagina YouTube ufficiale del cantante, di un'interpretazione della canzone dal vivo durante un concerto di Jackson del \"Bad World Tour\" tenutosi il 16 luglio del 1988 allo stadio di Wembley di Londra, che, per il gran numero di visualizzazioni, ha ottenuto la certificazione \"Vevo\". Tale spezzone \u00e8 un estratto del DVD \"Michael Jackson Live at Wembley July 16, 1988\".\nVersioni e rifacimenti.\nDi \"Human Nature\" ne fecero una loro versione il jazzista e sassofonista George Howard nel 1984 e Miles Davis nel 1985. Negli anni Novanta il gruppo musicale SWV campion\u00f2 la canzone nel suo singolo \"Right Here\", prodotto da Teddy Riley. Il rapper Nas la utilizz\u00f2 come base per il singolo \"It Ain't Hard to Tell\", che usc\u00ec nel 1994.\nNegli anni Duemila il brano influenz\u00f2 particolarmente \"Thug Nature\", una delle uscite postume del rapper Tupac Shakur. Nel 2004 i Boyz II Men nel loro album \"Throwback\" ne presentarono un rifacimento in duetto con Claudette Ortiz. Ivete Sangalo la interpret\u00f2 nel suo concerto al Madison Square Garden di New York il 4 settembre 2010 e nel successivo tour. Nel 2011 il musicista Giacomo Bucci arrangi\u00f2 il pezzo per orchestra e lo inser\u00ec nell'EP \"The King of Pop for Orchestra\" in onore di Michael Jackson. Il 22 gennaio 2016 i Neri per Caso ne presentarono una versione a cappella nel loro album \"NPC 2.0 duepuntozero\". La canzone \u00e8 stata suonata anche durante l'ultimo tour dei Toto \"40 Trips Around the Sun World Tour\" in una versione ridotta."}
{"id": "1601690", "revid": "6923", "url": "https://it.wikipedia.org/wiki?curid=1601690", "title": "Alessandro Svampa", "text": "Biografia.\nComincia a suonare la batteria all'et\u00e0 di 10 anni per poi diplomarsi in strumenti a percussione presso il Conservatorio di Fermo, nel 1989. Successivamente approfondisce lo studio della musica jazz presso il Conservatorio di Pescara; parallelamente studia con il M\u00b0 Enrico Lucchini dal 1989 al 1992 e nel 2012 con il M\u00b0 Claus Hessler con cui ha approfondito lo studio della \u201ctecnica Moeller\u201d.\nCarriera.\nInizia la sua carriera nei primi anni '90, accompagnando molti solisti di musica Jazz tra cui Enrico Rava, Marco Tamburini, Ramberto Ciammarughi, Augusto Mancinelli, Maurizio Gianmarco, Aldo Bassi, Alfredo Impullitti, Kenny Wheeler, Emanuele Cisi, Pietro Tonolo, Tiziana Ghiglioni, Umberto Fiorentino, Fabrizio Bosso.\nNel 1995 entra nel gruppo di Sergio Cammariere e dal 1997 al 1999 \u00e8 in tour in Italia con il musical \"Grease\".\nSempre nel 1997, registra con il Kaos Ensemble e Kenny Wheeler l'album \"La geometria dell'abisso\".\nNel 1999 diventa il batterista di Francesco De Gregori, con cui incide otto album, tra cui il live del 2002 con Pino Daniele, Francesco De Gregori, Fiorella Mannoia, Ron: \"In tour\" CD / DVD. Nel 2007 decide di terminare la sua esperienza col cantautore romano, per iniziare una nuova esperienza che prosegue tutt'oggi con l'orchestra del M\u00b0 Pinuccio Pirazzoli, con cui suoner\u00e0 nei programmi televisivi di Rai1; Tale &amp; Quale Show, La Corrida, I Raccomandati, I Migliori Anni, accompagnando moltissimi artisti della musica Pop italiana ed internazionale; Nile Rodgers &amp; The Chic, Gino Vannelli, Gloria Gaynor, Imagination, Cristopher Cross, Michael Sembello, Nikka Costa, Boy George, K.C. &amp; the Sunshine Band, Claudio Baglioni, Renato Zero, Massimo Ranieri, Gianni Morandi, Gino Paoli, Gigi D'Alessio, Fiorella Mannoia, Irene Grandi, Fabio Concato, per citarne alcuni.\nNel 2010 esce il primo cd ufficiale del cantautore Andrea Papetti, nel quale Alessandro Svampa compare come batterista e per la prima volta anche come arrangiatore e produttore artistico.\nNel 2013 registra alcuni brani del disco di Annalisa \"Non so ballare\", tra cui \"Scintille\", brano con cui la cantante parteciper\u00e0 al Festival di Sanremo.\nAlessandro Svampa \u00e8 diplomato in Strumenti a Percussione presso il Conservatorio di Fermo (AP) (1989), e in Corso Tradizionale di Jazz presso il Conservatorio di Pescara (2012).\nDal 2012 al 2020 \u00e8 stato docente di batteria Pop/Rock al Conservatorio di Musica di Pescara per poi trasferirsi presso il Conservatorio di Musica \"L. Refice\" di Frosinone.\nNel 2021 esce il suo primo libro didattico dal titolo \"Rudiments Workout Vol. 1\"."}
{"id": "1601696", "revid": "6923", "url": "https://it.wikipedia.org/wiki?curid=1601696", "title": "Iveco Trakker", "text": "L'Iveco Trakker \u00e8 un autocarro prodotto dall'Iveco di Torino in sostituzione del precedente Iveco Eurotrakker.\nContesto.\nSi tratta di un veicolo destinato al trasporto pesante di merci che si differenzia dall'Iveco Stralis per la maggior predisposizione all'utilizzo nelle condizioni pi\u00f9 difficili, come ad esempio quale mezzo da cava e cantiere.\nPresentato alla stampa in Sicilia nel 2004, il Trakker, nelle ultime versioni, \u00e8 disponibile con motori Cursor 8 e 13 in regola con la normativa Euro 5. Le molteplici versioni contemplano veicoli a 2, 3 e 4 assi con massa a pieno carico fino a 72 tonnellate.\nData la sua predisposizione all'uso in contesti impegnativi, il Trakker fa da base tecnica anche per la preparazione di veicoli speciali (trasporti eccezionali, usi militari) a cura di aziende specializzate, quali ad esempio la Astra.\nSport.\nAnche a fini pubblicitari il Trakker \u00e8 stato utilizzato nell'edizione 2006 della competizione africana Rally Dakar.\nNell'edizione 2012 della stessa corsa un Trakker si \u00e8 classificato al secondo posto, dietro ad un Iveco Powerstar, e un altro \u00e8 giunto al sesto posto. I mezzi, equipaggiati con il motore della serie Cursor portato a 840 CV, sono in grado di superare 160\u00a0km/h nonostante pesino quasi 10000\u00a0kg. I veicoli erano gestiti dal team olandese De Rooy e condotti rispettivamente da Hans Stacey e Miki Biasion.\nVersioni.\nQuest'ultima \u00e8 pi\u00f9 indicata per chi pernotta spesso in cabina."}
{"id": "1601701", "revid": "119859038", "url": "https://it.wikipedia.org/wiki?curid=1601701", "title": "Che il Mediterraneo sia", "text": "Che il Mediterraneo sia \u00e8 un album del cantautore napoletano Eugenio Bennato, pubblicato nel 2002 e che continua il movimento Taranta Power. Il pezzo che d\u00e0 il titolo all'album \u00e8 da tempo la sigla dello storico programma televisivo di Raiuno \"Lineablu\"."}
{"id": "1601702", "revid": "287204", "url": "https://it.wikipedia.org/wiki?curid=1601702", "title": "Triplo", "text": "Triplo (\"Triple\") \u00e8 un romanzo di spionaggio dello scrittore britannico Ken Follett pubblicato nel 1979 e ambientato durante i conflitti arabo-israeliani di fine anni sessanta.\nTrama.\nNathaniel Dickstein, ebreo londinese sopravvissuto ai campi di concentramento nazisti e successivamente diventato un agente di punta del Mossad, viene incaricato dal capo del servizio segreto israeliano di procurare un quantitativo sufficiente di materiale radioattivo per fabbricare un'arma nucleare senza destare sospetti internazionali, cos\u00ec elabora il piano di rubare il carico di un cargo durante la sua traversata nel mare Mediterraneo. La nave trasporta uranio in versione inerte ma che pu\u00f2 essere utilizzato per fabbricare una Bomba atomica. L'Egitto, finanziato dall'U.R.S.S., vorrebbe realizzare a sua volta la propria bomba, minacciando il piccolo stato ebraico di Israele. Nat Dickstein, con l'aiuto di Suza, la figlia della bellissima moglie araba di un suo professore di Oxford di cui era vanamente innamorato in giovent\u00f9 e di cui si invaghisce (questa volta ricambiato), deve riuscire a prendere il controllo del cargo. Contro di lui si schiereranno due suoi ex compagni di universit\u00e0, uno spietato colonnello del KGB e un agente egiziano in realt\u00e0 votato alla causa palestinese. Dickstein utilizzer\u00e0 coperture, ricatti e colpi di mano in tutta Europa ma riuscir\u00e0 nel suo intento, portando il carico ad Haifa. Il libro si conclude con la nascita del figlio di Nathaniel e Suza in Israele dopo la guerra dello Yom Kippur."}
{"id": "1601707", "revid": "125155548", "url": "https://it.wikipedia.org/wiki?curid=1601707", "title": "Federica Torti", "text": "Biografia.\nIl suo debutto in TV risale al 1997 con il programma \"TG Rosa\", che conduce su Odeon TV anche per i tre anni seguenti. Dal 1999 \u00e8 inviata per la trasmissione di TMC2 \"Come Thelma &amp; Louise\", mentre nel 2000, sempre su TMC2, \u00e8 protagonista del programma \"Videodedica\". Nel 2002 passa in Mediaset come inviata de \"Lo stivale delle meraviglie\", in onda tutti i sabati mattina su Canale 5. Da settembre 2007 al 2010 passa definitivamente a Sky conducendo \"E!News Italia Estate\" su E!, mentre nella versione invernale del programma si occupa dei Red Carpet.\nNel 2008 affianca Rocco Tanica a \"Quasi TG\" su FX per poi condurre, nel 2009, il programma giornaliero \"Basta un poco di Zucchero\" su Odeon TV con al suo fianco un grande cast di comici e su Yacht &amp; Sail il settimanale \"Lifestyle\". Nel 2010 viene riconfermata nel cast di Yacht &amp; Sail (canale 430 di Sky), dove realizza servizi esterni e conduce \"Yacht &amp; Sail Magazine\". Inizia inoltre a condurre su La 3 Tv (sempre su Sky) i call game serali.\nRealizza per le riviste settimanali \"Stop\" e \"Vera\" gli articoli dedicati al beauty e per \"Vivo\", \"Star Tv\", \"Donna pi\u00f9\" e \"Top Girl\" quelli dedicati alla moda.\nDal 2013 inizia a lavorare come reporter anche per la rivista \"Marie Claire\". Lavora come anchorwoman a \"MilanChannel\" nel 2014/2015, per poi passare a \"Gazzettatv\" dove \u00e8 opinionista fissa a \"GazzaSummerShow\", il talk show calcistico condotto da Enrico Bertolino.\nNel 2016 \u00e8 stata conduttrice-giudice per la trasmissione \"Chi guida meglio?\" su \"LA7\".\nNel 2017 ha presentato \"Lookmaker Academy\" su \"Sky Uno\".\nNel 2018 \u00e8 stata il volto delle pillole Betstars sul mondiale di calcio su \"Gazzetta dello Sport\".\nNel 2019 ha fatto da testimonial per la rubrica fitness settimanale Starbene della \"Mondadori\".\nDal 2018 ad oggi \u00e8 il volto e produttrice di \"Una candelina sulla Torti\" su \"Gazzetta dello Sport\"."}
{"id": "1601710", "revid": "709565", "url": "https://it.wikipedia.org/wiki?curid=1601710", "title": "Thomas Hanbury", "text": "Biografia.\nThomas Hanbury nacque nel 1832 in Bedford Road a Clapham, nell'area metropolitana di Londra; figlio di un chimico farmaceutico, Daniel Bell Hanbury (1794-1882) e sua moglie Rachel Christy (1802\u20131876). Suo fratello maggiore fu il botanico e farmacognosta Daniel Hanbury (1825-1875). La famiglia di Thomas apparteneva al movimento dei quaccheri fin dalle sue origini; frequent\u00f2 prevalentemente scuole di ispirazione quacchera e rimase un 'Amico' per tutta la vita.\nCina.\nDal 1849 lavor\u00f2 per gli intermediari del t\u00e8, William James Thompson &amp; Sons a Mincing Lane, di Londra. Nel 1853 si rec\u00f2 a Shanghai, dove, con tre partner e con il sostegno finanziario di suo zio, avvi\u00f2 la \"Hanbury &amp; Co.\", azienda importatrice in Inghilterra di seta e t\u00e8. Nel 1857, insieme a Frederick Bower, inizi\u00f2 anche l'importazione di cotone.\nHanbury divenne ricchissimo ed \u00e8 stato il pi\u00f9 grande detentore di propriet\u00e0 a Shanghai.\nI residenti europei di Shanghai vivevano in insediamenti autonomi o in concessioni al di fuori delle mura della citt\u00e0, in isolamento fisico e sociale da parte della popolazione locale, per evitare ai residenti stranieri problemi causati da continue rivolte, frequenti nel XIX secolo in Cina (Rivolta dei Taiping, rivolta Miao, Rivolta dei Turbanti Rossi, Rivolta Nian. Hanbury impar\u00f2 il cinese mandarino, viaggi\u00f2 all'interno del paese, e fu rispettato dalla popolazione locale.\nHanbury era un membro anglo-americano della Concessione internazionale di Shanghai e contribu\u00ec alla creazione di un ospedale nella concessione.\nFu direttore della prima linea ferroviaria costruita in Cina, la breve tratta Woosung Railway. Il primo messaggio telegrafico da Shanghai a Hong Kong \u00e8 stato inviato dal suo ufficio nella concessione.\nLa Mortola.\nHanbury visit\u00f2 l'Europa tra il 1866 e il 1869: nel 1867, mentre era in Costa Azzurra, vide e acquist\u00f2 la villa abbandonata della famiglia Orengo di Roccasterone a Capo Mortola, in territorio italiano.\nNel 1868 spos\u00f2 Katharine Aldham Pease (1842\u20131920), una donna inglese della zona di Bristol. Insieme visitarono la Cina nel 1869, dove Hanbury organizz\u00f2 la chiusura dei suoi affari e ritorn\u00f2 a La Mortola nel 1871 per stabilirsi definitivamente.\nI lavori di restauro di villa Orengo e dei suoi giardini iniziarono verso il 1867. Il fratello Daniel si occup\u00f2 in modo particolarmente attivo dei giardini insieme all'architetto del paesaggio Ludwig Winter facendone aumentare la superficie fino a occupare 18 ettari dei 45 della tenuta. I signori Hanbury ebbero quattro figli: Cecil, Horace, Daniel e Hilda. Quest'ultima visse in Italia e Inghilterra, divenendo una nota figura nel campo dell'assistenza medica volontaria e nella politica. La villa fu ereditata dal figlio maggiore Cecil che continu\u00f2 ad arricchirne il giardino installandovisi con la moglie Dorothy.\nGli investimenti nel turismo.\nA partire dagli anni Settanta dell'Ottocento, Thomas Hanbury acquist\u00f2 grandi appezzamenti di terreno nella citt\u00e0 di Alassio, nella porzione di collina a monte della ferrovia recentemente inaugurata, costruendoci la Villa della Pergola. Gli investimenti immobiliari e fondiari della famiglia Hanbury contribuirono alla trasformazione della citt\u00e0 in una rinomata stazione climatica invernale."}
{"id": "1601714", "revid": "106456", "url": "https://it.wikipedia.org/wiki?curid=1601714", "title": "IJsselmeer", "text": "L'IJsselmeer, pron. o lago di \u0132ssel, \u00e8 un lago artificiale dei Paesi Bassi, con una superficie di , ed uno dei pi\u00f9 grandi d'Europa. Profondo in media appena 5 metri, \u00e8 separato dal Mare del Nord per mezzo di una diga lunga e chiamata \"Afsluitdijk\" o \"Diga del Nord\".\nL'\u0132sselmeer fu creato nel 1932 quando lo Zuiderzee, il mare interno che allora bagnava le province del Flevoland, dell'Olanda Settentrionale e della Frisia fu separato dal mare esterno tramite l\"'Afsluitdijk\". L'IJsselmeer deve il suo nome al fiume IJssel che ne \u00e8 tributario, ed \u00e8 caratterizzato dal digramma IJ che in olandese \u00e8 una lettera dell'alfabeto e si scrive tutto maiuscolo.\nGli anni successivi videro la bonifica di estesi tratti di terreno, trasformati in grandi polder nell'ambito dell'imponente progetto conosciuto come Zuiderzeewerken (\"lavori dello Zuiderzee\"). Uno di questi, il Markerwaard prevedeva di occupare l'area della parte meridionale dell'IJsselmeer. In vista della realizzazione di tale polder, fu costruita la diga Houtribdijk, o \"Markerwaarddijk\", terminata nel 1976, che divide idrologicamente l'IJsselmeer in due. La parte meridionale prese il nome di Markermeer. Il Markerwaard per\u00f2 non fu mai realizzato, perch\u00e9 diversi paesi rivieraschi non desideravano perdere l'accesso diretto allo specchio d'acqua. \nIJsselmeer e Markermeer sono collegati da un canale, l'Hoge Vaart, che, passando per Almere attraversa il Flevopolder per tutta la sua lunghezza."}
{"id": "1601719", "revid": "13833", "url": "https://it.wikipedia.org/wiki?curid=1601719", "title": "Ijsselmeer", "text": ""}
{"id": "1601720", "revid": "33689", "url": "https://it.wikipedia.org/wiki?curid=1601720", "title": "Quote latte", "text": ""}
{"id": "1601722", "revid": "199790", "url": "https://it.wikipedia.org/wiki?curid=1601722", "title": "Metionina-S-osside reduttasi", "text": ""}
{"id": "1601725", "revid": "260676", "url": "https://it.wikipedia.org/wiki?curid=1601725", "title": "Jersey (razza bovina)", "text": "La Jersey \u00e8 una razza bovina di origine inglese allevata in Italia, per lo pi\u00f9 nelle zone della Campania, per la produzione di fior di latte. Si tratta per\u00f2 di un prodotto di scarsa qualit\u00e0 industriale per la presenza di un allele genetico che determina la formazione di micelle caseiniche troppo imperfette e quindi i formaggi che ne derivano presentano una pasta poco aggregata.\nIl tenore di grasso elevato e le ridotte dimensioni hanno indotto i ricercatori degli Stati Uniti a tentare degli incroci con la Bruna Alpina che era pi\u00f9 produttiva ma con tenore in grasso ben sotto il 4,0% e di maggiori dimensioni e quindi con costi fissi di alimentazione superiori. L'operazione fu eccellente e da ci\u00f2 nacque la razza Brown Swiss (la bruna americana) utilizzata in seguito con dei reincroci con la bruna alpina per ottenere la Bruna Italiana per la quale si dice infatti che abbia \"una spruzzata di sangue Jersey\".\nLa razza \u00e8 di origine europea, proviene dall'Isola di Jersey, si presenta come un animale dalle ridotte dimensioni, mantello che varia dal bruno chiaro al beige.\nAllevata solo ed esclusivamente per la produzione di latte di buona qualit\u00e0 anche se poco adatto alla trasformazione in formaggio per i motivi sopra esposti. La tecnologia industriale ha infatti risolto il problema della grande dimensione dei globuli di grasso e della loro elevata quantit\u00e0: l'eventuale grasso in eccesso viene estratto con centrifughe e utilizzato per produrre separatamente burro, panna, mascarpone e quant'altro richiesto dai mercati, mentre col processo di omogeneizzazione si riduce la dimensione dei globuli di grasso s\u00ec da renderli pi\u00f9 digeribili e meglio dislocabili nelle eventuali micelle caseiniche che come detto sopra rimangono forse l'unico grosso neo della razza Jersey. \nLa razza presenta notevoli capacit\u00e0 di adattamento climatico e nutrizionale, in Italia viene allevata insieme con capi di altre razze, soprattutto Frisona per incrementare la resa media in grasso dell'allevamento. Questo infatti \u00e8 uno dei parametri di maggior peso per il pagamento del latte a qualit\u00e0."}
{"id": "1601727", "revid": "1934238", "url": "https://it.wikipedia.org/wiki?curid=1601727", "title": "Duroc (maiale)", "text": "Il Duroc \u00e8 un'antica razza di maiale domestico nordamericano di colore fulvo, corporatura muscolosa, media lunghezza e con le orecchie parzialmente cadenti.\nLa razza \u00e8 stata sviluppata intorno al 1800 nel nord-est degli Stati Uniti ed \u00e8 stata utilizzata come base per ulteriori selezioni."}
{"id": "1601732", "revid": "3732", "url": "https://it.wikipedia.org/wiki?curid=1601732", "title": "Luigi Giglio", "text": ""}
{"id": "1601738", "revid": "1543377", "url": "https://it.wikipedia.org/wiki?curid=1601738", "title": "Maurilio Prini", "text": "Carriera.\nHa conquistato lo scudetto del 1955-1956 con la , il primo nella storia dei viola. Col club toscano ha vinto anche la Coppa Grasshoppers nel 1957. Con la Fiorentina, Prini ha raggiunto anche la finale nella Coppa dei Campioni del 1956-1957 persa contro il Real; in semifinale, grazie ad un suo gol a tre minuti dal termine della gara d'andata a Belgrado, i viola eliminarono la Stella Rossa.\nL'anno successivo, trasferitosi alla Lazio, ha trionfato subito nella Coppa Italia, vinta dal club capitolino proprio contro i viola; Prini \u00e8 stato l'autore dell'1-0 decisivo in finale alla sua ex squadra.\nVanta anche 3 presenze in Nazionale A, con cui ha partecipato alla \"tourn\u00e9e\" in Argentina e Brasile dell'estate 1956.\nTerminata la carriera da calciatore, \u00e8 stato anche allenatore."}
{"id": "1601740", "revid": "486946", "url": "https://it.wikipedia.org/wiki?curid=1601740", "title": "Coppa di Russia (calcio)", "text": ""}
{"id": "1601769", "revid": "29244", "url": "https://it.wikipedia.org/wiki?curid=1601769", "title": "Spinarello", "text": ""}
{"id": "1601772", "revid": "767487", "url": "https://it.wikipedia.org/wiki?curid=1601772", "title": "Sta' zitto... non rompere", "text": "Sta' zitto... non rompere (\"Tais-toi !\") \u00e8 un film del 2003 diretto da Francis Veber.\nIl soggetto \u00e8 tratto da un'idea di Serge Frydman.\nTrama.\nRuby, uno spietato gangster senza scrupoli, viene arrestato per aver rubato venti milioni di euro da un furgone blindato. Peraltro la polizia francese non \u00e8 il solo problema di Ruby, braccato dagli scagnozzi di Vogel (boss della mafia francese), che tenteranno in ogni modo di scoprire dove Ruby abbia nascosto il denaro. Ruby, dal canto suo, cerca in tutti i modi di evadere dal penitenziario in cui si trova. Primo perch\u00e9 vuole uccidere Vogel, artefice della morte della donna che Ruby amava; secondo, per prendere i soldi e svignarsela.\nL'occasione per evaderere si presenta con Quentin, un vivace ragazzone molto forte ma anche molto stupido. Quentin perseguiter\u00e0 Ruby fino alla pazzia, convinto che quest'ultimo ricambier\u00e0 il suo affetto. Dopo una rocambolesca evasione dal centro psichiatrico dove sono in cura, Quentin e Ruby si ritrovano per le stradine francesi con tanto di tenuta psichiatrica, polizia e gangster alle costole. In seguito Ruby, dopo aver tentato in tutti i modi di liberarsi di Quentin, sostenendo che quest'ultimo \u00e8 un poliziotto sotto copertura, tenta di abbandonarlo, ma il tenace e logorroico Quentin non si d\u00e0 per vinto, e non molla il suo amico del cuore.\nDopo essere sfuggiti innumerevoli volte alle forze dell'ordine e non, e dopo aver rubato una miriade di automobili (tra le quali anche un paio della polizia, al punto che il commissario incaricato del caso, alla notizia di un altro furto d'auto, chieder\u00e0 se per caso non stiano facendo collezione) approdano nella cittadina di Quentin (Montargis). Ruby sar\u00e0 curato da Quentin, dal momento che ha un proiettile nella spalla destra, mentre si rifugiano in un vecchio e abbandonato bistrot. Quentin ripeter\u00e0 per l'ennesima volta il suo sogno di aprire un bistrot insieme a Ruby, e di chiamarlo \"I due amici\". Nel frattempo faranno anche la conoscenza di Katia, una ragazza clandestina che viene dall'Albania e che assomiglia molto alla donna uccisa da Vogel. Durante la notte Quentin sfila il cellulare dalla giacca di Ruby e contatta Vogel, chiedendo udienza per il giorno seguente, con l'intenzione di ammazzarlo.\nIl giorno seguente, Ruby accompagna la giovane ragazza ad affittare una camera e le dona dei soldi. A quel punto la ragazza svela a Ruby che Quentin aveva telefonato nella notte ad un tizio di nome Vogel e che aveva preso appuntamento con esso. Ruby, intuendo il piano di Quentin (attirare fuori gli uomini di Vogel, cos\u00ec da consentire pi\u00f9 facilmente a Ruby di raggiungere il boss) si precipita nel nascondiglio, dove trova Quentin in balia degli scagnozzi di Vogel. Dopo averli stesi, Ruby dir\u00e0 a Quentin che il suo piano era geniale e che forse andava sviluppato ulteriormente.\nI due raggiungono la residenza di Vogel, dando vita ad uno scontro a fuoco in cui questo rimarr\u00e0 ucciso. Quentin, rimasto ferito da un proiettile nello scontro a fuoco, si riprender\u00e0 completamente quando Ruby gli dir\u00e0 di voler aprire un bistrot insieme a lui. Mentre programmano il men\u00f9, i due vengono raggiunti dal commissario Vern\u00e8 e i suoi uomini. Quentin dichiarer\u00e0 che hanno ucciso Vogel, ma che tuttavia dovranno rilasciarli presto poich\u00e9 dovranno fare una cosa insieme. Il film si conclude con Ruby che si rivolge a Quentin esclamandogli: \"... Quanto rompi!\"."}
{"id": "1601784", "revid": "59975", "url": "https://it.wikipedia.org/wiki?curid=1601784", "title": "Kings-X", "text": ""}
{"id": "1601785", "revid": "37401", "url": "https://it.wikipedia.org/wiki?curid=1601785", "title": "Quartieri di Matera", "text": "I quartieri di Matera sono le suddivisioni della citt\u00e0 lucana.\nOltre al centro storico, comprendono i rioni sorti nella citt\u00e0 lucana, in seguito alla Legge n. 619 del 17 maggio 1952 e altre leggi successive, con le quali veniva disposto il risanamento\u00a0dei\u00a0rioni dei \"Sassi\" e la costruzione di nuovi rioni nella cosiddetta \"citt\u00e0 del piano\" dove furono inizialmente trasferiti gli abitanti dei Sassi, e dove in seguito ha avuto luogo l'espansione demografica della citt\u00e0.\nQuartieri \"citt\u00e0 del piano\".\nNegli anni immediatamente successivi allo sgombero degli antichi rioni Sassi la citt\u00e0 di Matera divenne un autentico laboratorio; nacque la \"Commissione per lo studio della citt\u00e0 e dell'agro di Matera\", promossa dall'UNRRA-CASAS ed istituita da Adriano Olivetti, presidente dell'Istituto Nazionale di Urbanistica e dal sociologo Friedrich G. Friedmann, che si avvaleva di esperti in diverse discipline quali storia, demografia, economia, urbanistica, paleoetnologia, sociologia, ed intervennero esponenti prestigiosi dell'urbanistica italiana, per progettare e creare quartieri che riprendessero il pi\u00f9 possibile i modelli di vita sociale dei Sassi. I quartieri nati a partire da quella data, caratterizzati da ampia dotazione di spazi pubblici, di servizi e da una buona qualit\u00e0 del disegno urbano, sono i seguenti:\nI quartieri moderni.\nA partire dai primi anni settanta cominciarono a nascere nuove zone di espansione. Tale espansione ha allungato notevolmente la pianta della citt\u00e0, che oggi appare stretta e lunga e sviluppata sull'asse nord-sud, in quanto ad est vi \u00e8 l'ostacolo naturale della Gravina, mentre ad ovest vi sono i versanti pi\u00f9 scoscesi delle colline che degradano verso la valle del Bradano. I quartieri sorti in questi anni sono:\nCapitolo a parte meritano due aree sorte nell'ultimo decennio, che hanno parzialmente modificato la precedente linea evolutiva regolare dell'urbanistica della citt\u00e0, in quanto sono state caratterizzate da edifici sproporzionati in altezza. Queste sono:"}
{"id": "1601790", "revid": "767487", "url": "https://it.wikipedia.org/wiki?curid=1601790", "title": "La guardia del corpo (film 1944)", "text": "La guardia del corpo (\"The Bodyguard\") \u00e8 un film del 1944 diretto da William Hanna e Joseph Barbera. \u00c8 il quindicesimo cortometraggio animato della serie \"Tom &amp; Jerry\", prodotto dalla Metro-Goldwyn-Mayer e uscito negli Stati Uniti il 22 luglio 1944. Nel cartone animato appare per la seconda volta il bulldog Spike, bench\u00e9 sia la prima volta che lo si sente parlare.\nTrama.\nMentre cerca di sfuggire a Tom, Jerry incontra Spike (ora un randagio) che \u00e8 stato catturato dall'accalappiacani. Esso gli chiede di liberarlo dal furgone, e Jerry ci riesce all'ultimo momento. Spike \u00e8 ora in debito verso il topo, e si offre di assisterlo in qualsiasi momento al suono di un fischio. Tom, sperimentato pi\u00f9 volte il potere della nuova guardia del corpo di Jerry, decide di ingannare il topo dandogli una gomma da masticare imbevuta di colla, impedendogli cos\u00ec di fischiare. Mentre scappa da Tom, Jerry incontra Spike ma, poich\u00e9 ha la bocca incollata, non riesce a fargli capire che ha bisogno di aiuto. Alla fine, continuando a soffiare, Jerry riesce a liberarsi della gomma incollata e a fischiare. Tom si prepara al peggio, ma Spike non arriva: il bulldog \u00e8 stato nuovamente catturato dall'accalappiacani. Jerry, vedendolo, insegue il furgone fischiando, con Tom alle calcagna."}
{"id": "1601792", "revid": "231023", "url": "https://it.wikipedia.org/wiki?curid=1601792", "title": "Contact!", "text": "Contact! \u00e8 il secondo album degli Eiffel 65 pubblicato nel 2001.\nI singoli estratti sono \"Lucky (In My Life)\", \"Back in Time\", \"Losing You\" (solo Canada) \"One Goal\" (solo Francia). Per la versione italiana anche \"80's Stars\"."}
{"id": "1601793", "revid": "118565219", "url": "https://it.wikipedia.org/wiki?curid=1601793", "title": "Superdog Black", "text": "Superdog Black (\"Keijiken K\u0101ru\") \u00e8 una serie televisiva poliziesca giapponese anni '70 che fu trasmessa in Italia nel 1982. Interpretata dalla nota cantante idol Midori Kinouchi, narra le vicende investigative della giovane poliziotta e il suo cane nero di nome Karl. Il serial \u00e8 stato trasmesso in Giappone da settembre 1977 a giugno 1978 per un totale di 39 episodi.\nTrama.\nSuperdog Black \u00e8 uno dei tanti telefilm con un pastore tedesco come protagonista, come Rin Tin Tin o il Commissario Rex. Black \u00e8 un cane che, magistralmente addestrato, aiuta la polizia a scoprire assassini, catturare ladri e sventare rapine. Le storie sono ambientate nel Giappone metropolitano degli anni '70. \nAccoglienza.\nAnche se si tratta di una storiella semplice dedicata ai bambini, Superdog Black \u00e8 uno spaccato della societ\u00e0 giapponese dell'epoca. \nSigla originale.\nLa sigla giapponese \"Hashire Kaze no Yo ni\" (Corri come il vento) fu uno dei successi canori di Midori Kinouchi, che nel telefilm interpreta il ruolo di Y\u014dko Takasugi, la giovane addestratrice di Black. \nSigla italiana.\nIn Italia la sigla iniziale, \"Super Dog Black\" (L. Macchiarella - D. Meakin - M. Fraser), era cantata dai Rocking Horse, pubblicata come lato B del singolo \"Sampei\" nel 1982.\nEdizione italiana.\nIn Italia la serie giunse sulle TV private, nell'autunno del 1982. \nSequel.\nIn Giappone venne realizzata una seconda serie di 24 episodi con cani ed attori diversi (la parte della poliziotta addestratrice venne recitata da Miwa Sakagami), che la T\u014dky\u014d Broadcasting System (TBS) mand\u00f2 in onda quattro anni pi\u00f9 tardi, nel 1981 (la serie in Italia \u00e8 inedita). Nel 1991 la TBS ci riprov\u00f2 con uno speciale di due ore che avrebbe dovuto rilanciare un'eventuale terza serie (anche questo speciale in Italia \u00e8 inedito). Tuttavia la trama povera e per nulla originale indispett\u00ec a tal punto i vari fan di Black che i produttori decisero di abbandonare l'idea.\nEpisodi.\n "}
{"id": "1601794", "revid": "3115", "url": "https://it.wikipedia.org/wiki?curid=1601794", "title": "Robert de Nesle", "text": "Biografia.\nDopo gli studi musicali, nel 1936 entr\u00f2 nell'industria cinematografica. Inizialmente fond\u00f2 la Comptoir Fran\u00e7ais du Film Documentaire, destinata a diventare la Comptoir Fran\u00e7ais du Film, nota anche come Comptoir Fran\u00e7ais du Film Production e Comptoir Fran\u00e7ais de Productions Cin\u00e9matographiques.\nSi dedic\u00f2 al cinema di genere, spesso unendosi in coproduzioni con case cinematografiche italiane (in particolare negli anni sessanta del XX secolo), tedesche e spagnole.\nAll'inizio degli anni settanta del XX secolo ha creato un sodalizio artistico con il regista spagnolo Jes\u00fas Franco, di cui solo tra il 1971 e il 1974 ha prodotto sedici film, quasi tutti erotici, in alcuni casi intervenendo sul prodotto finito mediante l'aggiunta di scene di sesso esplicito.\nLa sua passione per le donne lo port\u00f2 a lanciare numerose attrici, tra cui Anne Libert, di cui fu l'amante, e Britt Nichols.\nSi dedic\u00f2 saltuariamente anche alla regia."}
{"id": "1601797", "revid": "1595931", "url": "https://it.wikipedia.org/wiki?curid=1601797", "title": "Dutch Schultz", "text": "Biografia.\nArthur Simon Flegenheimer nacque nel Bronx, distretto di New York, il 6 agosto del 1902, figlio di Hermann e Emma Flegenheimer, ambedue poveri immigrati tedeschi di origine ebraica. Il padre abbandon\u00f2 la famiglia quando lui era ancora bambino, cosa che lo traumatizz\u00f2 molto; fu in questo periodo che Flegenheimer abbandon\u00f2 la scuola e si un\u00ec alle \"gang\" di microcriminalit\u00e0 minorile nel Bronx, venendo condannato per furto con scasso nel 1919 a diciassette mesi di riformatorio, da cui tent\u00f2 pi\u00f9 volte di evadere. Dopo il suo rilascio Flegenheimer venne soprannominato \"Dutch Schultz\", affibbiatogli dai suoi compagni sia per i suoi metodi violenti sia per il suo aspetto fisico \"germanico\"..\nNel 1920 Schultz pass\u00f2 al servizio del gangster ebreo Arnold Rothstein insieme a Lucky Luciano, Frank Costello, Meyer Lansky, Bugsy Siegel e Jack \"Legs\" Diamond, con cui si occup\u00f2 del contrabbando di alcolici e stupefacenti. Nel 1928 Schultz si mise in proprio, lavorando con il gangster Joey Noe, proprietario di uno \"speakeasy\" nel Bronx, che divenne ben presto il migliore amico di Schultz. Schultz costringeva con la violenza i clienti a comprare i loro alcolici. Insieme a Joey Noe e ai suoi nuovi soci Vincent \"Mad Dog\" Coll e Abe \"Bo\" Weinberg, Schultz spost\u00f2 la sua vendita di alcolici a Manhattan, dove entr\u00f2 in diretta concorrenza con il suo ex socio irlandese Legs Diamond. Ebbe come collaboratore anche il \"gangster\" di origini napoletane Carlo Campanella.\nIl 15 ottobre 1928, Joey Noe, braccio destro di Schultz, venne ucciso su ordine di Diamond. Schultz allora ordin\u00f2 l'uccisione di un socio di Diamond per rappresaglia. Infine nel 1931 Diamond venne assassinato dai \"killer\" assoldati dallo stesso Schultz. Nel frattempo Vincent Coll rub\u00f2 alcuni carichi di alcolici di Schultz causando un conflitto che provoc\u00f2 un certo numero di morti in entrambi i campi. La rivalit\u00e0 dur\u00f2 fino al 1932, quando Coll venne ucciso in una cabina telefonica dagli uomini di Schultz, che gli spararono con una mitragliatrice Thompson.\nCon la fine del Proibizionismo Schultz spost\u00f2 i suoi affari illeciti ad Harlem, associandosi al mafioso siciliano Ciro Terranova e ottenendo con la violenza il controllo di numerosi racket: le lotterie clandestine, le scommesse sui cavalli e lo sfruttamento della prostituzione. Schultz impose anche il pagamento della \"protezione\" ai commercianti della zona e coloro che si rifiutavano venivano sfregiati con il vetriolo.\nIl procuratore speciale Thomas E. Dewey cerc\u00f2 d'incriminare Schultz per evasione fiscale ,come Al Capone, in due processi: il 29 aprile 1935 a Syracuse e il 2 agosto nella localit\u00e0 di Malone; Dutch Schultz in entrambi i procedimenti venne assolto e propose l'uccisione del procuratore Dewey alla Commissione, l'organismo che governava gli affari illeciti del \"Sindacato nazionale del crimine\". La proposta venne rifiutata dagli altri capi, secondo cui questa soluzione avrebbe potuto danneggiare i loro affari; Schultz, che sosteneva che la Commissione cercava di rubare i suoi affari consegnandolo alla legge, decise di fare da solo.\nPer queste ragioni la Commissione ordin\u00f2 l'omicidio di Schultz alla Murder, Inc., il gruppo di \"killer\" italiani ed ebrei guidati dal \"gangster\" Lepke Buchalter: alle 22.30 del 23 ottobre 1935 a Newark, nel \"night club\" \"Palace Chop House\" nell'area metropolitana di New York, Dutch Schultz, il contabile Otto Berman e i suoi guardaspalle Abe Landau e Lulu Rosenkrantz vennero colti di sorpresa da nove sicari; Schultz in quell'istante si trovava al gabinetto, apr\u00ec le semiporte girevoli e venne colpito con tre proiettili, due al torace e uno alla schiena. Berman e Landau morirono sul colpo, Rosenkrantz spir\u00f2 dopo ore di agonia e Schultz mor\u00ec dopo 20 ore, il 24 ottobre 1935.\n\u00c8 famoso per il lungo monologo \"esistenzialista\" reso alla polizia sul letto di morte nell'ospedale cittadino, dopo la sua ultima sparatoria. Ricevendo l'estrema unzione, scelse di convertirsi al cattolicesimo solo in punto di morte. A riprova di tale fatto, la sua tomba (adornata con croci) \u00e8 collocata nel cimitero di Gate of Heaven, presso Hawtorne, nella contea di Westchester, stato di New York.\nDutch Schultz nella letteratura.\nIl personaggio di Dutch Schultz e la storia degli ultimi periodi del suo gruppo compongono buona parte della trama del romanzo \"Billy Bathgate\" dello scrittore newyorkese E. L. Doctorow, in cui viene raccontata la storia di un immaginario giovane componente della banda.\nDutch Schultz e il cinema.\nL'attore James Cagney era un suo protetto, e quando questi interpretava ruoli di gangster, imitava proprio Dutch Schultz. Lo stesso personaggio di Schultz fu protagonista di svariate produzioni e il suo ruolo \u00e8 stato interpretato, tra gli altri, da Dustin Hoffman, James Remar, Tim Roth e Lance Henriksen."}
{"id": "1601799", "revid": "599013", "url": "https://it.wikipedia.org/wiki?curid=1601799", "title": "Palazzo Carafa di Santa Severina", "text": "Il palazzo Carafa di Santa Severina (o Carafa della Spina a Pizzofalcone) si trova a Napoli, in via Egiziaca a Pizzofalcone n. 44, nel quartiere San Ferdinando.\nStoria.\nL'edificio fu costruito a partire dal 1512 per volere di Andrea Carafa della Spina, conte di Santa Severina, che nel 1509 acquist\u00f2 alcuni terreni del monastero dei Santi Pietro e Sebastiano per edificare la propria villa. Della commessa di Caraffa, Catalani scrive: \"Ordin\u00f2 Egli, che fosse costrutto a modo di fortezza fra deliziosi giardini, e con vasti appartamenti a tutti e quattro i venti [...] onde poter godere di tutte le stagioni.\".\nAlla morte del Carafa, nel 1526, il palazzo, col suo grande giardino, fu acquistato da Francesco Loffredo; successivamente il figlio, Ferrante, marchese di Trevico, dispose ulteriori lavori di ampliamento e decorazione.\nFu il primo edificio signorile nella zona, ma presto l'esempio fu seguito da altri nobili che si fecero costruire le proprie residenze sulla collina di Pizzofalcone.\nNel 1651 il vicer\u00e9 Conte d'O\u00f1ate compr\u00f2 per la Corte il palazzo Carafa per acquartierarvi le truppe fino ad allora stanziate nei quartieri spagnoli. Negli anni successivi la militarizzazione della zona continu\u00f2 e nel 1670 al posto dei giardini venne edificato il Gran Quartiere di Pizzofalcone, per permettere un migliore sistemazione dei soldati spagnoli.\nDal 1808 ospit\u00f2 la Biblioteca Militare e l'Officio Topografico del Regno delle Due Sicilie oltre ai Granatieri della Guardia Reale. Dopo l'Unit\u00e0 d'Italia divent\u00f2 sede di reparti di bersaglieri e di cavalleria oltre che, nel secondo dopoguerra dell'Archivio Militare. Attualmente ospita la Sezione Militare dell'Archivio di Stato di Napoli."}
{"id": "1601801", "revid": "121042346", "url": "https://it.wikipedia.org/wiki?curid=1601801", "title": "Eiffel 65 (album)", "text": "Eiffel 65 \u00e8 il terzo album realizzato dal gruppo eurodance torinese Eiffel 65.\nIn questo disco la dance occupa una posizione marginale a vantaggio di brani pi\u00f9 lenti che tendono ad un pop contaminato da un'elettronica in questo caso per\u00f2 poco presente o comunque celata. Ci\u00f2 che distingue il disco dagli album precedenti \u00e8 inoltre l'uso esclusivo della lingua italiana nei testi salvo poche eccezioni. L'album ha ricevuto il disco di platino in Italia.\nNel 2004 \u00e8 stata realizzata una versione di \"Eiffel 65\" cantato completamente in inglese inizialmente destinata al mercato estero. Il disco invece verr\u00e0 pubblicato solamente in Italia, probabilmente perch\u00e9 giudicato non adatto al mercato straniero. Oltre alle tracce gi\u00e0 presenti nella prima edizione dell'album, sar\u00e0 presente un brano completamente strumentale, \"Living in my city\", composto nel 2003 su commissione della fondazione Atrium nell'ambito di un progetto per la riqualificazione di alcune aree di Torino in vista dei Giochi olimpici invernali del 2006, che si sono svolti nel capoluogo piemontese."}
{"id": "1601802", "revid": "29244", "url": "https://it.wikipedia.org/wiki?curid=1601802", "title": "Gasterosteus aculeatus aculeatus", "text": ""}
{"id": "1601803", "revid": "446353", "url": "https://it.wikipedia.org/wiki?curid=1601803", "title": "Operazione Joint Guardian", "text": ""}
{"id": "1601807", "revid": "400694", "url": "https://it.wikipedia.org/wiki?curid=1601807", "title": "Rocking Horse", "text": ""}
{"id": "1601813", "revid": "1573940", "url": "https://it.wikipedia.org/wiki?curid=1601813", "title": "Poecilogale albinucha", "text": "La zorilla dalla nuca bianca (Poecilogale albinucha ), unico membro del suo genere, \u00e8 un piccolo mustelide bianco e nero originario dell'Africa sub-sahariana.\nDescrizione.\nLa zorilla dalla nuca bianca \u00e8 uno dei mammiferi carnivori pi\u00f9 piccoli dell'Africa; ha corpo allungato e zampe corte. Gli adulti misurano 27\u201332\u00a0cm, ai quali vanno aggiunti altri 16\u201320\u00a0cm di coda. I maschi sono pi\u00f9 grandi delle femmine: pesano in media 339\u00a0g, contro i 251\u00a0g delle seconde. Il manto \u00e8 prevalentemente nero, con quattro bande di colore variabile dal bianco al giallastro chiaro che si estendono lungo il dorso, una macchia bianca sulla sommit\u00e0 della testa, e una coda nera.\nLa testa \u00e8 allungata, con occhi piccoli, muso breve e largo e orecchie piccole. I denti carnassiali sono brevi, e i canini lunghi. Gli artigli sono aguzzi e ricurvi, e la coda \u00e8 lunga e folta. Le femmine hanno generalmente quattro mammelle. Come molti altri mustelidi, la zorilla dalla nuca bianca possiede ghiandole odorifere ben sviluppate nella regione perineale che possono spruzzare un fluido maleodorante quando l'animale si sente minacciato.\nDistribuzione e habitat.\nLa zorilla dalla nuca bianca abita gran parte dell'Africa a sud dell'Equatore. Il suo areale si estende dalla Repubblica Democratica del Congo al Kenya a nord, e fino al Sudafrica meridionale a sud. Entro questa regione, si rinviene pi\u00f9 comunemente in habitat di savana, ma \u00e8 presente anche in foreste e distese erbose. Vive generalmente al di sotto dei 1.500\u00a0m di quota, ma occasionalmente pu\u00f2 spingersi fino a 2.200\u00a0m.\nBiologia.\nComportamento.\nLe zorille dalla nuca bianca sono cacciatrici notturne di piccoli mammiferi, uccelli e rettili, ma si nutrono quasi interamente di roditori delle loro stesse dimensioni o pi\u00f9 piccoli. Cacciano principalmente basandosi sull'olfatto, attaccando la preda con un rapido balzo e afferrandola nella parte posteriore del collo. Dopo l'assalto iniziale, la uccidono strattonandola e colpendola con le zampe, sfruttando il proprio corpo sottile, flessibile e muscoloso per stordire e lacerare la preda. Talvolta immagazzinano le prede nella propria galleria invece di mangiarle immediatamente.\nLa zorilla conduce vita generalmente solitaria, ma talvolta due esemplari possono scavare gallerie assieme. Pur essendo una scavatrice provetta, talvolta pu\u00f2 riposare in cavit\u00e0 naturali quali tronchi cavi o fenditure nella roccia. Deposita i propri escrementi in latrine ben definite, probabilmente con lo scopo di effettuare una marcatura olfattiva. Quando si incontrano tra loro, i maschi possono diventare molto aggressivi: inizialmente gonfiano la coda, emettono brevi mugolii e si lanciano in finti attacchi, ma poi, se nessuno dei due si ritira, combattono prendendosi a morsi e scuotendosi con forza, emettendo grida aggressive.\nGli studiosi hanno identificato sei tipi diversi di richiamo. Oltre a quelli di avvertimento e di aggressivit\u00e0 menzionati prima, e a un terzo tipo di richiamo che costituisce una sorta di transizione tra i due, vi sono anche un richiamo che segnala la sottomissione di un maschio che si ritira, un richiamo che indica una resa durante un combattimento, e un richiamo di saluto utilizzato solo tra maschi e femmine e tra i piccoli e la loro madre. I piccoli emettono inoltre grida di afflizione quando vengono separati dalla madre.\nRiproduzione.\nL'accoppiamento ha luogo tra la primavera e l'estate, e include almeno tre incontri di copulazione, ognuno dei quali della durata di 60-80 minuti, in un unico periodo di 24 ore. Le femmine danno alla luce una singola nidiata di due o tre piccoli dopo un periodo di gestazione di 30 giorni.\nI piccoli vengono partoriti in una galleria, e alla nascita sono ciechi, privi di pelo e pesano solamente 4\u00a0g ciascuno. I loro canini spuntano all'et\u00e0 di cinque settimane, mentre gli occhi si aprono dopo sette settimane. A partire dalle undici settimane di vita, vengono svezzati, e iniziano a uccidere da soli le prede a tredici settimane. A 20 settimane sono grandi come gli adulti, e a otto mesi raggiungono la maturit\u00e0 sessuale.\nTassonomia.\nGli studiosi riconoscono cinque sottospecie:\nFolklore.\nSecondo il folklore africano, se si recide il naso a una zorilla questo ricrescer\u00e0 di colore pi\u00f9 chiaro, ma l'accaduto porter\u00e0 sfortuna alla famiglia di chi l'ha reciso e il suo raccolto sar\u00e0 magro. Da questa credenza deriva l'espressione \u00abNon bisogna scherzare con il naso di una zorilla\u00bb."}
{"id": "1601814", "revid": "92719", "url": "https://it.wikipedia.org/wiki?curid=1601814", "title": "Poecilogale", "text": ""}
{"id": "1601822", "revid": "767487", "url": "https://it.wikipedia.org/wiki?curid=1601822", "title": "Jet Lag (film)", "text": "Jet Lag \u00e8 un film del 2002 diretto da Dani\u00e8le Thompson.\nLa pellicola ha per protagonisti Jean Reno e Juliette Binoche."}
{"id": "1601825", "revid": "228587", "url": "https://it.wikipedia.org/wiki?curid=1601825", "title": "Maratha", "text": ""}
{"id": "1601827", "revid": "13102", "url": "https://it.wikipedia.org/wiki?curid=1601827", "title": "Emery Molyneux", "text": "Biografia.\nI suoi mappamondi terrestri e celesti, diffusi a partire dal 1592, furono i primi ad essere realizzati in Inghilterra ed i primi realizzati da un inglese.\nMolyneux conobbe numerosi personaggi di rilievo della sua epoca, tra cui gli esploratori Thomas Cavendish, John Davis, Francis Drake e Walter Raleigh, lo scrittore Richard Hakluyt e i matematici Robert Hues ed Edward Wright. Fu probabilmente Davis a presentargli il mercante londinese William Sanderson, che finanzi\u00f2 la realizzazione di parecchi mappamondi poi presentati alla regina Elisabetta I.\nI mappamondi e le bussole pi\u00f9 grandi furono acquistati dalla famiglia reale e da nobili ed istituzioni accademiche, quelli pi\u00f9 ridotti divennero di uso comune come strumenti di navigazione per marinai, navigatori e studenti.\nMolyneux emigr\u00f2 ad Amsterdam con la moglie nel 1596\u20131597 ed invent\u00f2 un cannone che dest\u00f2 l'interesse degli Stati Generali e del parlamento delle Province Unite. Mor\u00ec improvvisamente in povert\u00e0 nel giugno del 1598, e con lui scomparve l'arte della realizzazione di bussole e mappamondi in Inghilterra.\nOggi esistono soltanto sei mappamondi di Molyneux, di cui tre in Inghilterra: un globo terrestre ed un globo celeste sono conservati a Londra nella biblioteca del Middle Temple, un terzo globo - anch'esso terrestre - \u00e8 conservato a Petworth House nella cittadina di Petworth, nel West Sussex."}
{"id": "1601828", "revid": "237161", "url": "https://it.wikipedia.org/wiki?curid=1601828", "title": "Varano di comodo", "text": ""}
{"id": "1601829", "revid": "17654", "url": "https://it.wikipedia.org/wiki?curid=1601829", "title": "Robert De Nesle", "text": ""}
{"id": "1601831", "revid": "729019", "url": "https://it.wikipedia.org/wiki?curid=1601831", "title": "Stocco (arma)", "text": "Lo stocco (\"Estoc\" in lingua francese; \"Tuck\" in lingua inglese; \"Bohrschwert\" o \"Panzerbrecher\" in lingua tedesca), anche stocco d'arme o spada da stocco, \u00e8 una tipologia di spada diffusasi in Europa nel XIV secolo. Evoluzione della spada ad una mano medievale, lunga circa 1 m, lo stocco \u00e8 pi\u00f9 lungo, con lama a sezione triangolare o quadrangolare, spessa vicino alla guardia e molto appuntita, robusta, rigida e senza taglio, nata appositamente per menare colpi d'affondo e di punta, chiamati appunto \"stoccate\" dai cavalieri in armatura.\nStoria.\nOrigine.\nLa nascita della spada da stocco si contestualizza nel pi\u00f9 generale panorama della pesante evoluzione degli armamenti che caratterizza il XIV secolo europeo.\nIn un contesto bellico dominato dalla cavalleria pesante, le cui file si componevano di guerrieri coperti da armatura a piastre d'acciaio sempre pi\u00f9 solida, la spada ad una mano perse il suo primato di arma per eccellenza. Armi capaci di scaricare una forza notevole su di un bersaglio ristretto, una giuntura o un punto preciso della corazza, si rivelarono pi\u00f9 efficaci nella mischia, dopo la carica con la lancia. Mentre andavano sviluppandosi apposite armi da botta atte alle nuove, violente mischie tra cavalieri e fanti corazzati (mazza d'arme, martello d'armi, picco d'armi e scure d'arcione), le spade svilupparono nuovi modelli. La spada a due mani venne fornita di un sempre pi\u00f9 pronunciato ricasso per essere brandita ed avventata negli affondi come un'arma inastata. Prendendo a modello lo sfondagiaco, un tipo di pugnale sviluppato sin dal XIII secolo per meglio penetrare la cotta di maglia, gli armaioli europei svilupparono la spada da stocco, capace di concentrare nel colpo di punta la forza necessaria a bucare le piastre metalliche della corazza.\nLa rapida diffusione dello stocco tra gli armati europei \u00e8 ben testimoniata nelle fonti letterarie del Trecento. Gi\u00e0 Giovanni Boccaccio, nella novella \"Nastagio degli Onesti\". descrive l'arma nelle mani del demoniaco tormentatore incontrato dal protagonista:\nIdentificare invece il luogo d'origine di questa particolare tipologia di arma risulta molto pi\u00f9 complicato.\nSe \u00e8 infatti ipotizzabile una datazione del prototipo agli ultimi decenni del XIII secolo, la massiccia diffusione dello stocco, durante la Guerra dei Cent'Anni, sui campi di battaglia di praticamente tutta Europa impedisce di attribuirne con certezza la nazionalit\u00e0 ad uno stato invece che ad un altro. \nRisultano per\u00f2 molto interessanti alcuni versi del poeta barocco spagnolo Luis de G\u00f3ngora (1561-1627); versi che attribuirebbero l'invenzione dello stocco ai francesi:\nDiffusione.\nLo stocco rest\u00f2 in uso agli armati europei per tutto il Cinquecento. Nel Seicento venne definitivamente sostituito dalla striscia, arma evolutasi dalla spada da lato italo-spagnola del Quattrocento, deputata a rapidissimi attacchi di punta contro bersagli ormai privi delle pesanti armature tardo-medievali.\nSin dal XIV secolo, lo stocco, in questo caso un'arma dal fornimento squisitamente opulento, divenne il dono per antonomasia del quale il Papa omaggiava i campioni della fede cattolica o i condottieri che aveva servito con particolare fervore la Santa Sede: lo stocco pontificio. Notevole lo stocco a due mani donato da Papa Gregorio XIII all'arciduca Ferdinando II d'Austria nel 1582, opera degli spadai Giovan Paolo Cechino e Francesco da Santa Croce, oggi nella \"Waffensammlung\" di Vienna: un'arma con impugnatura a due mani, lunga 169,7\u00a0cm, con lama di 116,7\u00a0cm. La tradizione papale di regalare sontuosi stocchi, solitamente accompagnati da un \"berrettone\" sontuosamente decorato, decadde solo nella seconda met\u00e0 del XIX secolo, unitamente alla fine del potere temporale dei papi.\nCostruzione.\nLa caratteristica principale dello stocco era la sua lama, a sezione triangolare (in pratica un triangolo isoscele) o, pi\u00f9 raramente, quadrata, lunga oltre 1 metro. Come nelle altre spade del XIV secolo, anche nello stocco era spesso presente sulla lama, in prossimit\u00e0 della guardia, un ricasso per garantire allo schermidore miglior presa nel \"gioco stretto\" (v. la manovra della scherma tradizionale nota come Mezza Spada). Il ricasso poteva essere protetto da dei \"denti d'arresto\" (\"parrierhaken\") simili a quelli dello \"Zweih\u00e4nder\".\nL'elsa dello stocco poteva avere manico ad una mano, ad una mano e mezza o a due mani. La guardia a crociera, spesso imponente come quella degli spadoni a due mani, poteva presentare accorgimenti difensivi ulteriori per garantire maggior protezione alla mano dello schermidore: archi, ponticelli, anelli, ecc.\nInizialmente portato dai cavalieri sotto alla sella, lo stocco svilupp\u00f2 un proprio fodero solo quando cominci\u00f2 ad essere portato in battaglia anche dalle forze di fanteria.\nLo stocco rientra nella \"Oakeshott Typology\" nn. XV e XVII."}
{"id": "1601839", "revid": "729019", "url": "https://it.wikipedia.org/wiki?curid=1601839", "title": "Will Greenwood", "text": "Biografia.\nGreenwood trascorse parte dell'infanzia in Italia, Paese in cui suo padre Dick lavorava e giocava, nel Rugby Roma; tornato in Inghilterra, comp\u00ec gli studi superiori allo Stonyhurst College, dove suo padre era assistente economo e un altro noto rugbista, Brian Ashton, era insegnante di educazione fisica e rugby; l\u00ec inizi\u00f2 a giocare, nel ruolo di centro, e, terminati gli studi in economia a Durham nel 1994, fu ingaggiato dai londinesi dell'Harlequin.\nTre anni dopo, si trasfer\u00ec al Leicester e nel suo primo anno di permanenza nel nuovo club si mise in luce a livello nazionale, tanto che fu tenuto d'occhio da Jack Rowell per la Nazionale inglese, ma la sua prima partita internazionale fu nei British Lions nel 1997, in Sudafrica.\nIn essa, tra l'altro, Greenwood ebbe il primo incidente della sua carriera: a seguito di uno scontro inghiott\u00ec la propria lingua e rimase incosciente e in apnea per diversi minuti, e dovette saltare il resto del \"tour\".\nQuattro anni dopo un nuovo incidente lo tenne inutilizzato durante il successivo \"tour\" dei Lions.\nAll'attivo di Greenwood anche la convocazione nel club a inviti dei Barbarians: tra gli incontri disputati, una sconfitta contro i Lupi, formazione romana che si impose allo Stadio Flaminio, lo stesso da dove usava assistere agli incontri del Rugby Roma quando vi militava suo padre.\nQuando sulla panchina inglese and\u00f2 Clive Woodward, questi prese a utilizzare Greenwood in via continuativa; prese parte alla Coppa del Mondo 1999 in Galles e nel 2000 torn\u00f2 agli Harlequins, con cui, al termine della stagione del suo ritorno, vinse l'European Challenge Cup; nel 2003 disput\u00f2 tutti gli incontri della vittoriosa Coppa del Mondo in Australia, della quale fu il recordman di mete segnate insieme ad altri giocatori.\nTra quelle pi\u00f9 importanti, le due decisive, contro il e contro il , che garantirono rispettivamente il primo posto nel girone di qualificazione e il passaggio in semifinale.\nNel 2004 fu promosso vicecapitano in occasione di quell'edizione del Sei Nazioni, che disput\u00f2 interamente; alla fine dell'anno raggiunse le 30 mete in Nazionale, dopo essere stato il miglior marcatore dei due Sei Nazioni precedenti. La sua 55\u00aa e ultima presenza fu contro l' nell'autunno del 2004, dopodich\u00e9 si ritir\u00f2 dall'attivit\u00e0 internazionale, anche se fu chiamato per l'ennesimo tour dei British Lions nel 2005, nel quale gioc\u00f2 in tutto 82' (due minuti da sostituto pi\u00f9 un incontro intero).\nNel 2006 giunse il definitivo ritiro, annunciato per la fine della stagione di club, dopo una carriera costellata da sei interventi chirurgici, diverse fratture, rotture dei legamenti e lussazioni delle spalle: \u00abRischio di cadere a pezzi\u2026 \u00e8 dura dover smettere ma \u00e8 cos\u00ec. Mentirei se dicessi di non essere nervoso, perch\u00e9 ho passato grandi momenti nel rugby\u00bb.\nAttualmente Greenwood lavora come analista tecnico per Sky Sports, ed \u00e8 presente spesso come commentatore negli incontri di Premiership; nel 2007 comment\u00f2 gli incontri della Nazionale inglese alla Coppa del Mondo per conto di ITV."}
{"id": "1601842", "revid": "767487", "url": "https://it.wikipedia.org/wiki?curid=1601842", "title": "I visitatori 2 - Ritorno al passato", "text": "I visitatori 2 - Ritorno al passato (\"Les Couloirs du temps: Les visiteurs 2\") \u00e8 un film del 1998 diretto da Jean-Marie Poir\u00e9.\n\u00c8 una commedia fantastica seguito del film \"I visitatori\" del 1993, con protagonisti Jean Reno e Christian Clavier.\nLa pellicola ha avuto un seguito, \" nel 2016 (edito in Italia nel 2018).\nTrama.\n1123: Il matrimonio fra il nobile Goffredo de Montmirail e la bella erede del duca di Puy, Fremebonda (Frenegonde in francese), \u00e8 ormai imminente. Solo all'ultimo momento si scopre che i gioielli della famiglia del duca sono scomparsi: c'\u00e8 tra questi la preziosissima reliquia, la Dentazza di Santa Rolanda, che da sempre assicura fertilit\u00e0 e prosperit\u00e0 alla casata di Puy.\nDopo i primi momenti di panico si capisce che i gioielli sono stati dimenticati nel XX secolo durante il precedente viaggio spazio-temporale effettuato da Goffredo. Questi dunque si vede costretto a ripercorrere il viaggio dal Medioevo al 1992.\nGiunto in Francia, ritrova alcune persone gi\u00e0 conosciute la volta precedente e apprende che la reliquia pi\u00f9 importante \u00e8 finita nelle mani di Jean Coion, scudiero di Goffredo, che ha preso il posto del suo discendente.\nLa ricerca del prezioso oggetto d\u00e0 il via ad una girandola di situazioni, via via rese pi\u00f9 complicate dagli equivoci, dai dubbi, dagli scambi di persone che si infittiscono e provocano grandi disastri. Goffredo e il suo scudiero devono reimpossessarsi della reliquia per chiudere i canali del tempo.\nDopo essere stati arrestati, liberati e aver partecipato al matrimonio della bella Philippine, figlia di Hubert di Montmirail, discendente di Goffredo, i due ritrovano la reliquia, bevono una pozione preparata da Monna Beatrice di Montmirail e spariscono, convinti di tornare a casa. Ma per l'erroneo utilizzo del liquore Grand Marnier durante la preparazione della pozione magica, quando i due si risvegliano si ritrovano nel 1793 e intorno a loro c'\u00e8 la Rivoluzione francese."}
{"id": "1601843", "revid": "1372005", "url": "https://it.wikipedia.org/wiki?curid=1601843", "title": "Carl Schuricht", "text": "Vita.\nCarl Schuricht era originario di una famiglia di famosi costruttori d'organo. Dal 1901 fino al 1903 studi\u00f2 al Berliner Stern'schen Konservatoriums (ed ebbe per insegnante, fra gli altri, Engelbert Humperdinck), in seguito divenne maestro di cappella volontario a Magonza. Pi\u00f9 tardi Schuricht fu Maestro di Cappella a Kreuznach, Dortmund, Goslar e a Zwickau.\nNel 1909 Carl Schuricht divenne Direttore del R\u00fchl'schen Oratorienvereins a Francoforte sul Meno, poi dal 1912 fino al 1944 primo direttore e successivamente Generalmusikdirektor della citt\u00e0 di Wiesbaden. Nel 1944 si trasfer\u00ec in Svizzera, da dove continu\u00f2 la sua attivit\u00e0 concertistica solo in qualit\u00e0 di Direttore Ospite, come per esempio dal 1950 al 1966 presso l'Orchestra Sinfonica della Radio di Stoccarda.\n\u00c8 sepolto nel cimitero Nord di Wiesbaden."}
{"id": "1601844", "revid": "181699", "url": "https://it.wikipedia.org/wiki?curid=1601844", "title": "Costituzione della Bielorussia", "text": "La Costituzione della Repubblica di Bielorussia (, ) \u00e8 la legge suprema della nazione. Adottata nel 1994, tre anni dopo la dichiarazione di indipendenza dall'Unione Sovietica, il documento stabilisce le fondamenta dello Stato bielorusso, disciplina la forma, le funzioni ed i poteri di governo e proclama ed enumera i diritti e le libert\u00e0 fondamentali dei cittadini bielorussi.\nLa Costituzione \u00e8 formata da un preambolo, nove sezioni (con otto capitoli) e 146 articoli.\nLa struttura e i contenuti della legge suprema sono state fortemente influenzate dalle Costituzioni delle nazioni dell'Europa occidentale e dall'esperienza maturata in seno all'Unione Sovietica.\nLa Costituzione bielorussa \u00e8 stata modificata due volte dopo la sua adozione, nel 1996 e nel 2004, con approvazione referendaria, accrescendo i poteri della presidenza sull'esecutivo ed abolendo i termini del mandato presidenziale.\nNel 2020 sar\u00e0 oggetto di una terza riforma costituzionale."}
{"id": "1601847", "revid": "438678", "url": "https://it.wikipedia.org/wiki?curid=1601847", "title": "L'abito nero da sposa", "text": "L'abito nero da sposa \u00e8 un film italiano del 1945 diretto da Luigi Zampa.\nTrama.\nNella Roma papalina, il capitano di ventura Strozzi uccide il banchiere Chigi che gli ha rifiutato la mano della propria figlia Berta, fidanzata di Giuliano de' Medici, fratello del cardinale Giovanni. Accusato del delitto \u00e8 invece il giovane Giuliano che viene arrestato e rinchiuso in carcere in attesa del processo. Frattanto il vero assassino confessa spudoratamente il delitto al cardinale Giovanni, il quale non pu\u00f2 violare il segreto della confessione rimanendo impotente di fronte ai giudici che lo condannano al patibolo. Ma poco prima dell'esecuzione il cardinale con uno stratagemma mette in condizione lo Strozzi di confessare il delitto alla presenza di testimoni nascosti. Giuliano viene liberato immediatamente e potr\u00e0 cos\u00ec sposare la sua Berta.\nCommento.\nAnnunciato sulla stampa specializzata gi\u00e0 a fine luglio 1943 con il titolo de \"Il cardinale\", la direzione del film viene attribuita a Mario Pannunzio. Il 7 agosto per\u00f2 la rivista \"Film\" rende nota l'assunzione della regia da parte di Zampa e l'imminente inizio della lavorazione. Lavorazione che venne interrotta dopo l'8 settembre 1943, ripresa e condotta a termine dopo la liberazione di Roma del giugno 1944. La Commissione di Revisione Cinematografica d\u00e0 il via libera alla circolazione nelle sale, pretendendo soltanto un taglio: di sopprimere la parola \"finalmente\" pronunziata dal cardinale dopo il colloquio con Strozzi, quando riesce a far svelare dallo stesso che egli \u00e8 l'uccisore di Bartolomeo Chigi. Ottenne il visto di censura n. 47 del 17 maggio 1945 per una lunghezza accertata della pellicola di 2.645 metri. La realizzazione dei manifesti e delle locandine del film per l'Italia fu affidata al pittore cartellonista Anselmo Ballester e nella seconda edizione all'artista Angelo Cesselon. Il film \u00e8 stato trasmesso in televisione ma ancora non \u00e8 stato pubblicato in DVD.\nDistribuzione.\nLa pellicola venne distribuita nel circuito cinematografico italiano il 17 maggio del 1945.\nCritica.\n\u00abDramma cinquecentesco nella Roma papale (...) tra scenari fastosi e parrucconi e barbe finte, i nostri attori, si sa, sopportano queste arcaiche truccature con dignitosa disinvoltura (...) Fosco Giachetti \u00e8 un cardinale sontuoso ma lo preferiamo in abiti borghesi. Jacqueline Laurent \u00e8 la fanciulla che provoca i guai. Speriamo che questo film chiuda per sempre il ciclo dei nostri film in costume. Proprio per sempre!\u00bb. Fabrizio Sarazani, \"Il Tempo\", 23 maggio 1945\n\u00ab\u00c8 proprio \"Il Cardinale\" di Parker, ben noto a ogni politeama, a tornare sullo schermo; e con la complicit\u00e0 di tutte le risorse che caratterizzarono, ahinoi, il nostro film in costume degli ultimi anni. Lo zelo degli sceneggiatori e del regista ha golosamente ritrovato, nella vicenda, gli ingredienti di quegli intingoli pseudo-giudiziari e pseudo-polizieschi che furono la facile fortuna di parecchi film americani: insomma, l'innocente strappato alla sedia elettrica proprio all'ultimo istante. Sostituite al governatore nientemeno che un principe Baglioni, all'avvocato nientemeno che un cardinale Giovanni de' Medici, alla girl di turno una Berta Chigi, ai grattacieli i pini di Roma, a Sing-Sing Castel Sant'Angelo, alla sedia elettrica la mannaia del boia; esasperate l'attesa delle esecuzioni e il provvido sopraggiungere dei nostri con in grazia fino all'ultimo e al punto da destare risatine dalla platea e avrete il film d'oggi, altrimenti congegnato con una fiacca abilit\u00e0 di mestiere. Jacqueline Laurent \u00e8 ben lontana da \"Alba tragica\"; sotto di lei Fosco Giachetti, Enzo Fiermonte e Carlo Tamberlani\u00bb. Mario Gromo, \"La Stampa\", 19 marzo 1946."}
{"id": "1601855", "revid": "2200836", "url": "https://it.wikipedia.org/wiki?curid=1601855", "title": "Aeroporto di Charleroi-Bruxelles Sud", "text": "L'aeroporto di Charleroi-Bruxelles Sud (IATA: CRL, ICAO: EBCI) \u00e8 un aeroporto che serve la citt\u00e0 di Charleroi e la zona sud di Bruxelles. Dista circa 45\u00a0km dal centro della capitale belga.\nStoria.\nNel 1919 il re del Belgio Alberto I istitu\u00ec una scuola di aviazione nel campo di volo di Gosselies. La scuola era situata sul punto pi\u00f9 alto della regione, chiamato collina dei Pastori. L'anno seguente la societ\u00e0 SEGA cominci\u00f2 ad usare l'aeroporto come centro per lavori di manutenzione aeronautica, divenendo nei primi anni trenta (con l'entrata della societ\u00e0 Fairey) il principale polo aeronautico belga.\nDopo la seconda guerra mondiale Gosselies divenne un aeroporto pubblico e venne gestito dalla societ\u00e0 belga di trasporti aerei RVA. Nel 1954 la societ\u00e0 di costruzioni aeronautiche SABCA apr\u00ec uno stabilimento a Gosselies, e nel 1978 fu la volta della SONACA (che sostitu\u00ec la compagnia Fairey). Per quel che riguarda il trasporto aereo negli anni settanta si cerc\u00f2 di aprire un volo giornaliero per Londra (volo della Sabena Liegi-Charleroi-Londra), ma i risultati furono scarsi, e la rotta venne chiusa, lasciando l'aeroporto praticamente senza traffico passeggeri (tranne qualche volo charter verso destinazioni di vacanza nel Mediterraneo o in Algeria).\nSi decise per\u00f2 di insistere in tal senso e cos\u00ec nel 1991 venne creata la BSCA (Brussell South Charleroi Airport) e con la legge del 1992, che prevedeva il passaggio della gestione degli aeroporti regionali dallo Stato alle regioni, la regione della Vallonia decise di affidare la gestione dell'aeroporto alla BSCA. Il rilancio si ebbe comunque nel 1997 con l'inaugurazione del volo per Dublino della compagnia irlandese Ryanair, che in seguito scelse l'aeroporto come prima sua base dell'Europa continentale.\nDall'aeroporto decollano anche gli aerei dell'Air Belgium.\nStrategia.\nL'aeroporto Charleroi \u00e8 il secondo aeroporto in Belgio per importanza, ed \u00e8 la prima base che la compagnia irlandese Ryanair ha creato nell'Europa continentale. Il 29 gennaio 2008 \u00e8 stata inaugurata la nuova aerostazione, concepita per un traffico di pi\u00f9 di 5.000.000 di passeggeri. Tra il 2008 ed il 2009 sono previsti anche il passaggio alla CATIII e l'allungamento della pista a 3200 metri.\nCollegamenti con Bruxelles.\n\u00c8 presente un servizio bus con arrivo a Bruxelles (stazione Midi), Lilla, Bruges e Lussemburgo. Con l'autobus cittadino linea A della compagnia TEC \u00e8 possibile raggiungere la stazione ferroviaria di Charleroi, e da qui con il treno si possono raggiungere varie destinazioni. Il costo di un biglietto \"bulk\" combinato per utilizzare il bus dall'aeroporto alla stazione e poi prendere il treno per qualunque localit\u00e0 belga \u00e8 attualmente di euro 11."}
{"id": "1601858", "revid": "124123", "url": "https://it.wikipedia.org/wiki?curid=1601858", "title": "Francesco Di Cristina", "text": "Soprannominato U Zi' Ciccu, fu un padrino della mafia legato a Calogero Vizzini, Giuseppe Genco Russo e Michele Navarra.\nBiografia.\nFu il quarto dei cinque figli di Giuseppe e Angelina Capizzi.\nA vent'anni fu arrestato con un compaesano, entrambi accusati di essere gli autori del sequestro Liotta, figlio di un noto e ricco industriale di Licata. .\nSi spos\u00f2 con sua cugina Rosina, dalla quale ebbe quattro figli: Giuseppe, Antonio, Salvatore e Angelo.\nMor\u00ec a causa dell'asma all'et\u00e0 di 64 anni, il 19 marzo 1961."}
{"id": "1601860", "revid": "697352", "url": "https://it.wikipedia.org/wiki?curid=1601860", "title": "Io canto", "text": ""}
{"id": "1601863", "revid": "287204", "url": "https://it.wikipedia.org/wiki?curid=1601863", "title": "Alessandro Guidi", "text": "Biografia.\nNato da Bernardo Guidi e da Maddalena Figarolla, ebbe fin dall'infanzia seri problemi fisici, essendo privo della vista da un occhio e deforme nel torace e nelle spalle, mentre in et\u00e0 adulta soffr\u00ec d'improvvise sonnolenze. Studi\u00f2 presso i gesuiti, distinguendosi nella lingua e nella poesia latina, ma non apprese il greco.\nDal 1666 visse a Parma dove si conquist\u00f2 il favore del duca Ranuccio II Farnese, scrivendo per lui e per la sua corte versi encomiastici, e ottenendo l'ammissione nell'\u00abAccademia dei Gelati\u00bb di Bologna. Nel 1671 pubblic\u00f2 le sue \"Poesie liriche\" che mostrano influenze sia del Marino che di Gabriello Chiabrera. Per il teatro scrisse i melodrammi \"La Parma\" nel 1669, \"Le navi d'Enea\" nel 1673 e \"Il Giove d'Elide fulminato\" nel 1677, tutti musicati da Marco Uccellini, l\"Amore riconciliato con Venere\" e l\"Amalasonta in Italia\" nel 1681, entrambi su musica di Giovanni Battista Policci.\nMembro dell'Accademia Reale di Cristina di Svezia nel 1679, Guidi conobbe a Roma nel 1683 l'ex-regina e gli esponenti dell'Accademia, e su loro richiesta il duca Ranuccio acconsent\u00ec al trasferimento del poeta, che si stabil\u00ec a Roma nel 1685, ottenendo uno stipendio da Cristina, una pensione da Ranuccio II e nel 1687 la carica di abate con i relativi benefici. Celebr\u00f2 nel 1686 il barone Michele d'Aste, caduto nell'assedio di Buda, e l'incoronazione di Giacomo II nel 1687 con l\"Accademia per musica\", musicata da Bernardo Pasquini. Adeguatosi alla poetica dell'Accademia, antibarocca e classicista, che guardava al Chiabrera come suo primo modello, Guidi ne divenne il pi\u00f9 apprezzato interprete.\nDel 1688 \u00e8 la prima versione, in tre atti, della favola pastorale \"L'Endimione\", scritta a celebrazione di Cristina di Svezia, che collabor\u00f2 alla sua stesura. La versione definitiva, in cinque atti, fu rappresentata nella neonata Accademia dell'Arcadia, la cui fondazione \u00e8 del 1690 e della quale Guidi fece parte dal 2 luglio 1691 col nome di Erilo Cleoneo. \"L'Endimione\" mostra influssi dei modelli maggiori dell\"Aminta\" tassiano e del \"Pastor fido\" del Guarini, e fu pubblicato nel 1692 preceduto da un \"Discorso\" di Gian Vincenzo Gravina, che \u00e8 una sorta di manifesto dell'Arcadia.\nAncora del 1692 \u00e8 la cantata \"La Dafne\" e nel 1695 commemor\u00f2 in Arcadia la recente scomparsa di Ranuccio Farnese con il \"Ragionamento in morte di Ranuccio II, duca di Parma\". Quell'anno pubblic\u00f2 i \"Pensieri heroici\", otto discorsi che Guidi fa pronunciare da personaggi storici - Carlo II, Carlo V, Menenio Agrippa, Tommaso Moro, Rosmunda, Temistocle - o fa rivolgere a Lucrezia e a Francesco Sforza, cercando cos\u00ec di mettere in luce il tratto tipico del loro carattere.\nNelle ventidue \"Rime\", pubblicate nel 1704, raccolse le sue migliori canzoni scritte nell'arco degli ultimi venti anni. Oltre a quella tipica derivata dal Chiabrera, si nota in esse l'adozione della canzone \"a selva\", nella quale gli endecasillabi si alternano liberamente ai settenari, una scelta che sar\u00e0 ripresa da Leopardi nelle cosiddette canzoni libere. Nelle \"Rime\" sono presenti sia il consueto influsso del modello lirico pindarico, sia immagini tratte dalle Scritture.\nNel 1709 si stabil\u00ec a Pavia, dove indirizz\u00f2 al principe Eugenio di Savoia, governatore della Lombardia, la \"Scrittura in forma di memoriale contro il nuovo sistema de' pesi dello Stato di Milano\", che fu accolto dalle autorit\u00e0, valendogli l'ammissione all'Ordine dei nobili e decurioni di Pavia. Poi pass\u00f2 a Bologna e a Parma, ospite della corte del duca Francesco Farnese.\nTornato a Roma nel 1711, ottenne dal papa Clemente XI uno stipendio e lavor\u00f2 alla tragedia \"Sofonisba\", lasciata incompiuta, e alle \"Sei omelie\", una traduzioni in versi di omelie latine scritte da Clemente XI. Stava recandosi da Roma a Castel Gandolfo per consegnare personalmente al Papa la prima stampa dell'opera, quando durante il viaggio, il 12 giugno 1712, mor\u00ec a Frascati colpito da apoplessia. Circol\u00f2 subito la diceria che il malore fosse stato provocato dalla scoperta di alcuni errori di stampa presenti nel libro.\nSecondo le sue volont\u00e0, fu sepolto nella chiesa di Sant'Onofrio al Gianicolo in Roma, accanto al Tasso.\nL'opera del Guidi godette di buona fama, fino alla stroncatura operata dal Leopardi. Questi, nello \"Zibaldone\", lo dichiar\u00f2 \u00abemulo impotente di Pindaro\u00bb, privo di fantasia, \u00abnudo intierissimamente d'affetto\u00bb. Incapace di raggiungere, come avrebbe voluto, il sublime, le sue canzoni sono coperte \u00abdi uno strato di perfetta e formale mediocrit\u00e0 e freddezza\u00bb, con immagini \u00abaccozzate e messe una dopo l'altra ordinatamente e in simmetria senza rapidit\u00e0 di stile\u00bb. La sua espressione ha \u00abuna purgatezza competente, senz'ombra di propriet\u00e0 n\u00e9 d'efficacia\u00bb, il verso \u00e8 sonante ma non armonioso, e le sue \"Omelie\", che pure sono \u00abl'ultima e pi\u00f9 studiata cosa che facesse\u00bb, hanno \u00abcitazioni di Padri debolissime stiracchiate schifose\u00bb."}
{"id": "1601864", "revid": "400694", "url": "https://it.wikipedia.org/wiki?curid=1601864", "title": "Manuel Rodr\u00edguez Erdo\u00edza", "text": "Biografia.\nDurante la fase denominata \"Patria Vieja\", fu ministro del governo di Jos\u00e9 Miguel Carrera e uno dei principali attivisti del bando dei cosiddetti \"patriotas exaltados\". Nel periodo della \"Reconquista\", la sua attivit\u00e0 di guerriglia, spia e principale figura della resistenza indipendentista cilena ne fecero un personaggio mitico trasformandolo una leggenda popolare. Con la vittoria indipendentista nella battaglia di Chacabuco, durante la fase della \"Patria Nueva\", Rodr\u00edguez sfugg\u00ec ad una serie di persecuzioni avviate da Bernardo O'Higgins. Riapparve sulla scena pubblica con la sconfitta di Cancha Rayada assumendo brevemente l'incarico di \"Director Supremo\" provvisorio a Santiago per evitare lo sbando generale della causa indipendentista. A seguito della vittoria indipendentista a Maip\u00f9, fu nuovamente perseguitato da O'Higgins, e mor\u00ec a Tiltil.\nFilmografia.\nIl film cileno del 1925 El h\u00fasar de la Muerte, di Pedro Sienna, \u00e8 basato sulle vicende di Manuel Rodr\u00edguez Erdo\u00edza dal periodo della Reconquista alla sua morte."}
{"id": "1601871", "revid": "486946", "url": "https://it.wikipedia.org/wiki?curid=1601871", "title": "Garibaldi-Repubblica", "text": ""}
{"id": "1601872", "revid": "1543377", "url": "https://it.wikipedia.org/wiki?curid=1601872", "title": "Chacchob\u00e9n", "text": "Chacchob\u00e9n (pronunciato \"chak-CHO-ben\", \"ci\u00e0k-ci\u00f2-b\u00e9n\"; in lingua maya significa \"luogo del mais rosso\") \u00e8 un sito archeologico della civilt\u00e0 maya situato a circa 177\u00a0km a sud di Tulum e a 11\u00a0km di distanza dal villaggio da cui prende il nome.\nIl periodo in cui i Maya iniziarono a stabilirsi nella zona \u00e8 attestato intorno al 200 a.C., mentre le strutture sono state costruite intorno al 700 d.C.\nNegli anni '40 la famiglia Cohuo costrui una fattoria presso il sito, ma le rovine non vennero scoperte fino al giugno del 1972, quando il dottor Peter Harrison, archeologo statunitense, le segnal\u00f2 al governo messicano. Harrison giunse al sito mentre stava viaggiando in elicottero nei cieli del Messico, e not\u00f2 la presenza di numerose colline sparse in un terreno prevalentemente piatto, e intu\u00ec che sotto di esse si trovavano dei templi, coperti per oltre 2000 anni.\nNel 1994 l'Istituto di Antropologia e Storia del Messico (INAH) fece eseguire degli scavi nel sito, rimasto chiuso al pubblico fino al 2002.\nChacchob\u00e9n \u00e8 una delle rovine pi\u00f9 popolari nel sud di Quintana Roo, e molti turisti giungono in questo luogo dal porto di Costa Maya.\nI visitatori che giungono al sito possono camminare lungo un sentiero circolare che include tre piramidi e molti muri e scale. Ci sono ancora diversi scavi in corso presso vari monticelli. Alcune strutture presentano tracce di colore rosso, con il quale erano state pitturate in passato. Sulla base della piramide pi\u00f9 grande si trova una stele che presenta delle iscrizioni geroglifiche Maya."}
{"id": "1601873", "revid": "1488115", "url": "https://it.wikipedia.org/wiki?curid=1601873", "title": "Maria Cristina Giongo", "text": "Biografia.\nDal 1975 al 1976 ha lavorato nella redazione del settimanale della Democrazia Cristiana Il popolo lombardo, scrivendo parecchi articoli di politica e attualit\u00e0. Il 17 ottobre 1978 ha pubblicato un articolo per il Corriere della Sera sul neoeletto santo Papa Giovanni Paolo II, da lei precedentemente intervistato, con il titolo Solo salvaguardando i diritti dell'uomo possibile l'incontro tra cristiani e marxisti. Per il mensile \"Oggi\" ha attuato un reportage sul matrimonio dell'attuale re del Regno Unito dei Paesi Bassi Willem Alexander con l'argentina M\u00e1xima Zorreguieta, e per il quotidiano nazionale Libero ha attuato un reportage sull'investitura del nuovo re d'Olanda Willem-Alexander e regina Maxima.\nDal 1976 al 1981 ha ideato e condotto programmi televisivi per Telelombardia e Telealtomilanese per cui ha presentato circa 700 trasmissioni andate in onda tutti i giorni, in diretta, per un programma dedicato ai consumatori, con interviste anche a personaggi del campo della politica, medicina, attualit\u00e0, moda ed estetica. Per il programma \"Spendiamoli bene\" (dopo Utilissimo) ha ricevuto il premio televisivo Onda TV nel 1979 nella categoria attualit\u00e0 e dibattiti.\nHa vinto ad Otranto (Puglia) il Premio Salento - Giornalisti del Mediterraneo - sezione terrorismo, 11 settembre 2016,\nper l'articolo pubblicato sul quotidiano Libero: 'Ho dovuto uccidere mamma e sorella per salvarle dall'Isis'.\nHa scritto la sceneggiatura e diretto la regia di un dramma inchiesta sul suicidio andato in onda su Rai 3. Nel 1997 ha realizzato un documentario sulla droga nei Paesi Bassi con un'\u00e9quipe della RAI in collaborazione con le Nazioni Unite, anch'esso andato in onda su Rai 3 nello stesso anno.\nDagli anni ottanta vive a Eindhoven, in Olanda, dove ha collaborato come corrispondente freelance per alcune testate del gruppo editoriale Rizzoli-Corriere della Sera e dove, da 37 anni, tiene corsi di lingua italiana. Fra i quotidiani, settimanali e mensili che hanno pubblicato i suoi articoli: \"Corriere della Sera\" e i suoi mensili \"Salve\", \"Sette\", \"Corriere medico\", \"Letture\", \"Il Giornale\", \"Libero\", \"Oggi\", \"Ok la salute\", \"Astra\", \"Alba\", \"Novella 2000\", \"Visto\" e \"OK salute e benessere\" (PRS editore). Attualmente collabora con il \"Quotidiano Nazionale\" e \"Avvenire\".\nTra i personaggi intervistati negli ultimi anni: l'ex premier olandese Jan-Peter Balkenende, il politico Geert Wilders, gli Ambasciatori italiani nei Paesi Bassi, Gaetano Cortese (2009), Franco Giordano (2011), Andrea Perugini (2017), Giorgio Novello (2021), Alexandre Del Valle, politico francese, il virologo Ron Fouchier, Regina Louf, testimone al processo a Marc Dutroux, Michel Nihoul, altro imputato di questo processo, al campione di pattinaggio Matteo Zanni, al produttore cinematografico e ambasciatore dell'Eurordis nel 2014 Sean Hepburn Ferrer (figlio di Audrey Hepburn), ai giornalisti Francesco Giorgino, Emma D'Aquino, Umberto Brindani, Eliana Liotta, Candida Morvillo, Salvatore Gianella, alla fotomodella Ana Laura Ribas, agli attori Lino Banfi e Carlo Giuffr\u00e9, alle attrici Rosanna Banfi e Ivana Monti, agli scrittori Niccol\u00f2 Ammaniti e Umberto Eco, ai cantanti Al Bano, Toto Cutugno, Ron, Little Tony, Francesco Baccini, Gino Santercole, Enzo Ghinazzi (in arte Pupo), Giada Valenti e Roberto Vecchioni. E anche interviste al direttore dell'ESTEC-ESA nei Paesi Bassi Franco Ongaro, all'astronauta ESA (European Space Agency) Luca Parmitano, alla conduttrice televisiva Maria Giovanna Elmi, allo stilista Elio Fiorucci e a Diego Dalla Palma, alla scrittrice e giornalista Alessandra Appiano, alla campionessa di nuoto Novella Calligaris, al ciclista Felice Gimondi, al comico Enrico Beruschi.\nIl 10 febbraio 2016 ha un incontro con Papa Francesco e dalle Sue mani ha ricevuto la medaglia pontificia dell'anno del giubileo della misericordia, come membro della Pro Petri Sede Benelux.\nPer tre anni ha presentato Miss Italia in Olanda, sezione dei Paesi Bassi del concorso Miss Italia nel mondo. Ha pubblicato due libri in Italia e uno nei Paesi Bassi. Da tre anni dirige e scrive su www.ilcofanettomagico.it\n\u00c8 nipote del Prof. Franco Giongo, radiologo e 11 volte campione italiano di atletica leggera velocit\u00e0."}
{"id": "1601874", "revid": "287204", "url": "https://it.wikipedia.org/wiki?curid=1601874", "title": "Chacchoben", "text": ""}
{"id": "1601876", "revid": "204322", "url": "https://it.wikipedia.org/wiki?curid=1601876", "title": "Gran Premio di Canada 2006", "text": ""}
{"id": "1601878", "revid": "180559", "url": "https://it.wikipedia.org/wiki?curid=1601878", "title": "Zuam da Leze", "text": "Si rec\u00f2 in Inghilterra, per suonare alla corte di Enrico VIII, sperando che la sua bravura e la bellezza dello strumento che aveva portato con s\u00e9 da Venezia fossero ricompensati con un lavoro a Corte. Dopo che ebbe finito di suonare, il re non fu molto soddisfatto, quindi un servo che gli diede solo il pagamento per il concerto. Non avendo ricevuto il lavoro tanto sperato, il musicista si pugnal\u00f2 durante la cena a palazzo. Fu soccorso e portato in una camera dai servitori che gli fasciarono la ferita, ma la notte stessa si impicc\u00f2 con la sua cintura."}
{"id": "1601880", "revid": "433605", "url": "https://it.wikipedia.org/wiki?curid=1601880", "title": "Sayil", "text": "Sayil \u00e8 un sito archeologico dalla civilt\u00e0 Maya nello stato messicano dello Yucat\u00e1n. Si trova a sud di Uxmal.\nIl sito \u00e8 relativamente piccolo e si stima che durante l'et\u00e0 classica mesoamericana la citt\u00e0 fosse popolata da circa 9000 abitanti. \"El Palacio\" \u00e8 la costruzione pi\u00f9 grande del sito, presentando una facciata lunga 85 metri con diverse colonne in stile Puuc. Il palazzo \u00e8 stato costruito e completato in diverse fasi, dove vennero aggiunte in seguito camere e piattaforme riempite con pietre per aumentarne la stabilit\u00e0.\nIl sito \u00e8 aperto ai visitatori.\nPalacio.\nIl \"Palacio\", ora parzialmente restaurato, domina il complesso; grazie alla sua costruzione a terrazze a pi\u00f9 piani \u00e8 una delle pi\u00f9 complesse creazioni architettoniche dello stile Puuc classico dei Maya. \u00c8 un edificio a pianta rettangolare con tre piani rientranti: di questi il primo contiene una doppia serie di locali, il secondo, con una facciata di 70 m interrotta dalla scalinata a tre rampe, presenta anch'esso una duplice serie di locali ed \u00e8 decorato con emicolonne, colonne di tre blocchi e cornicione, a sua volta ornato da file di colonnine. Sopra di tutto si sviluppa un fregio di mascheroni, figure di animali e di divinit\u00e0; il terzo piano \u00e8 pi\u00f9 semplice e ha una sola serie di locali. Ogni piano di questo edificio \u00e8 arretrato a sbalzo rispetto al piano inferiore, cos\u00ec che il tetto del piano inferiore serve da terrazza di quello superiore: il terzo piano \u00e8 anche la cima della costruzione, che si assottiglia verso l'alto, con una scala collocata sul lato sud.\nMirador.\nOltre ai resti del campo per il gioco della pelota e di un piccolo tempio, \u00e8 presente un altro tempio, in pessimo stato, conosciuto con il nome di \"Mirador\" e in origine collegato al Palazzo da un sacb\u00e9. Il tempio, con due gallerie, poggia su una piattaforma di cui si vede ancora la capriata, che in passato era probabilmente abbellita da decorazioni in stucco, cosa rara nello stile Puuc, in quanto di solito per i lavori musivi veniva usata pietra calcarea."}
{"id": "1601883", "revid": "119860189", "url": "https://it.wikipedia.org/wiki?curid=1601883", "title": "Ludovica Marineo", "text": "Biografia.\nCinema.\nCome sceneggiatrice ha lavorato dal 1986 per diverse case di produzione fra cui Vides, Rodeo Drive, Alia film, Mass film, Cristaldi pictures. Ha ottenuto per tre volte la menzione speciale del Premio Solinas per sceneggiature e soggetti inediti (1989-1994-1998). Come regista ha firmato in collaborazione con Renzo De Fazio un lungometraggio sperimentale, \"Noi siamo le malloffie\", e altri video e cortometraggi presentati in festival e rassegne, come \"Ma tutto questo si pu\u00f2 fare con birra\", \"Ma l'amore no\", \"Alta societ\u00e0\", \"Sognando Norma Jean\", \"Rifaccio il caff\u00e8\", \"Mai pi\u00f9 silenzio\". Ha ideato e diretto insieme a Ludmilla e Giorgio Arlorio e in collaborazione con Renato Cecchetto, 3 edizioni dal 2000 al 2003 tenute nel teatro della Cometa a Roma e dell'edizione del 2016 al Teatro di Villa Torlonia, della rassegna \"Saremo film\" dedicato alla rappresentazione teatrale di soggetti cinematografici inediti, e ha curato la regia del film omonimo, prodotto da Renzo Rossellini jr. e Silvia D'Amico Bendic\u00f2 per Rai Cinema, presentato a diversi festival fra cui il Festival di Roma 2006 e vincitore del \"Premio della stampa\" al \"Santa Marinella film festival\", scrivendone anche la sceneggiatura con la collaborazione di Domenico Strati e Renzo Rossellini JR..\nTeatro.\nHa scritto numerose commedie, pi\u00f9 volte rappresentate, fra le quali \"T\u00e8 senza limone\", \"Pulizie di primavera\", \"Buon anno signora\", \"La moglie delle ventitr\u00e9 (Manfredina Pinelli bamby per gli amici)\" e \"Coriandoli peccaminosi\" (da un'idea di Mino Caprio), della quale ha curato l'adattamento e la regia per la televisione (trasmissione \"Palcoscenico\" di Rai 2). Ha inoltre adattato per il teatro alcuni romanzi (\"Briciole\" di Alessandra Arachi, \"Il racconto di Natale di Auggie Wren\" di Paul Auster, \"Una barca nel bosco\" di Paola Mastrocola).\nRadio.\n\u00c8 stata autrice di alcuni programmi radiofonici per Radio Rai (i programmi \"A noi piace solo caldo\" o \"Favole del jazz\", \"Fata e Cenerentola\" e \"Intimit\u00e0\" con Mascia Musy.)"}
{"id": "1601884", "revid": "1543377", "url": "https://it.wikipedia.org/wiki?curid=1601884", "title": "Dzibilchalt\u00fan", "text": "Dzibilchalt\u00fan (\"Ts'\u00edibil Ch\u00e1altun\" in Maya moderno) \u00e8 un sito archeologico della civilt\u00e0 Maya situato nello Yucat\u00e1n, 16\u00a0km a nord di M\u00e9rida.\nLa struttura pi\u00f9 famosa del luogo \u00e8 il \"tempio delle sette bambole\", chiamato in questo modo a causa della presenza di effigi scoperte sotto le rovine di un tempio piramidale negli anni cinquanta. Durante l'equinozio di primavera, la luce del Sole entra direttamente attraverso una finestra del tempio ed esce dall'altra. Il tempio \u00e8 collegato al resto del sito tramite un lungo sacb\u00e9.\nNel sito di Dzibilchalt\u00fan si trova un cenote, che gli abitanti del luogo usano come piscina. Nel sito si trovano anche le rovine di una chiesa spagnola costruita dopo l'arrivo dei Conquistadores nel sedicesimo secolo.\nIl museo locale ospita gli artefatti dei Maya del sito e della regione vicina ad esso.\nGalleria d'immagini.\nDzibilchalt\u00fan\nCollegamenti esterni.\n Descrizione e fotografie del sito archeologico"}
{"id": "1601887", "revid": "34928", "url": "https://it.wikipedia.org/wiki?curid=1601887", "title": "Ambarabb\u00e0", "text": ""}
{"id": "1601896", "revid": "287204", "url": "https://it.wikipedia.org/wiki?curid=1601896", "title": "Dzibilchaltun", "text": ""}
{"id": "1601900", "revid": "547034", "url": "https://it.wikipedia.org/wiki?curid=1601900", "title": "Giacomo Dalla Torre del Tempio di Sanguinetto", "text": "Famiglia e vita personale.\nGiacomo Dalla Torre del Tempio di Sanguinetto nacque a Roma il 9 dicembre 1944 in una nobile famiglia comitale originaria di Treviso e fortemente legata alla Santa Sede. Suo padre \u2013 Paolo Dalla Torre, III conte di Sanguinetto \u2013 era uno storico dell'arte e fu direttore generale dei Musei Vaticani dal 1961 al 1975. Sua madre era Antonietta Pulvirenti De Grazia. Il fratello \u2013 Giuseppe \u2013 era un giurista e fu presidente del Tribunale di prima istanza della Citt\u00e0 del Vaticano e governatore generale dell'Ordine equestre del Santo Sepolcro di Gerusalemme. Suo nonno \u2013 Giuseppe Dalla Torre \u2013 era un giornalista e diresse il quotidiano \"L'Osservatore Romano\" dal 1920 al 1960. Era amico personale di papa Benedetto XVI che, quando era ancora cardinale e si assentava da Roma, gli affidava la cura dei suoi gatti.\nDalla Torre studi\u00f2 archeologia cristiana e storia dell'arte all'Universit\u00e0 degli Studi di Roma \"La Sapienza\". Fu docente di greco classico presso la Pontificia universit\u00e0 urbaniana e capo bibliotecario e archivista della stessa. Pubblic\u00f2 diversi scritti accademici sulla storia dell'arte medievale ed era un esperto nel campo. Era anche un appassionato di musica, in particolare dell'opera italiana. La sua conoscenza della musica venne definita da \"The Times of Malta\" come \"prodigiosa\".\nOrdine di Malta.\nCavaliere.\nNel 1985 Dalla Torre divenne Cavaliere d'Onore e Devozione del Sovrano Militare Ordine di Malta e otto anni dopo, nel 1993, emise i voti solenni di povert\u00e0, castit\u00e0 e obbedienza come Cavaliere di Giustizia. Cos\u00ec facendo, entr\u00f2 a fare parte di un gruppo selezionato di circa 60 cavalieri professi, su un totale di 13.500 cavalieri e dame, e sal\u00ec rapidamente attraverso i ranghi dei posti riservati a questi cavalieri. Nel 1994 fu eletto Gran Priore di Lombardia e Venezia, ufficio che ricopr\u00ec fino al 1999. Dal 1999 al 2004 fu membro del Sovrano Consiglio. Il Capitolo Generale del 2004 lo elesse alla carica di Gran Commendatore.\nIl 7 febbraio 2008, alla morte del Gran Maestro Andrew Bertie, assunse la guida dell'Ordine come luogotenente interinale. Come \"pi\u00f9 importante membro italiano\" dell'Ordine, era considerato il candidato principale per succedere a Bertie. Tuttavia, il Consiglio Comp\u00ecto di Stato l'11 marzo successivo elesse l'inglese fra' Matthew Festing.\nDalla Torre il 24 gennaio 2009 fu eletto Gran Priore di Roma. Il 12 febbraio 2015 venne rieletto. Ricopr\u00ec tale carica fino a quando non fu eletto Luogotenente di Gran Maestro dell'Ordine il 29 aprile 2017 a seguito delle dimissioni di fra' Matthew Festing da Gran Maestro tre mesi prima. Prima dell'elezione del successore di Festing, Dalla Torre era uno dei pochi candidati che avevano le qualifiche tecniche per la carica ed era considerato il primo favorito. Nel dicembre del 2017, il Gran Commendatore fra' Ludwig Hoffmann-Rumerstein, agendo di propria iniziativa in quello che sembra sia stato un tentativo di bloccare l'elezione di dalla Torre, chiese a papa Francesco di abolire il requisito che il Gran Maestro debba essere di stirpe nobile ampliando cos\u00ec il numero degli aventi diritto candidati. Papa Francesco respinse i suoi suggerimenti e il 2 maggio 2018 Dalla Torre fu eletto Gran Maestro.\nGran Maestro.\nIl Consiglio Comp\u00ecto di Stato che elesse Dalla Torre era composto da cinquantasette membri scelti per prendere parte alle votazione. Tra loro vi erano due donne, segnando la prima volta nella storia dell'Ordine che i membri femminili parteciparono alla selezione di una nuova guida. Come Gran Maestro il suo titolo completo era quello di \"Sua Altezza Eminentissima Fra' Giacomo dalla Torre del Tempio di Sanguinetto, Principe e Grande Maestro del Sovrano Militare Ordine Ospedaliero di San Giovanni di Gerusalemme, di Rodi e di Malta, Umile Guardiano dei Poveri di Ges\u00f9 Cristo\". Prest\u00f2 giuramento il 3 maggio presso la chiesa di Santa Maria del Priorato, alla presenza del Consiglio Comp\u00ecto di Stato.\nCome persona molto vicina alla Santa Sede, Dalla Torre cerc\u00f2 di riparare rapidamente i rapporti dell'Ordine con la Santa Sede, secondo l\"'Associated Press\". Questi erano stati danneggiati dopo il pontefice aveva chiesto a fra' Matthew Festing di dimettersi. Il papa era anche intervenuto per reintegrare il Gran Cancelliere, Albrecht von Boeselager, che Festing aveva licenziato dall'Ordine dopo che l'ala di beneficenza dell'Ordine, sotto la supervisione di Boeselager, era stata involontariamente implicata nella distribuzione di preservativi in Myanmar. Sotto la guida di Dalla Torre, il blocco conservatore dell'Ordine venne \"allentato\" a favore del gruppo riformista e furono avviati cambiamenti istituzionali. Ci\u00f2 port\u00f2 il \"Daily Telegraph\" a descriverlo come \"totalmente nelle mani\" dell'associazione tedesca dell'Ordine nota per il suo progressismo.\nIl 10 giugno 2019 Dalla Torre con una lettera inform\u00f2 l'Ordine che tutte le sue celebrazioni liturgiche ufficiali dovrebbero utilizzare la forma del Rito Romano adottata dopo il Concilio Vaticano II, non quella del 1962 (nota anche come \"messa tridentina\"). Queste celebrazioni includono le investiture dell'Ordine, le messe celebrate durante i pellegrinaggi, le messe commemorative e le feste e solennit\u00e0. Evidenzi\u00f2 come l'articolo 3 dell'allora vigente \"Summorum Pontificum\" (il \"motu proprio\" emanato da papa Benedetto XVI nel 2007 sull'uso della messa tridentina) affidava al Superiore Maggiore di istituti religiosi l'autorit\u00e0 di decidere quale forma della messa debba essere usata. La missiva chiar\u00ec che questa direttiva non comprendeva \u2013 n\u00e9 mirava a invadere \u2013 le \"preferenze personali\" dei membri nella loro vita quotidiana al di fuori dell'Ordine. L'addetta alle relazioni pubbliche diplomatiche e stampa dell'Ordine Marianna Balfour, sottoline\u00f2 che la lettera della Dalla Torre era semplicemente una riaffermazione dei principi esistenti, non la creazione di nuove linee guida ed era \"volta solo a promuovere l'unit\u00e0 nell'Ordine\".\nDurante il suo incarico di Gran Maestro, Dalla Torre effettu\u00f2 visite di stato in paesi come Benin (gennaio 2019), Slovenia (giugno 2019), Camerun (luglio 2019), Germania (ottobre 2019) e Bulgaria (dicembre 2019). In ciascuna di quelle occasioni, incontr\u00f2 le pi\u00f9 alte autorit\u00e0 e visit\u00f2 le strutture sanitarie gestite dall'Ordine, intrattenendosi con il personale e i pazienti. Nel settembre del 2019 espresse il suo interesse a visitare la Russia qualora gliene fosse data l'opportunit\u00e0 dal Gran Cancelliere, viste le relazioni storiche dell'Ordine con il Paese. Infatti lo zar Paolo I di Russia fu il suo predecessore, in qualit\u00e0 di 72\u00ba Gran Maestro \"de facto\" dal 1799 al 1801.\nDalla Torre era anche personalmente coinvolto in molte delle opere caritative dell'Ordine a favore dei malati e dei poveri. Ogni settimana serviva cibo ai senzatetto alle stazioni ferroviarie romane Termini e Tiburtina. Partecip\u00f2 anche ai pellegrinaggi dell'Ordine a Lourdes, Loreto e Assisi, nonch\u00e9 ai campi estivi internazionali per giovani diversamente abili.\nNella sua ultima azione ufficiale da Gran Maestro, il 2 aprile 2020 Dalla Torre si incontr\u00f2 con il Sovrano Consiglio. Convennero di convocare un Capitolo Generale straordinario nel novembre dello stesso anno per approvare la riforma della Costituzione risalente al 1961. Il 28 ottobre, suo ultimo giorno di vita, Dalla Torre invi\u00f2 una lettera a tale effetto.\nMorte e funerale.\nMor\u00ec a Roma poco dopo la mezzanotte del 29 aprile 2020 all'et\u00e0 di 75 anni. La sua morte non fu correlata al COVID-19. Da diversi mesi era in cura per un cancro alla gola. Papa Francesco lo elogi\u00f2 come \"uomo zelante di cultura e di fede\" che incarnava \"uno spirito di servizio per il bene della Chiesa [e] di dedizione ai pi\u00f9 sofferenti\". Anche il ministro degli affari europei ed esteri di Malta Evarist Bartolo espresse le sue condoglianze a nome del governo di Malta. Le esequie si tennero il 5 maggio alle ore 11 nella chiesa di Santa Maria del Priorato e furono presiedute dal cardinale Giovanni Angelo Becciu. Fu sepolto nella cripta dello stesso edificio accanto a due suoi predecessori, Angelo de Mojana di Cologna e Andrew Bertie. Sebbene l'elezione di una nuova guida debba avvenire di solito entro tre mesi dalla morte o dalle dimissioni di un Gran Maestro, l'Ordine conferm\u00f2 che l'elezione sarebbe stata probabilmente ritardata a causa della pandemia di COVID-19. Il Gran Commendatore Ruy Gon\u00e7alo do Valle Peixoto de Villas Boas assunse la guida come luogotenente interinale."}
{"id": "1601905", "revid": "179152", "url": "https://it.wikipedia.org/wiki?curid=1601905", "title": "Carlo Barcellesi", "text": ""}
{"id": "1601921", "revid": "1494169", "url": "https://it.wikipedia.org/wiki?curid=1601921", "title": "Destinazione Paradiso", "text": ""}
{"id": "1601929", "revid": "1719883", "url": "https://it.wikipedia.org/wiki?curid=1601929", "title": "Ramo terrestre", "text": "I rami terrestri (\u5730\u652f, \"dizhi\") sono 12 elementi che appartengono alla cultura cinese e sono utilizzati insieme ai tronchi celesti (\u5929\u5e72) in un sistema di numerazione del tempo che viene detto \"Ganzhi\". I 12 rami terrestri, anche chiamati \"Shier Zhi\" (\u5341\u4e8c\u652f, dodici rami) da antico sistema di numerazione del tempo che erano, furono successivamente associati ai dodici animali dello zodiaco cinese; inoltre era utilizzato come sistema dei punti cardinali. Essi sono utilizzati nell'astrologia cinese.\nOrigine.\nDall'epoca della dinastia Shang, i Cinesi dividono il cielo in dodici sezioni seguendo l'orbita di Giove (che in cinese \u00e8 chiamato Suixing, \u6b73\u661f, stella annuale) ed a ciascuna sezione associano un ramo terrestre. L'orbita di Giove dura 11,86 anni e fu arrotondata a 12 anni, in modo che ogni divisione corrisponde ad un anno. Il sistema fu in seguito esteso ai dodici mesi ed ogni sezione del ciclo di Giove venne ad identificare un mese. La stessa associazione fu fatta con le ore del giorno (ogni ramo terrestre rappresenta due ore), ma anche ai punti cardinali (dividendo un cerchio in archi di 30\u00b0). Fu sotto l'influenza dell'astrologia persiana, trasmessa attraverso l'India ed il Tibet, che ad ognuno dei rami terrestri \u00e8 stato associato ad un animale.\nMisura del tempo.\nI rami terrestri possono contare dodici periodi di tempo corrispondenti ciascuno a due \"Jieqi\" (\u7bc0\u6c23), divisioni del calendario agricolo cinese. Per gli utilizzi astrologici e religiosi, gli almanacchi forniscono le date esatte dei cambiamenti di \"Jieqi\".\nEssi numerano inoltre dodici periodi di due ore ciascuno che si chiamano \"Shi\" (\u65f6), che formano una giornata. Oggi l'ora non \u00e8 pi\u00f9 espressa in questo modo, ma resta importante ai fini divinatori per conoscere il ramo terrestre corrispondente ad un determinato momento della giornata. Il vocabolario mandarino ha salvaguardato delle tracce di questo sistema nelle parole \"Zhongwu\" (\u4e2d\u5348, mezzogiorno, letteralmente \u00abal centro di \"Wu\"\u00bb), \"Shangwu\" (\u4e0a\u5348, mattina, letteralmente \u00absopra \"Wu\"\u00bb) , \"Xiawu\" (\u4e0b\u5348, pomeriggio, letteralmente \u00absotto \"Wu\"\u00bb) e \"Ziye\" (\u5b50\u591c, notte, letteralmente \u00abnotte\u00bb).\nPunti cardinali.\nNonostante i Cinesi avessero dei nomi per ognuno dei quattro punti cardinali ed utilizzino un sistema identico a quello degli Occidentali, gli astrologi ed i marinai privilegiarono un sistema ispirato ai dodici rami terrestri, somigliante a quello delle dodici ore dell'orologio, per cui ogni quadrante indica una relativa direzione. In pratica i rami terrestri creano dodici quadranti che dividono il cerchio in archi di 30\u00b0. I rami \"Zi\" (\u5b50), \"Mao\" (\u536f), \"Wu\" (\u5348), \"You\" (\u9149), rappresentano le direzioni nord, est, sud ed ovest.\nIn seguito , siccome dodici direzioni non erano sufficienti per le esigenze dei marinai, furono aggiunte dodici direzioni supplementari alle bussole. Le direzioni diagonali di queste nuove direzioni presero il nome da quattro trigrammi dellY\u00ecj\u00ecng: \"gen\" (\u826e), \"xun\" (\u5dfd), \"kun\" (\u5764), \"qian\" (\u4e7e), che rappresentano rispettivamente le direzioni nord-ovest, sud-ovest, sud-est, e nord-est. Le altre otto direzioni ricorrono i nomi dei tronchi celesti seguendo la teoria dei \"wuxing\": \nIl fulcro centrale \u00e8 associato invece all'elemento Terra.\nQuesta nuova bussola divide anche il piano in 24 direzioni spaziali che formano un arco di 15\u00b0.\nCerti marinai come Zhang He utilizzarono delle bussole ancor pi\u00f9 avanzate, che presentavano 48 punti cardinali"}
{"id": "1601943", "revid": "729019", "url": "https://it.wikipedia.org/wiki?curid=1601943", "title": "Tat'jana Nikolaevna Baramzina", "text": "Biografia.\nNata nella citt\u00e0 di Glazov, Baramzina si diplom\u00f2 allo \"Glazov State Pedagogical Institute\" e pass\u00f2 due anni come insegnante in un asilo a Kachkashur. Nel 1940 venne arruolata e, quando ebbe inizio l'invasione tedesca dell'Unione Sovietica, segu\u00ec corsi di infermieristica, mentre veniva addestrata a diventare una tiratrice scelta.\nNel giugno 1943 venne inviata alla scuola di addestramento femminile per tiratori scelti fuori Mosca e, al completamento del corso, nell'aprile 1944, venne inviata al 3\u00ba fronte bielorusso. Inquadrata nel 3\u00ba battaglione del 252\u00ba reggimento fucilieri (70\u00aa divisione fucilieri, 33\u00aa armata), nei primi tre mesi uccise almeno 16 soldati nemici.\nIl 5 luglio 1944 il battaglione di Baramzina fu paracadutato dietro le linee nemiche per tentare di bloccare il ritiro delle forze tedesche, occupando il villaggio di Pekalin a Smaljavi\u010dy. Il battaglione sub\u00ec forti perdite e, dopo aver ucciso venti soldati nemici, Baramzina dovette occuparsi dei feriti, in virt\u00f9 delle sue conoscenze mediche.\nLa trincea utilizzata per ospitare i soldati sovietici feriti venne conquistata dalle forze tedesche e, ferita dal fuoco di artiglieria, Baramzina fu catturata e torturata per poterne ricavare informazioni. Dopo che le erano stati cavati gli occhi, Baramzina venne uccisa sparandole a bruciapelo con un fucile anticarro.\nRiconoscimenti alla memoria.\nOltre ad un monumento nel parco di Glazov, venne intitolata in suo onore la strada Proletarskaja dov'era cresciuta, assieme ad altre strade a Minsk, I\u017eevsk e davanti alla scuola di addestramento per tiratori scelti a Podol'sk."}
{"id": "1601946", "revid": "1924342", "url": "https://it.wikipedia.org/wiki?curid=1601946", "title": "13 (The Doors)", "text": "13 \u00e8 la prima raccolta del gruppo The Doors. Pubblicata nel novembre del 1970, debutt\u00f2 alla posizione numero 75, il 19 dicembre 1970, fu al venticinquesimo posto per due settimane, dal 2 al 9 gennaio del 1971. La raccolta, usc\u00ec dalle classifiche dopo l'8 maggio, per un totale di 21 settimane in esse.\nDescrizione.\nLa raccolta 13 si aggiudic\u00f2 il disco d'oro e per il gruppo questo fatto rappresentava il settimo disco d'oro consecutivo che successivamente diventer\u00e0 quello di platino."}
{"id": "1601947", "revid": "1573940", "url": "https://it.wikipedia.org/wiki?curid=1601947", "title": "Pseudartonini", "text": "Pseudartonini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal greco \"\", ps\u00e8udos, cio\u00e8 errore, inganno, falsit\u00e0, falso e dal genere Artonis, con cui ha varie affinit\u00e0, ma se ne differenzia abbastanza da costituire una trib\u00f9 a s\u00e9 stante; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, la trib\u00f9 si compone di un genere:"}
{"id": "1601949", "revid": "729019", "url": "https://it.wikipedia.org/wiki?curid=1601949", "title": "Castello di Sterpenich", "text": "Il castello di Sterpenich \u00e8 una dimora fortificata che sorge all'interno della citt\u00e0 di Arlon (Belgio), presso il villaggio di Sterpenich. L'edificio \u00e8 compreso nella lista di monumenti, siti e scavi archeologici della Commissione reale del Belgio dal 1956.\nStoria.\nLa presenza di un castello, appartenente alla famiglia di Sterpenich e poi a quella di Autel, \u00e8 attestata a partire dal XIV secolo, ma l'attuale costruzione venne edificata tra il 1680 e il 1690 da Jean-Adam Pellot. Il figlio (J.B. Henron) ne acquis\u00ec il possesso nel 1706, apportandovi modifiche. Ulteriori allargamenti e modifiche sono avvenuti nel corso del XIX secolo, quando venne acquistato dai conti di Berlaymont."}
{"id": "1601951", "revid": "5588", "url": "https://it.wikipedia.org/wiki?curid=1601951", "title": "Bionda dell'Adamello", "text": ""}
{"id": "1601956", "revid": "287204", "url": "https://it.wikipedia.org/wiki?curid=1601956", "title": "Testudinarini", "text": "Testudinarini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal latino \"testudineus\", cio\u00e8 \"di tartaruga\", \"fatto di guscio di tartaruga\", per la particolare forma dell'opistosoma; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, si compone di un genere:"}
{"id": "1601959", "revid": "729019", "url": "https://it.wikipedia.org/wiki?curid=1601959", "title": "Nervo muscolocutaneo", "text": "Il nervo muscolocutaneo (o perforante del Casserio) \u00e8 un nervo misto che origina dalla corda laterale del plesso brachiale e comprende fibre provenienti da C5, C6 e C7.\nDecorso.\nIl nervo \u00e8 il pi\u00f9 laterale dei rami del plesso brachiale. Origina dal cordone laterale del plesso brachiale, attraversa la parte anteriore del braccio e termina a 2 cm sopra il gomito proseguendo come nervo cutaneo laterale dell'avambraccio.\nDopo la sua insorgenza dal cordone laterale del plesso brachiale (con fibre nervose provenienti dalle radici da C5 a C7) il nervo discende dalla cavit\u00e0 ascellare adeso al muscolo sottoscapolare e seguendo il terzo laterale dell'arteria ascellare (cio\u00e8 la parte dell'arteria ascellare pi\u00f9 distale rispetto al muscolo pettorale) penetra quindi nella loggia osteofasciale anteriore del braccio, dapprima al di dietro del muscolo coracobrachiale, quindi perforandolo dal di dietro in avanti e portandosi sulla faccia ventrale del muscolo brachiale. Il nervo prosegue quindi verso il basso adagiato sul muscolo brachiale (che gli sta al di sotto) e ricoperto dal muscolo bicipite brachiale (che gli sta al di sopra); scendendo il nervo si porta lateralmente nel braccio e in prossimit\u00e0 della piega del gomito \u00e8 posizionato lateralmente rispetto al tendine del muscolo bicipite brachiale. A 2 cm al di sopra del gomito il nervo perfora la fascia profonda lateralmente al tendine del bicipite brachiale e quindi, in posizione sottocutanea, prosegue nella regione laterale dell'avambraccio come nervo cutaneo laterale dell'avambraccio. \nDurante il suo decorso nel braccio il nervo muscolocutaneo emette dei \"rami muscolari\" che innervano la muscolatura anteriore del braccio.\nIl nervo cutaneo laterale dell'avambraccio si suddivide in due rami, un ramo anteriore e uno posteriore e va ad innervare la cute laterale dell'avambraccio.\nTerritorio di innervazione.\nIl nervo muscolocutaneo grazie ai rami muscolari provvede all'innervazione dei muscoli della loggia anteriore del braccio e in particolare del muscolo coracobrachiale, del muscolo brachiale e del muscolo bicipite del braccio. Essendo un nervo misto si compone anche di fibre sensitive che si distribuiscono alla cute della regione laterale del braccio e tramite il suo ramo terminale (il nervo cutaneo laterale dell'avambraccio) fornisce la sensibilit\u00e0 del lato laterale dell'avambraccio dal gomito al polso. Inoltre, il nervo muscolocutaneo d\u00e0 anche \"rami articolari\" all'articolazione del gomito e all'articolazione scapolo-omerale.\nVarianti anatomiche.\nIl nervo muscolocutaneo si caratterizza per la presenza di frequenti varianti anatomiche e comunicazioni con il nervo mediano.\nLa variante pi\u00f9 frequente, che avviene in circa il 5% dei casi, \u00e8 caratterizzata dalla assenza stessa del nervo. Vi \u00e8 una anomalia della corda laterale del plesso brachiale, dal quale solitamente esso si diparte, che invece non lo emette proprio. Le sue fibre viaggiano in modo indistinguibile nella parte pi\u00f9 laterale del nervo mediano che emette, una volta nel braccio, direttamente uno o pi\u00f9 rami per il bicipite e, ancora pi\u00f9 distalmente, la branca sensitiva e altri rami motori per il muscolo brachiale.\nLesioni nervose.\nLe lesioni del nervo muscolocutaneo possono essere causate da tre meccanismi: microtrauma ripetuto, trauma indiretto o trauma diretto sul nervo. L'uso eccessivo dei muscoli coracobrachiale, bicipite brachiale e brachiale pu\u00f2 causare stiramento o compressione del nervo muscolocutaneo. In caso di lesioni al nervo muscolocutaneo il paziente pu\u00f2 lamentarsi di dolore, formicolio o sensazione ridotta sul lato laterale dell'avambraccio. Questa sintomatologia pu\u00f2 essere riprodotta e scatenata dell\u2019esercitare una pressione sulla regione subito al di sotto del processo coracoideo (segno positivo di Tinel).\nIl dolore pu\u00f2 anche essere riprodotto flettendo il braccio contro resistenza. Ci sono altri disturbi che possono simulare i sintomi propri della paralisi del nervo muscolocutaneo (e che perci\u00f2 vanno messi in diagnosi differenziale): radicolopatia C6 (il dolore pu\u00f2 essere prodotto dal movimento del collo), tendinopatia a carico del capo lungo del bicipite (assenza di deficit motori o sensoriali), dolore del solco bicipitale (alleviato da un\u2019iniezione di steroide nell'articolazione della spalla). \nL\u2019esame elettromiografico mostra un lieve danno neuronale ai bicipiti e ai muscoli brachiali con una conduzione motoria e sensoriale pi\u00f9 lenta rispetto al punto di Erb.\nNel trauma indiretto, un'abduzione violenta e la retroposizione della spalla possono allungare e lesionare il nervo muscolocutaneo. I soggetti che soffrono di questo tipo di lesione si presentano al medico riferendo dolore, alterata e ridotta sensibilit\u00e0 e parestesie (formicolio) alla parte antero-laterale del braccio e alla parte laterale dell'avambraccio, con ridotta forza nella flessione del gomito. Il segno di Tinel pu\u00f2 essere positivo.\nLa diagnosi differenziale comprende le lesioni delle radici nervose C5 e C6 del plesso brachiale: caratteristica la perdita della capacit\u00e0 di abduzione, rotazione esterna e della flessione del gomito. D'altra parte, la rottura del muscolo bicipite pu\u00f2 causare la perdita della capacit\u00e0 di flessione del gomito senza associarsi a deficit di sensibilit\u00e0. L\u2019esame elettromiografico \u00e8 negativo.\nNel trauma diretto molte e diverse cause possono determinare la lesione del nervo muscolocutaneo: ad esempio una frattura dell'omero, un colpo di pistola, lesioni dovute a pezzi di vetro o altro materiale tagliente e altre ancora. Le lesioni del nervo iatrogene (ad esempio in corso di un intervento di chirurgia ortopedica che comporta una fissazione interna dell'omero) sono relativamente comuni ed in una certa percentuale di casi probabilmente inevitabili, anche se un'adeguata conoscenza dell'anatomia chirurgica pu\u00f2 aiutare a ridurne la frequenza.\nNeurolisi e innesto nervoso sono le opzioni di trattamento per le lesioni di cui sopra."}
{"id": "1601962", "revid": "1442080", "url": "https://it.wikipedia.org/wiki?curid=1601962", "title": "Ursini (zoologia)", "text": "Ursini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal latino \"ursus\", orso; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, la trib\u00f9 degli Ursini si compone di un genere:"}
{"id": "1601963", "revid": "1652635", "url": "https://it.wikipedia.org/wiki?curid=1601963", "title": "13 (disambigua)", "text": ""}
{"id": "1601967", "revid": "1409041", "url": "https://it.wikipedia.org/wiki?curid=1601967", "title": "Bologna Football Club 1963-1964", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1963-1964.\nStagione.\nNel 1964 il Bologna, allenato da Fulvio Bernardini, torna a vincere lo Scudetto a distanza di 23 anni dall'ultima affermazione. Appaiata in vetta al Milan al termine del girone di andata, la squadra emiliana raggiunse il primato in solitaria alla 20\u00aa giornata. Nei primi giorni di marzo, la FIGC emise un comunicato in cui dichiarava che cinque giocatori erano risultati positivi ai controlli anti-doping effettuati il 2 febbraio (dopo Bologna-Torino): la societ\u00e0 fu punita con la sconfitta a tavolino e la detrazione di un punto, per una penalizzazione totale di tre punti. A maggio, in seguito all'effettuazione di ulteriori controlli, la sentenza venne per\u00f2 annullata.\nIntanto, le vicende del campo avevano visto l'Inter di Helenio Herrera vincere lo scontro diretto in casa felsinea e raggiungere il primo posto. Al termine delle 34 giornate di campionato, Bologna e Inter risultarono entrambe prime a 54 punti: per la prima, ed unica, volta nella storia del Campionato il tricolore fu assegnato tramite uno spareggio. La Federazione design\u00f2 come campo neutro l'Olimpico di Roma, fissando la gara per domenica 7 giugno.\nIl Bologna vinse l'incontro per 2-0 con due reti nell'ultimo quarto d'ora, sconfiggendo la Grande Inter che si era da poco laureata campione d'Europa e dedicando il titolo alla memoria di Renato Dall'Ara. Il presidente era infatti scomparso quattro giorni prima, a causa di un infarto: al suo funerale non poterono essere presenti i giocatori felsinei poich\u00e9 la Federazione decise di non rinviare lo spareggio.\nOrganigramma societario.\nArea direttiva\nArea tecnica\nStatistiche.\nStatistiche di squadra.\nStatistiche aggiornate al 1\u00ba luglio 1964."}
{"id": "1601972", "revid": "124949340", "url": "https://it.wikipedia.org/wiki?curid=1601972", "title": "Antonio Mancini (pittore)", "text": "Biografia.\nNacque a Roma da Paolo, sarto nativo di Narni, e da Domenica Cinti, ternana.\n&lt;br&gt;Dimostra una tale e precoce abilit\u00e0 artistica che, appena dodicenne, viene ammesso all'Accademia di Belle Arti di Napoli dove \u00e8 allievo di Domenico Morelli, di Filippo Palizzi e di Stanislao Lista.\n&lt;br&gt;\u00c8 anche molto amico dello scultore coetaneo Vincenzo Gemito con il quale condivide una giovinezza povera e difficile, tematica che influenza la produzione artistica di entrambi.\nGi\u00e0 nel 1870 espone al Salon di Parigi due suoi dipinti, riscuotendovi subito un grande successo. Nel 1872 compie un viaggio a Venezia, rimanendo profondamente colpito dalla pittura veneziana.\n&lt;br&gt;Tre anni pi\u00f9 tardi conclude i suoi studi accademici e si trasferisce a Roma dove apre un proprio studio; aderisce alla corrente artistica del Verismo dedicandosi al ritratto e alla pittura di genere aneddotico.\nNel 1877 si trasferisce per alcuni mesi a Parigi, lavorando per i mercanti d'arte Adolphe Goupil e Hendrik Willem Mesdag.\n&lt;br&gt; Qui Conosce Degas e Manet e diviene amico di Sargent, che lo considera \"il miglior pittore vivente\". Conosce anche Ernest Meissonier e Jean-L\u00e9on G\u00e9r\u00f4me.\n\u00c8 anche a Londra, invitatovi da Sargent, dove la sua pittura continua a riscuotere successo.\nRitorna a Napoli e riparte per Parigi nel 1877.\nNel 1878 fa ritorno a Napoli, vittima di una malattia e con profonde crisi depressive che, nel 1879, ne consigliano il ricovero in una casa di cura fino al 1883, anno in cui decide di trasferirsi definitivamente a Roma, dove pu\u00f2 contare anche su di un aiuto finanziario dagli artisti suoi amici.\n&lt;br&gt;A Roma conosce \"Aurelia\" che, oltre a posare per lui come modella, diviene anche sua compagna di vita.\nNel 1885 stipula un contratto con il mecenate olandese Mesdag, che provvede ad inviargli regolarmente del denaro in cambio di dipinti e disegni (circa 150 lavori) che il mercante tratterr\u00e0 per s\u00e9 (oggi sono nel museo a lui intitolato) e a vendere il resto.\nNel 1909 \u00e8 stato ospite in Inghilterra del pittore statunitense John Singer Sargent.\n&lt;br&gt;Ha inoltre un contratto con il mercante Messinger (lavorer\u00e0 per lui fino al 1911) e poi con il mecenate e collezionista Fernand du Ch\u00eane de V\u00e8re che lo ospita nella propria residenza di \"Villa Jacobini\" (Casal Romito) a Frascati, dove rimane per 11 anni, fino al 1918.\nEspone a Venezia nel 1914 e nel 1920, anno in cui la XXII Biennale gli dedica una mostra personale.\n&lt;br&gt;\nNel 1928 espone al Castello Sforzesco di Milano, nel 1929 viene accolto nell'Accademia d'Italia.\nMuore a Roma nel 1930 ed \u00e8 sepolto presso la navata destra della Basilica dei Santi Bonifacio e Alessio, sull'Aventino.\nOpere.\nNonostante i suoi due soggiorni a Parigi, Antonio Mancini rimase profondamente estraneo alle tendenze pi\u00f9 attuali della pittura francese del tempo, preferendo un forte legame con il naturalismo ottocentesco italiano.\nLa vita popolare, spesso segnata da accenni di tristezza, caratterizza le sue prime opere quali \"il Prevetariello\", \"lo Scugnizzo\" (L'Aia, Mesdag Museum), \"Autoritratto\" (National Gallery di Londra). Le opere successive sono dedicate a ritratti di dame, autoritratti, a strane figure in fantasiosi travestimenti eseguite una maniera pi\u00f9 agitata, con vivi guizzi di luce, posti sulla tela in grumi di colore violento e accese colate.\nUlteriori sue ricerche (con l'inserimento di pezzi di vetro, stoffe e altri materiali sul quadro) confermano come egli sentisse la profonda crisi del naturalismo.\nAlla Galleria dell'accademia di belle arti di Napoli si conservano queste opere di Antonio Mancini\u02d0 \"Testa di bambina\", 1867, olio su tela, 50x39 cm; \"Studio di testa di spalle\", 1870, olio su cartone, 31x43,5 cm, saggio di scuola; \"Rosina\", 1870, olio su tela, 30,5x39,5, cm; \"Profilo di donna in nero\", 1871, 31,5x42,5 cm; \"Dama in rosso\", 1926, olio su tela, 191x101, dono dell'autore; \"Vestire gli ignudi\", 1871, carboncino, 105x158 cm, firmato e datato..\nParte di una sala della Galleria d'arte moderna Ricci Oddi di Piacenza \u00e8 dedicata al nostro con opere come Il pastorello, Donna con il calamaio, Servetta, Ritratto del padre, Donna alla toletta, Donna dal ventaglio rosso e Moschettiere seduto.\nTra i nuclei pi\u00f9 importanti e prestigiosi delle sue opere si segnala quello del Museo dell'Ottocento (Pescara), in Abruzzo, dove sono conservati ben diciassette dipinti, tra cui \"Verit\u00e0\", 1873, e \"Prevetariello in preghiera\", 1873 circa."}
{"id": "1601975", "revid": "35692", "url": "https://it.wikipedia.org/wiki?curid=1601975", "title": "ZerOin", "text": ""}
{"id": "1601982", "revid": "6923", "url": "https://it.wikipedia.org/wiki?curid=1601982", "title": "Iditarod", "text": "Iditarod \u00e8 un percorso che unisce Anchorage a Nome.\nDate le condizioni meteorologiche con temperature polari, il luogo \u00e8 scelto per competizioni estreme, la prima e pi\u00f9 conosciuta \u00e8 la Iditarod Trail Sled Dog Race, celebre corsa con i cani da slitta, che si tiene in Alaska ogni anno, all'inizio di marzo, su un difficile percorso di circa 1,600\u00a0km, da Anchorage a Nome.\nLa gara fu fondata nel 1973 da Joe Redington Sr. con l'obiettivo di preservare la tradizione dei cani da slitta in Alaska, messa in secondo piano dall'utilizzo sempre pi\u00f9 frequente delle motoslitte.\nParte dell'Iditarod Trail fu teatro di un drammatico episodio verificatosi nel 1925, quando un'epidemia di difterite colp\u00ec la citt\u00e0 di Nome; date le pessime condizioni meteorologiche, non era possibile far arrivare rapidamente l'antitossina da Anchorage tramite aereo o nave e si ricorse, quindi, alla tradizionale slitta, dopo aver trasportato l'antitossina via treno fino a Nenana.\nL'episodio fu ispiratore del film d'animazione \"Balto\": questo era infatti il nome del cane da slitta che guidava l'ultimo dei 20 team che raggiunse Nome a soli 5 giorni dalla partenza (127 ore).\nNel corso degli anni, altre competizioni hanno preso spunto da questa gara, una di queste \u00e8 la Iditarod Trail Invitational \u00e8 un'avventura estrema sia per le condizioni climatiche, con temperature spesso vicine a -40\u00a0\u00b0C, che per la lunghezza del percorso, ben 1770\u00a0km. Si partecipa a piedi, in bici o con gli sci.\nPer la categoria \"a piedi\" il vincitore 2002, che inoltre ha anche stabilito il nuovo record, \u00e8 stato l'italiano Roberto Ghidoni."}
{"id": "1601984", "revid": "1573940", "url": "https://it.wikipedia.org/wiki?curid=1601984", "title": "Cyrtarachnini", "text": "Cyrtarachnini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal greco ', kyrtos, cio\u00e8 arcuato, piegato, rigonfio, curvo, e dal greco ', ar\u00e0chne, cio\u00e8 ragno, per la forma variamente gibbosa e arcuata dell'opistosoma; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, la trib\u00f9 si compone di 8 generi:"}
{"id": "1601987", "revid": "21880", "url": "https://it.wikipedia.org/wiki?curid=1601987", "title": "Mastophorini", "text": "Mastophorini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal greco ', mast\u00f2s, cio\u00e8 mammella, seno e ', ph\u00e8rein, cio\u00e8 portare, avere con s\u00e9, a causa della particolare forma dell'opistosoma, rigonfio verso l'alto e leggermente a punta; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, si compone di quattro generi:"}
{"id": "1601990", "revid": "1265762", "url": "https://it.wikipedia.org/wiki?curid=1601990", "title": "La Creazione", "text": "La Creazione (in tedesco: \"Die Sch\u00f6pfung\") \u00e8 un oratorio in tedesco di Franz Joseph Haydn (Hob. XXI:2), su libretto di Gottfried van Swieten. Composto tra il 1796 e il 1798, presenta come tema la Creazione del Mondo come viene raccontato nei libri della Genesi, dei Salmi e nel poema \"Paradiso perduto\" di John Milton.\nComposizione e prima rappresentazione.\nJoseph Haydn fu stimolato nella composizione di un grande oratorio durante i suoi viaggi in Inghilterra del 1791-2 e 1794-5, dove ebbe occasione di sentire gli oratori di Georg Friedrich H\u00e4ndel. \u00c8 probabile che egli volesse tentare di ottenere, attraverso l'uso del linguaggio musicale del maturo classicismo viennese, un importante risultato.\nIl lavoro sull'oratorio dur\u00f2 dall'ottobre del 1796 all'aprile del 1798. Haydn trov\u00f2 come suo tema d'ispirazione e come suo proprio messaggio. Egli lavor\u00f2 al progetto sino allo sfinimento e dopo la prima rappresentazione s'ammal\u00f2 realmente per lungo tempo.\n\"La Creazione\" fu rappresentata per la prima volta a Vienna nel Palazzo Schwarzenberg il 29 aprile 1798 con Antonio Salieri al clavicembalo per un pubblico privato, composto da nobili, dai quali fu commissionata, e dai loro ospiti. L'oratorio fu successivamente messo in scena per la prima volta al pubblico il 19 marzo 1799 al Teatro di Porta Carinzia di Vienna. Questa premi\u00e8re ebbe un grandioso successo e la composizione fu ripresa frequentemente durante i restanti anni di vita di Haydn. La composizione della prima apparizione della luce divent\u00f2 una sensazione alla prima pubblica. Un amico di Haydn scrisse:\n\"Nel momento in cui la luce apparve per la prima volta, si potrebbe dire che raggi sparavano dagli occhi luminosi del compositore. L'incanto dei viennesi elettrificati era cos\u00ec generale che l'orchestra non poteva continuare a suonare per qualche minuto.\"\nNel 1800 ebbe la prima nel Teatro Nazionale di Praga e nel Monastero di Strahov di Praga.\nSegu\u00ec una traduzione del testo in inglese, la quale prima rappresentazione ebbe luogo al Royal Opera House, Covent Garden di Londra nel 1800 e, successivamente, dopo che i compositori furono autorizzati alla traduzione, in tutta Europa. \nSempre nello stesso anno ebbe la prima a Parigi, nel 1801 all'Opera reale svedese, nel 1803 nel Teatro degli Stati di Praga e nel 1808 al Conservatorio Giovanni Battista Martini di Bologna diretta da Gioacchino Rossini.\nNel 1821 ebbe la prima al Teatro Nuovo (Napoli) come \"La creazione del mondo\" diretta da Rossini con Andrea Nozzari, Giovanni Battista Rubini e Michele Benedetti (basso), nel 1836 a Manchester come \"The Creation\" con Maria Malibran, nel 1846 ad Aquisgrana diretta da Felix Mendelssohn con Jenny Lind, nel 1932 nel Duomo di Salisburgo e nel Teatro Comunale di Firenze con Giovanni Voyer, nel 1949 nell'Universit\u00e0 di Salisburgo e nel 1965 al Festival di Salisburgo diretta da Herbert von Karajan con Gundula Janowitz, Fritz Wunderlich e Hermann Prey.\nNel 1996 va in scena al Ravenna Festival diretta da Roger Norrington con Robert Lloyd e l'Orchestra of the Age of Enlightenment.\nUna nuova rielaborazione per tre voci soliste, coro e orchestra d'ottoni fu allestita per la prima volta il 19 luglio 2006 alla fine del Festival Thurn und Taxi di Ratisbona e all'esecutivo della rappresentazione parteciparono il coro di voci bianche Regensburger Domspatzen cos\u00ec come la Swiss Army Brass Band.\nNel 2015 viene eseguita dal Coro e Orchestra dell'Accademia Nazionale di Santa Cecilia all'Auditorium Parco della Musica di Roma per il Giubileo straordinario della misericordia trasmessa da Rai 5.\nUna tipica rappresentazione de \"La Creazione\" dura un'ora e 45 minuti.\nTesto.\nIl testo de \"La Creazione\" ha un lungo antefatto. Le tre fonti sono i libri della Genesi, dei Salmi e il poema \"Paradiso perduto\" di John Milton. Questo materiale fu precedentemente impostato dallo sconosciuto Lidley (o Linley) in un libretto d'oratorio, il quale era stato originariamente pensato per essere musicato da H\u00e4ndel, sebbene questi non avesse mai provveduto a tale opera. Johann Peter Salomon, ospite di Haydn in Inghilterra, pass\u00f2 a quest'ultimo una copia del testo di Lidley. Quando Haydn torn\u00f2 a Vienna, lo consegn\u00f2 al suo amico e protettore barone Gottfried van Swieten, il quale lo tradusse in tedesco, mentre la versione messa in musica da Haydn venne poi ritradotta in inglese. Il lavoro venne comunque pubblicato nel 1800 in versione bilingue (tedesco e inglese) e ancora oggi viene dato in ambedue le lingue.\nVan Swieten era evidentemente non molto esperto dell'idioma inglese, tant'\u00e8 che tale versione fu motivo di critica e oggetto di diversi tentativi di miglioramento. In realt\u00e0 fu la reversione ad essere prodotta in modo tanto maldestro.\nMusica.\n\"La Creazione\" fu composta per tre voci soliste (soprano, tenore e basso), coro a quattro voci (soprani, contralti, tenori e bassi) e una grande orchestra tardoclassica, comprendente: 3 flauti, 2 oboi, 2 clarinetti, 2 fagotti, controfagotto, 2 corni, 2 trombe, 3 tromboni, timpani, e gli usuali strumenti ad arco, composti da violino, viola, violoncello e contrabbasso. I recitativi secchi vennero assegnati al clavicembalo o al fortepiano.\nCi sono pochi dubbi che Haydn desiderasse ottenere alti volumi di sonorit\u00e0 (relativamente agli standard del suo tempo). Tra la prima rappresentazione privata e quella pubblica Haydn inser\u00ec ulteriori parti strumentali in questo lavoro. Alla premi\u00e8re pubblica vennero impiegati ben 120 strumentisti e 60 cantanti.\nI tre solisti rappresentano arcangeli, i quali raccontano e commentano i sei giorni della Creazione: Gabriele (soprano), Uriel (tenore) e Raffaele (basso). Nella terza parte il ruolo di Adamo come di consueto, seguendo la prassi di Haydn, viene ricoperto dal solista che canta la parte dell'Arcangelo Raffaele, mentre Eva spetta al solista che canta nel ruolo dell'Arcangelo Gabriele. Tuttavia alcuni direttori affidano i cinque ruoli a cinque cantanti diversi.\nInoltre ne \"La Creazione\" vi \u00e8 un passaggio per un/una solista contralto, il/la quale per\u00f2 canta solamente nel coro finale.\nIl coro \u00e8 impiegato in una serie di monumentali passaggi corali, dei quali alcuni celebrano la fine dei sei giorni della Creazione. L'orchestra suona frequentemente senza accompagnamento del canto, principalmente negli episodi musicalmente descrittivi: il sorgere del sole, la creazione di diversi animali e naturalmente nell'ouverture, dove sta la famosa descrizione del caos che precede la Creazione."}
{"id": "1601992", "revid": "76430", "url": "https://it.wikipedia.org/wiki?curid=1601992", "title": "La creazione", "text": ""}
{"id": "1601994", "revid": "1705737", "url": "https://it.wikipedia.org/wiki?curid=1601994", "title": "Roza \u0160anina", "text": "Biografia.\nDopo aver frequentato una scuola per insegnanti, lavor\u00f2 in un asilo. In seguito entr\u00f2 nell'Accademia femminile per tiratori scelti a Podol'sk. Il 22 giugno 1943 \u0160anina fu arruolata nell'Armata Rossa e il 2 aprile 1944 si un\u00ec alla 184\u00aa divisione fucilieri, nella quale fu creato un plotone di tiratrici.\nDa cecchina \u0160anina uccise 54 soldati nemici, tra cui 12 tiratori scelti. Ricevette l'Ordine della Gloria il 18 giugno e il 2 aprile 1944. Si narra che un giorno ricevette l'ordine del comandante del battaglione di rientrare, e \u0160anina rispose: \"Ritorner\u00f2 dopo la battaglia\". A queste parole si ispir\u00f2 il libro \"From The Battle Returned\" di Nikolaj \u017duravljov.\nIl 2 dicembre 1944 Roza fu colpita a una spalla e il 27 dicembre ricevette la Medaglia per il coraggio. \u0160anina mor\u00ec in battaglia un mese dopo, il 28 gennaio 1945.\nVita privata.\n\u0160anina aveva quattro fratelli: Michail, F\u00ebdor, Sergej e Marat. Michail mor\u00ec durante l'assedio di Leningrado nel 1941 e nello stesso anno mor\u00ec anche F\u00ebdor durante la Battaglia di Crimea. Sergej non torn\u00f2 dalla guerra e l'unico sopravvissuto fu Marat."}
{"id": "1602003", "revid": "1573940", "url": "https://it.wikipedia.org/wiki?curid=1602003", "title": "Caerostrini", "text": "Caerostrini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nLa seconda parte del nome deriverebbe dal latino \"rostrum\", cio\u00e8 rostro, sperone, in quanto alcune specie hanno il cefalotorace ricoperto di speroni non acuminati; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, si compone di quattro generi:"}
{"id": "1602008", "revid": "115533", "url": "https://it.wikipedia.org/wiki?curid=1602008", "title": "Battaglia di Kir Kilisse", "text": ""}
{"id": "1602009", "revid": "1573940", "url": "https://it.wikipedia.org/wiki?curid=1602009", "title": "Gasteracanthini", "text": "Gasteracanthini \u00e8 una trib\u00f9 appartenente alla famiglia Araneidae dell'ordine Araneae della classe Arachnida.\nIl nome deriva dal greco ', gast\u00e8r, cio\u00e8 ventre, stomaco, e ', \u00e0cantha, cio\u00e8 spina, a causa della pluralit\u00e0 e variet\u00e0 di spine di cui \u00e8 bordato l'opistosoma e la parte ventrale; in aggiunta il suffisso \"-ini\" che designa l'appartenenza ad una trib\u00f9.\nTassonomia.\nAl 2007, si compone di 14 generi:"}
{"id": "1602010", "revid": "339392", "url": "https://it.wikipedia.org/wiki?curid=1602010", "title": "Campionato di calcio kirghizo", "text": ""}
{"id": "1602011", "revid": "1566286", "url": "https://it.wikipedia.org/wiki?curid=1602011", "title": "Patrick Bergin", "text": "\u00c8 conosciuto in particolare per aver interpretato i ruoli dell'esploratore Richard Francis Burton nel film \"Le montagne della luna\" (1990), del marito minaccioso di Julia Roberts nel film \"A letto con il nemico\" (1991), di Robin Hood nel film \"Robin Hood - La leggenda\" (1991), di Stefan in \"L'isola in via degli Uccelli\" (1997) e del professor Challenger nel film \"Il mondo perduto\" (1998).\nPrima di diventare attore, Bergin \u00e8 stato insegnante di matematica. \u00c8 separato dalla moglie Paula Frazier, una britannica discendente di afrocaraibici, a Carapichaima, Trinidad e Tobago, che aveva sposato nel 1992. Dal loro matrimonio \u00e8 nata una figlia, Tea (1996)."}
{"id": "1602015", "revid": "118600655", "url": "https://it.wikipedia.org/wiki?curid=1602015", "title": "Concentus Musicus Wien", "text": "Il Concentus Musicus Wien \u00e8 un ensemble strumentale austriaco specializzato nell'esecuzione di musica del periodo barocco e classico.\nStoria.\nIl complesso \u00e8 stato fondato a Vienna nel 1953 dal violoncellista austriaco Nikolaus Harnoncourt. Sin da allora Harnoncourt fu un precursore della pratica esecutiva storica, ovvero dell'esecuzione con strumenti originali dell'epoca usando le tecniche del tempo. Per ottenere questo risultato, gli strumentisti del gruppo trascorsero quattro lunghi anni a provare il repertorio prima di dare il loro primo concerto. Soltanto nel 1957 venne dato il primo concerto del Concentus Musicus Wien, al \"Palais Schwarzenberg\" di Vienna. \nIl gruppo incontr\u00f2 subito il favore del pubblico e della critica e dal 1960 vennero tenuti dei cicli annuali di concerti e vennero effettuate registrazioni discografiche dei \"Concerti brandeburghesi\" di Bach ed in seguito, dal 1971 al 1990, dell'integrale delle \"Cantate\" dello stesso Bach. In questo monumentale lavoro Harnoncourt fu affiancato dal direttore d'orchestra Gustav Leonhardt.\nNel 1967 eseguono la colonna sonora del film \"Cronaca di Anna Magdalena Bach\" diretti da Harnoncourt.\nNel corso della sua attivit\u00e0 il complesso si \u00e8 cimentato anche nell'esecuzione di opere barocche fra le quali si ricordano \"Didone ed Enea\" e \"The Fairy Queen\" di Purcell, diversi oratori di Georg Friedrich H\u00e4ndel e \"L'Orfeo\" di Monteverdi. \nIl repertorio del Concentus Musicus Wien va dal medioevo fino al classicismo con Haydn e Mozart, comprendendo musica sacra e profana."}
{"id": "1602016", "revid": "486946", "url": "https://it.wikipedia.org/wiki?curid=1602016", "title": "Compagnia Britannica delle Indie Orientali", "text": ""}
{"id": "1602018", "revid": "767487", "url": "https://it.wikipedia.org/wiki?curid=1602018", "title": "Seconda B", "text": "Seconda B \u00e8 un film commedia di ambiente scolastico, diretto nel 1934 da Goffredo Alessandrini.\nTrama.\nAnno scolastico 1911-12, il professor Monti, timido insegnante di storia naturale all'Istituto Internazionale di Educazione Femminile, si innamora di una collega insegnante di ginnastica che, con qualche titubanza, ricambia il suo amore. Un'allieva, Maria Renzi, figlia di un deputato, scoperto il cauto idillio, d'accordo con alcune compagne decide di vendicarsi del professore che l'aveva segnalata al preside come la pi\u00f9 indisciplinata: si finge innamorata di Monti fino a fargli perdere la testa e quasi farle una dichiarazione con lo scopo di umiliarlo di fronte a tutta la scolaresca. La professoressa di ginnastica, venuta al corrente della beffa, rimprovera aspremente l'allieva e la prende a schiaffi. Il preside prende le parti della figlia dell'onorevole e licenzia la professoressa che per\u00f2 riconquister\u00e0 il maturo collega che per solidariet\u00e0 lascer\u00e0 il lavoro.\nCommento.\nIl film venne girato negli stabilimenti della Cines e venne presentato alla II Mostra Internazionale d'Arte Cinematografica di Venezia. Oltre ai tecnici accanto riportati, per il momento si conosce soltanto il nome dell'operatore, Domenico Scala, e il fonico, Vittorio Trentino."}
{"id": "1602020", "revid": "1305772", "url": "https://it.wikipedia.org/wiki?curid=1602020", "title": "Giuseppa Salvo", "text": "Biografia.\nMadre di Nicol\u00f2, Giuseppe e Carmelo Andaloro, fu \"donna di mafia\", l'ultima persona ad arrendersi davanti al \"prefetto di ferro\" Cesare Mori durante l'\"assedio di Gangi\", nel 1926 e mantenne un comportamento \"omertoso\" pure durante il processo.\nTrascorse tutta la sua vita assieme a ricercati, essendo suo padre e quindi il suo marito, i capi della banda di Gangi, vestiva con abiti maschili e raggiunto il comando della banda, dopo la morte del marito, interveniva anche come giudice inappellabile nelle dispute fra paesani ed organizzatrice di matrimoni forzati di fanciulle con uomini della sua banda.\nDopo la cattura, venne rinchiusa, assieme ad una cinquantina di detenuti, proveniente dall'area delle Madonie, in una vecchia chiesa, riadatta a prigione, a Termini Imerese, a met\u00e0 strada fra le Madonie e Palermo in attesa del processo. Il clamore e la notoriet\u00e0 del gruppo di arrestati fu tale da attirare l'attenzione della stampa internazionale, tra cui un giornalista del Times che la gratifico' del titolo di \"Regina di Gangi\", ed il corrispondente del New York Times la descrisse coloritamente: \" \"Madre di una feroce covata, ..., capelli bianchi come la neve, perfettamente eretta, veloce nei movimenti, con portamento deciso e dignitoso. Il suo aspetto sinistro ed il suo sguardo diabolico gelavano il sangue\"\" ."}
{"id": "1602024", "revid": "192549", "url": "https://it.wikipedia.org/wiki?curid=1602024", "title": "Pandolfo IV da Capua", "text": ""}
{"id": "1602025", "revid": "47767", "url": "https://it.wikipedia.org/wiki?curid=1602025", "title": "Chiesa della Nativit\u00e0 di Maria (Brentonico)", "text": "La chiesa della Nativit\u00e0 di Maria si trova nella piazza del paese di Cazzano, comune di Brentonico.\nStoria.\nLa chiesa venne edificata nel 1612 (la data \u00e8 rammentata nell'iscrizione dell'arco centrale) attorno ad un'edicola preesistente la cui nicchia riportava il dipinto della Madonna delle Grazie. L'immagine era tenuta in grande considerazione dalla gente del luogo e da quella dei villaggi vicini. Nonostante gli interventi e i successivi restauri, compresi quelli necessari dopo i danneggiamenti subiti durante la prima guerra mondiale, l'edificio ha mantenuto la lineare semplicit\u00e0 architettonica settecentesca.\nInterni.\nL'interno \u00e8 ad aula con volte a botte e tre campate. Il pavimento \u00e8 a quadri di calcare rosso e bianco. I santi Giovanni, Paolo e Pietro sono dipinti sulla volta in elaborate cornici. L'altare maggiore, realizzato dalla scuola dei Benedetti di Castione \u00e8 di marmi policromi nella cui nicchia \u00e8 custodita una pala della Nativit\u00e0 del pittore Miolata. Gli altari laterali sono di marmo proveniente dal vicino paese di Castione e sono dedicati a San Giuseppe e alla Madonna. Sulla parete sinistra \u00e8 esposta in una nicchia la statua di Maria Bambina in culla dorata e veste candida.\nCampanile.\nIl campanile \u00e8 a conci angolari con un ordine di bifore tardive, la cuspide \u00e8 tronca con quattro spioventi sui quali si innalza la croce di ferro con angelo che suona la tromba."}
{"id": "1602028", "revid": "287204", "url": "https://it.wikipedia.org/wiki?curid=1602028", "title": "Constantin von Economo", "text": "Biografia.\nNacque in Romania, da genitori greco-rumeni. Crebbe a Trieste, dove ricevette l'educazione primaria e secondaria, poi si trasfer\u00ec a Vienna. Studi\u00f2 ingegneria e medicina, diventando assistente di neurologia e psichiatria (1906), professore associato (1913) e poi professore (1921) all'Universit\u00e0 di Vienna. Il 17 aprile 1917 descrisse l'encefalite letargica epidemica (da allora conosciuta come 'malattia di von Economo') presso la Societ\u00e0 Viennese per la Psichiatria e la Neurologia.\nNel 1918 postul\u00f2 l'esistenza di un centro di regolazione del sonno attivo nel cervello e in seguito lo localizz\u00f2 con precisione chiamandolo \"centro della veglia\", basandosi su osservazioni cliniche e anatomopatologiche tramite autopsie. Nel 1925 pubblic\u00f2, insieme al neurologo Georg N. Koskinas (1885-1975), il monumentale \"Cytoarchitektonik der Hirnrinde des erwachsenen Menschen\" (Citoarchitettonica della Corteccia Cerebrale dell'Uomo Adulto). Von Economo mor\u00ec nel 1931 a Vienna all'et\u00e0 di 55 anni.\nStudi scientifici.\nEconomo ha pubblicato circa 150 articoli e libri. Nei suoi primi studi, si \u00e8 concentrato sulla neuroanatomia e sulla fisiologia del mesencefalo, sul ponte e sulla via del nervo trigemino e ha scritto articoli che trattano ad esempio di emiplegia coreica, tumori pontini, masticazione e deglutizione.\nEncefalite letargica.\nQuesta encefalite con infiammazione acuta della sostanza grigia si \u00e8 verificata in forma epidemica in tutto il mondo dal 1915 al 1924 circa, principalmente in Europa e Nord America, causando lesioni nella sostanza nera Von Economo ha descritto in dettaglio i sintomi, la patologia e l'istologia della malattia che presto \u00e8 stata chiamata la malattia di Von Economo. Tre tipi di questa malattia potrebbero essere distinti. I sintomi della forma sonnolenta-oftalmoplegica erano sonnolenza, che spesso portava a coma e morte, paralisi di nervi cranici, estremit\u00e0 e muscoli oculari e volti inespressivi. La forma ipercinetica si manifestava con irrequietezza, disturbi motori come contrazioni dei gruppi muscolari, movimenti involontari, stato mentale ansioso e insonnia o inversione dei modelli di sonno. La forma amiostatica-acinetica portava spesso a uno stato cronico simile alla malattia di Parkinson, chiamato parkinsonismo postencefalitico. I sintomi erano debolezza muscolare, rigidit\u00e0 dei movimenti e insonnia o inversione del sonno.\nVon Economo pubblic\u00f2 le sue scoperte in un articolo del 1917, \"Die Encephalitis lethargica\", e nella monografia \"Die Encephalitis lethargica, ihre Nachkrankheiten und ihre Behandlung\" nel 1929 (Encephalitis lethargica - Le sue sequele e trattamenti). Non ci sono casi di encefalite letargica dal 1940. Von Economo \u00e8 stato ispirato da questa malattia per la ricerca di un centro del sonno nel cervello."}
{"id": "1602029", "revid": "115862166", "url": "https://it.wikipedia.org/wiki?curid=1602029", "title": "Pietro Dubois", "text": "Venne educato all'Universit\u00e0 di Parigi, dove venne in contatto con Tommaso d'Aquino e Sigieri da Brabante.\nScrisse vari trattati di argomenti disparati, dalla liberazione della Terrasanta, a un sistema per abbreviare le guerre e gli si attribuisce anche uno scritto anonimo nel quale Papa Bonifacio VIII viene accusato di eresia per essersi attribuito, oltre al potere spirituale, anche quello temporale.\nEra giudicato come estremista anche nella cerchia del re, per\u00f2 nei suoi scritti, assieme a quelli di Guglielmo di Nogaret, venne riconosciuta la fondazione dei concetti che avrebbero portato alla politica e allo Stato moderno."}
{"id": "1602033", "revid": "36426", "url": "https://it.wikipedia.org/wiki?curid=1602033", "title": "Pierre Dubois", "text": ""}
{"id": "1602038", "revid": "36426", "url": "https://it.wikipedia.org/wiki?curid=1602038", "title": "Vetta d'Italia", "text": "La Vetta d'Italia (\"Klockerkarkopf\" o anche \"Glockenkarkopf\" in tedesco; ), \u00e8 una montagna delle Alpi Orientali situata al confine tra Austria e Italia.\n\u00c8 stata tradizionalmente considerata il punto pi\u00f9 a nord d'Italia, sebbene tale primato spetti in realt\u00e0 alla cima della Testa Gemella Occidentale, situata circa 400 metri pi\u00f9 ad est e 100 metri pi\u00f9 a nord.\nPosizione.\nIl crinale montuoso su cui si trova la Vetta d'Italia, conformato a ferro di cavallo, abbraccia la valle dell'Aurino (intorno al territorio del comune di Predoi), separando l'Alto Adige dal Salisburghese. La valle Aurina \u00e8 collegata all'Austria dalla Forcella del Picco.\nLa Vetta \u00e8 una cima poco appariscente del crinale, poco distante dalla pi\u00f9 alta Cima del Prete (\"Pfaffenschneidkopf\") (). Ha un isolamento topografico di circa 300 metri e una prominenza topografica di neanche 40 metri.\nSituata a nord del 47\u00ba parallelo, la zona supera per latitudine media anche la Svizzera. In realt\u00e0 il punto pi\u00f9 settentrionale dell'Italia non \u00e8 comunque la Vetta d'Italia, ma la montagna situata a nord-est da essa sul crinale orientale del massiccio, la Testa Gemella Occidentale (\"Zwillingsk\u00f6pfe\", ) e distante alcune centinaia di metri.\nNon lontano dalla vetta lungo il crinale italiano si trova il Rifugio Vetta d'Italia (\"Krimmler-Tauern-H\u00fctte\" o \"Neugersdorfer H\u00fctte\" - 2567\u00a0m). Quest'ultimo, assegnato alla Guardia di Finanza dal 1949, \u00e8 passato in propriet\u00e0 della Provincia autonoma di Bolzano con la Guardia di Finanza abilitata al suo uso fino al 2022.\nToponimo.\nIl nome della montagna \u00e8 attestato dalla fine dell'Ottocento come \"Glockenkaarkofl\" e si riconduce al nome della malga \"Klocker\" (spesso trascritto quale \"Glocker\") che a sua volta deriva dal verbo tedesco \"klocken\", ovvero \"picchiare in miniera\" (attivit\u00e0 attestata dal XV secolo in quella zona). In dialetto sudtirolese la montagna \u00e8 chiamata \"Kl\u00f6ckenkork\u00f6pf\" o scherzosamente \"W\u00e4tta\" (\"Vetta\").\n\"Vetta d'Italia\" fu il nome creato da Ettore Tolomei nel 1904 per designare il punto pi\u00f9 settentrionale dell'Italia geografica e comparve e su alcuni bollettini alpinistici europei sin dai primi anni del Novecento.\nStoria e rivendicazioni.\nLa prima ascensione documentata fu fatta della guida alpina di Krimml Franz Hofer e da Fritz Koegel (primo direttore del Nietzsche-Archiv di Naumburg, poi spostato a Weimar) il 10 luglio 1895, quando essa si trovava ancora interamente nel territorio dell'Impero austro-ungarico.\nIl 16 luglio 1904, la vetta venne raggiunta dall'irredentista trentino Ettore Tolomei, accompagnato dal fratello Ferruccio, da alcuni conoscenti e da una guida alpina di Predoi. Egli nella relazione che scrisse per il \"Bollettino del Club Alpino Italiano\" afferm\u00f2 di aver raggiunto il punto pi\u00f9 a settentrione del territorio geografico italiano e di essere il primo scalatore a giungere in cima (solo in seguito venne appurato che cos\u00ec non era), ritenendo addirittura di avere il diritto di poterla battezzare, scegliendo quindi il nome \"Vetta d'Italia\":\nIn quegli anni infatti Tolomei stava elaborando il \"Prontuario dei nomi locali dell'Alto Adige\", opera in cui traduceva la toponomastica sudtirolese autoctona definenendone le forme italiane da adoperarsi per il territorio, una volta conquistato. All'epoca della salita della Vetta d'Italia da parte di Tolomei, gli altri irredentisti trentini erano contrari a portare i confini italiani al Brennero ma negli anni successivi l'irredentismo trentino segu\u00ec in gran parte Tolomei in queste rivendicazioni territoriali massimaliste. Tolomei scolp\u00ec nella roccia una grande \"I\", come auspicio per un futuro spostamento dei confini fra Italia e Austria.\nIl nome Vetta d'Italia fu quindi usato gi\u00e0 a partire dal 1905 da alcuni cartografi italiani e, dalla fine della prima guerra mondiale, la frontiera tra i due stati passa proprio da qui. La montagna acquist\u00f2 un notevole valore simbolico per l'Italia, mentre la popolazione germanofona continu\u00f2 a usare il nome tedesco che si basa appunto sull'etimo \"Klockeralm\".\nNel 2002 un gruppo di \"Sch\u00fctzen\" pose in vetta in segno di rivendicazione politica una placca in bronzo con l'aquila tirolese e la scritta in lingua tedesca \u00ab\"Klockerkarkopf \u2013 Mitten in Tirol\"\u00bb (\u00abKlockerkarkopf \u2013 In mezzo al Tirolo\u00bb).\nA nord della Vetta d'Italia, tuttavia, vi \u00e8 il Salisburghese e non il Tirolo.\nIl 26 febbraio 2011 i Verdi del Sudtirolo/Alto Adige hanno proposto ufficialmente di rinominare la cima con il toponimo \"Vetta d'Europa\" (\"Europagipfel\"), appoggiati in questo dall'ANPI, dal \"Forum Trentino per la Pace\" e dal \"Punto Pax Christi di Bolzano\", auspicando che si ponga \u00abrimedio alla volont\u00e0 sopraffattrice della dannosa dottrina del fascista Tolomei\u00bb. Gi\u00e0 nel 1989 il leader locale dei Verdi Alexander Langer al termine dell'ascesa sulla Vetta d'Italia l'aveva ribattezzata simbolicamente \"Europagipfel - Vetta d'Europa\"."}
{"id": "1602043", "revid": "1318658", "url": "https://it.wikipedia.org/wiki?curid=1602043", "title": "Pandolfo IV di Capua", "text": "Biografia.\nPandolfo IV di Capua fu il figlio e successore di Pandolfo II di Benevento, morto nel 1014.\nPrincipe di Capua: 1016 - 1022.\nDal febbraio 1016 al 1022 egli regn\u00f2 insieme a suo cugino Pandolfo II. Nel 1018, il Catapano d'Italia bizantino Basilio distrusse l'esercito longobardo di Melo di Bari e dei suoi alleati Normanni a Canne.\nA seguito di questa vittoria I Bizantini vollero punire, tra tutti i principi del Mezzogiorno, coloro che erano stati alleati del Imperatore del Sacro Romano Impero.\nPandolfo collabor\u00f2 attivamente con I Greci, aiutando Basilio ad espugnare, nel 1020, la torre alla foce del Garigliano dove si era rifugiato il cognato di Melo, Datto, che fu catturato ed ucciso.\nQuesto fatto port\u00f2 un grande esercito dalla Germania, un distaccamento al comando di Pellegrino, Arcivescovo di Colonia, marci\u00f2 lungo la costa del Mar Tirreno ed assedi\u00f2 Capua.\nNel 1022 il principe fu catturato ed un nuovo principe, Pandolfo conte di Teano, fu insediato.\nPandolfo IV fu portato in catene dall'imperatore Enrico II, che lo fece quasi uccidere prima che Pellegrino intervenisse in suo favore. Egli fu imprigionato in Germania per due anni.\nRitorno al potere: 1026 - 1039.\nFu rilasciato dall'Imperatore Corrado II nel 1024 su richiesta del Principe Guaimario III di Salerno, che sperava in un nuovo alleato.\nAiutato da Guaimario e dal cavaliere normanno Rainulfo Drengot, Pandolfo assedi\u00f2 immediatamente Capua. Nel 1025, Basilio, di ritorno da una spedizione in Sicilia, si un\u00ec a loro con grandi forze.\nNel 1026, dopo un assedio di 18 mesi, la citt\u00e0 cadde. Il comandante greco diede al conte di Teano un salvacondotto per Napoli. Pandolfo riprese il suo dominio e rimase al potere fino al 1038.\nNel 1027, egli sconfisse e depose Sergio IV di Napoli, ma Sergio fu reinsediato nel 1029 da un esercito Normanno al comando di Rainulfo, un tempo alleato di Pandolfo, che ottenne in cambio la contea di Aversa.\nIn seguito Pandolfo si mosse contro l'abate di Montecassino. Il precedente abate, Atenolfo, che aveva aiutato Pandolfo, era fuggito di fronte all'esercito invasore imperiale nel 1024.\nIl nuovo abate, Teobaldo, era stato il candidato dall'Imperatore e dal papa.\nDopo averlo invitato a Capua, Pandolfo lo gett\u00f2 in prigione, dove raggiunse il deposto arcivescovo di Capua.\nNel 1032, Pandolfo rivolse la sua attenzione ad un vecchio alleato di Sergio, Giovanni V di Gaeta. Egli conquist\u00f2 Gaeta ed assunse i relativi titoli di console e duca. Per tutto ci\u00f2 il cronista Amato di Montecassino lo chiam\u00f2 \"fortissime lupe\", \"Il lupo degli Abruzzi\", un uomo dagli \"atti malvagi e subdoli\".\nSuccessivamente, Guaimario IV di Salerno, il figlio di Guaimario III (morto 1027), chiese ai due Imperatori - d'Oriente e d'Occidente - di venire per risolvere le molte dispute che dilaniavano il Sud dell'Italia. Solo Corrado accett\u00f2 e, arrivato a Troia nel 1038, ordin\u00f2 a Pandolfo di restituire a Montecassino i possedimenti rubati. Pandolfo mand\u00f2 la moglie ed il figlio a chiedere la pace in cambio di un grosso quantitativo d'oro (in due rate) oltre ad un figlio ed una figlia come ostaggi. L'imperatore accett\u00f2 l'offerta ma i due ostaggi fuggirono e Pandolfo si rifugi\u00f2 nel suo castello di confine di Sant'Agata de' Goti.\nCorrado prese Capua e la diede a Guaimario insieme al titolo di Principe.\nEgli inoltre fece di Aversa una contea di Salerno.\nPandolfo nel frattempo fugg\u00ec a Costantinopoli, cercando la protezione dei suoi vecchi alleati greci.\nMa le dinamiche politiche erano cambiate e Pandolfo fu imprigionato.\nSeconda restaurazione: 1046 - 1050.\nIn seguito Guaimario entr\u00f2 in conflitto con l'Imperatore Michele IV il Paflagone e, prima della morte di quest'ultimo, Pandolfo fu rilasciato dalla cattivit\u00e0. Egli torn\u00f2 in Italia nel 1042 e, per i successivi cinque anni, con pochi seguaci, minacci\u00f2 Guaimario. Nel 1047 anno cruciale nella storia del Mezzogiorno e dei Longobardi, l'imperatore Enrico III, figlio di Corrado, rese suoi vassalli i Drengot e gli Altavilla.\nA Capua restitu\u00ec per l'ultima volta il potere a Pandolfo, che mor\u00ec il 19 febbraio 1049 o 1050."}
{"id": "1602053", "revid": "585241", "url": "https://it.wikipedia.org/wiki?curid=1602053", "title": "Giuseppe Andaloro (brigante)", "text": "Biografia.\nFiglio di Cataldo e Giuseppa Salvo (\"Zonna Peppina\"), fratello del pi\u00f9 ben noto Nicol\u00f2 e Carmelo. \u00c8 da considerarsi un brigante siciliano pi\u00f9 che un criminale.\nIl 10 gennaio 1926 il \"Prefetto di Ferro\" Cesare Mori aveva detto: \u00abCittadini! Io non disarmo. Il Governo non disarma. Voi avete diritto di essere liberati dalla canaglia: lo sarete. L'azione sar\u00e0 condotta a fondo fino a quando tutta la provincia di Palermo sar\u00e0 redenta. Il governo, per mio mezzo, far\u00e0 tutto il suo dovere: voi fate il vostro. Voi che non avete paura dei moschetti, ma avete paura della nomea di sbirru, avvezzatevi a considerare che la guerra contro i delinquenti \u00e8 dovere del cittadino onesto.\nVoi siete della bella gente, ben costrutta e forte, con tutti gli attributi anatomici della virilit\u00e0: siate dunque uomini, non pecore. Difendetevi! Contrattaccate!\u00bb.\nIl 7 gennaio 1926 fu costretto a rinunciare al suo bestiame, dopo che la Pubblica Sicurezza lo sequestr\u00f2 e lo vendette agli abitanti di Gangi. Fu arrestato dal prefetto Cesare Mori il 4 ottobre 1927, dopo l'assedio di Gangi.\nDopo la resa di Gaetano Ferrarello, anche gli altri briganti escono dalle tane, l'ultima persona ad arrendersi \u00e8 Giuseppa Salvo, con i figli Giuseppe e Carmelo Andaloro."}
{"id": "1602055", "revid": "78273", "url": "https://it.wikipedia.org/wiki?curid=1602055", "title": "Politologo", "text": ""}
{"id": "1602064", "revid": "8911", "url": "https://it.wikipedia.org/wiki?curid=1602064", "title": "Zuam da leze", "text": ""}
{"id": "1602066", "revid": "228587", "url": "https://it.wikipedia.org/wiki?curid=1602066", "title": "Giuseppe Andaloro", "text": ""}
{"id": "1602075", "revid": "125486284", "url": "https://it.wikipedia.org/wiki?curid=1602075", "title": "David Koresh", "text": "Biografia.\nIl suo vero nome era Vernon Wayne Howell. Figlio di una ragazza-madre quattordicenne, Bonnie Sue Clark, non ha mai conosciuto suo padre, un carpentiere ventenne di nome Bobby Howell, che lasci\u00f2 sua madre quando conobbe un'altra donna. Koresh \u00e8 stato cresciuto da un patrigno \"severo\", e descrive la sua infanzia come solitaria.\nAveva aderito alla setta religiosa dei davidiani (\"Branch Davidians\" in inglese), separatesi dalla Chiesa cristiana avventista del settimo giorno, con la cui leader Lois Roden ruppe nel 1983. \nDopo la morte della Roden nel 1986, Koresh, proclamando d'esserne il messia, promosse una scissione in due fazioni, ciascuna delle quali reclamava il possesso della collina e del ranch sede della setta, il Mount Carmel Center.\nI davidiani insediati sul Carmelo erano guidati da George Roden, figlio dei fondatori, che aveva espulso dal ranch la fazione fedele a Koresh. \nAll'inizio di novembre 1987, David Koresh e sette dei suoi seguaci effettuarono quello che le autorit\u00e0 hanno poi descritto come un assalto in stile militare contro George Roden, al fine di ottenere il controllo del Mount Carmel Center. Si scaten\u00f2 uno scontro a fuoco contro George Roden e i suoi seguaci.\nDavid Koresh e compagni furono incarcerati in attesa di processo con l'accusa di tentato omicidio. Il solo David Koresh usc\u00ec su cauzione, mentre gli altri rimasero in carcere.\nAl conseguente processo, i giurati assolsero i seguaci di David Koresh, che, dopo l'arresto di Roden per omicidio nel 1989, divenne unico leader della setta.\n\u00c8 morto nel 1993 in un incendio, (secondo altre fonti si sarebbe suicidato sparandosi, insieme ad altri 15 membri della setta) nella fattoria dei davidiani a Waco in Texas, insieme ad altri 53 adulti e 21 bambini, dopo 51 giorni d'assedio da parte dell'FBI."}
{"id": "1602078", "revid": "1421057", "url": "https://it.wikipedia.org/wiki?curid=1602078", "title": "Stazione di Rho", "text": "La stazione di Rho \u00e8 una stazione ferroviaria ubicata alla congiunzione della linea Torino-Milano con il tronco comune alle linee Domodossola-Milano, Luino-Milano e Porto Ceresio-Milano. Si trova a Rho tra piazza della Libert\u00e0 e via Magenta.\nStoria.\nLa fermata venne attivata il 18 ottobre 1858 in concomitanza all'atto di apertura della tratta ferroviaria Milano-Magenta, divenuta in seguito parte della ferrovia Torino-Milano; contribuendo nel giro di pochi anni allo sviluppo industriale e demografico del territorio comunale di Rho, all'epoca caratterizzato da un'economia quasi esclusivamente agricola.\nNel 1860 la stazione acquis\u00ec il ruolo di interscambio con la relazione per Gallarate; e successivamente per le diramazioni di Varese, Arona, Luino, Porto Ceresio e Domodossola; favorendo in tempi rapidi l'insediamento in zona di numerosi opifici: come il Cotonificio Muggiani, la tintoria Bonecchi, la chimica Bianchi, oggi tutti scomparsi.\nDal 1905 la gestione dell'infrastruttura pass\u00f2 sotto il controllo delle Ferrovie dello Stato e la fermata conobbe gi\u00e0 a partire dagli anni dieci del novecento un considerevole aumento del traffico merci, nonch\u00e9 passeggeri; tale da permettere in tempi successivi un ampliamento delle strutture ad uso del personale ferroviario, compresa la riqualificazione negli anni trenta del piazzale della stazione (l'attuale piazza Libert\u00e0), non appena Rho fu elevata al rango di citt\u00e0.\nTerminato il secondo conflitto mondiale il fascio binari in direzione Milano venne raccordato agli impianti del nascente polo produttivo della Raffineria di Rho, di modo da permettere il trasporto delle cisterne e dei prodotti petroliferi derivati dalla raffinazione del petrolio. La breve tratta ferroviaria seguiva il tracciato della linea Torino-Milano fino all'altezza della localit\u00e0 di Pantanedo, e rimase attiva anche dopo la chiusura della Raffineria a servizio di alcune aziende insediatesi in quel contesto. Nei primi anni duemila il raccordo cadde in disuso, ma in parte \u00e8 ancora esistente seppur scollegato dalla rete. Altri rami ferroviari con partenza dalla stazione di Rho servono attualmente il polo chimico della Trinseo (ex Arkema) e alcune ditte di logistica nella frazione di Lucernate.\nCome tutte le stazioni della rete nazionale anche quella di Rho pass\u00f2 in gestione dal 2001 alla neo costituita Rete Ferroviaria Italiana.\nStrutture e impianti.\nIl piazzale \u00e8 composto da cinque binari di cui quattro serviti da banchine (fino ai primi anni duemila era attivo un sesto binario destinato alle precedenze per i treni in direzione Torino).\nSull'area dell'ex scalo merci sono stati ricavati un parcheggio auto a pagamento e un deposito per le biciclette dotato di ciclofficina.\nDal 2016 \u00e8 in corso di realizzazione un progetto di restyling dell'impianto, che ha previsto il completo rinnovo dei locali adibiti a biglietteria ed ai servizi igienici (opere concluse a giugno 2019). Contestualmente \u00e8 stata attivata una nuova centrale operativa per la gestione del traffico ferroviario e sono in atto interventi di ristrutturazione ai sottopassi e alle banchine, al fine di eliminare le criticit\u00e0 legate alle barriere architettoniche.\nNel 2020 vengono inoltre attuate opere connesse alla sostituzione degli impianti di diffusione sonora, oltre alla completa ritinteggiatura delle facciate del fabbricato viaggiatori, con il rifacimento delle coperture e dell'impianto di illuminazione lungo le pensiline, queste ultime edificate tra la fine degli anni settanta e i primi anni ottanta.\nMovimento.\nLa stazione \u00e8 fermata dei treni del servizio ferroviario suburbano di Milano: linee S5 (Varese-Pioltello Limito-Treviglio), S6 (Novara-Pioltello Limito-Treviglio), S11 (Chiasso-Milano Porta Garibaldi-Rho); nonch\u00e9 di alcuni regionali che servono le direttrici: Arona-Domodossola-Porto Ceresio-Varese-Milano Porta Garibaldi e Torino Porta Nuova-Milano Centrale.\nServizi.\nL'impianto \u00e8 classificato da RFI nella categoria \"Gold\"\ne dispone dei seguenti servizi:\nInterscambi.\nNelle immediate vicinanze della stazione ferroviaria effettuano fermata alcune linee automobilistiche urbane e extraurbane esercitate dagli operatori STIE, Movibus ed Airpullman."}
{"id": "1602079", "revid": "767487", "url": "https://it.wikipedia.org/wiki?curid=1602079", "title": "Boi\u021ba", "text": "Boi\u021ba (in ungherese \"Bojca\", in tedesco \"Ochsendorf\") \u00e8 un comune della Romania di 1.683 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 4 villaggi: Boi\u021ba, Lazaret (\"Lazarett\"), Lotrioara (\"Lauterburg\"), Paltin (\"Muckendorf\").\nBoi\u021ba \u00e8 divenuto comune autonomo nel 2004, staccandosi dalla citt\u00e0 di T\u0103lmaciu.\nScavi archeologici hanno rinvenuto sul territorio del comune i resti di un insediamento romano chiamato \"Caput Stenarum\" ed un \"castrum\" della Legio XIII Gemina.\nI principali monumenti del comune sono:"}
{"id": "1602080", "revid": "287204", "url": "https://it.wikipedia.org/wiki?curid=1602080", "title": "Boita", "text": ""}
{"id": "1602081", "revid": "287204", "url": "https://it.wikipedia.org/wiki?curid=1602081", "title": "'Nzuddi", "text": "Gli 'nzuddi, in siciliano \"i 'nzuddi\", sono dolci tipici della provincia di Messina, di forma quadrata o rettangolare, leggermente schiacciata, di colore dorato, a base di farina, zucchero, mandorle, cannella, albume d'uovo e ammoniaca.\nEtimologia.\nQuesti dolci venivano preparati nel monastero dalle suore Vincenziane, il nome 'nzuddi deriverebbe dall'abbreviazione del nome Vincenzo che in siciliano sarebbe \"Vincinzuddu\".\nStoria.\nGli 'nzuddi sono dei dolci tipici messinesi. Questi dolci tradizionalmente vengono preparati durante la festa della Madonna della lettera, patrona della citt\u00e0, il 3 Giugno. Una variante diversa di questi dolci si \u00e8 diffusa anche in altre parti della Sicilia, dove vengono preparati in occasione della festivit\u00e0 dei Morti e di Ognissanti."}
{"id": "1602083", "revid": "188402", "url": "https://it.wikipedia.org/wiki?curid=1602083", "title": "Stazione di Vanzago-Pogliano", "text": "La stazione di Vanzago-Pogliano \u00e8 una fermata posta sul tronco comune alle linee Domodossola-Milano, Luino-Milano e Porto Ceresio-Milano, nel centro del comune di Vanzago. La stazione riveste una certa importanza anche per gli utenti del comune di Pogliano Milanese da cui la denominazione composta dello scalo.\nStoria.\nLa stazione, gestita da Rete Ferroviaria Italiana, port\u00f2 la denominazione di \"Vanzago\" fino al 1951, quando assunse la nuova denominazione di \"Vanzago-Pogliano\". Il 21 novembre 2021 la stazione \u00e8 stata trasformata da stazione ferroviaria in una fermata.\nStrutture e impianti.\nIl piazzale \u00e8 composto da due binari, entrambi serviti da banchine. Un terzo binario, prima accessibile ai passeggeri, \u00e8 stato rimosso dopo la costruzione del sottopassaggio pedonale.\nMovimento.\nLa stazione \u00e8 servita dai convogli del servizio ferroviario suburbano di Milano, linea S5 (Varese-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con Regione Lombardia.\nNelle ore di punta mattiniere dei pendolari effettuano fermata nella stazione di Vanzago-Pogliano anche alcuni treni regionali con destinazione Milano Porta Garibaldi."}
{"id": "1602085", "revid": "367445", "url": "https://it.wikipedia.org/wiki?curid=1602085", "title": "Atlantide", "text": "Atlantide (: ; in greco , \"isola di Atlante\") \u00e8 un'isola leggendaria, il cui mito \u00e8 menzionato per la prima volta nel IV secolo a.C. da Platone nei dialoghi \"Timeo\" (17a-27b) e \"Crizia\".\nSecondo il racconto di Platone, oltre le Colonne d'Ercole ci sarebbe stata una serie di piccole isole che attraversavano un immenso mare fino a un grande continente a dirimpetto nel quale prosperava una potenza marittima denominata Atlantide che avrebbe conquistato anche molte parti mediterranee dell'Europa occidentale fino all'Etruria a nord e del nord Africa fino all'Egitto a sud, novemila anni prima del tempo di Solone (cio\u00e8 approssimativamente nel 9600 a.C.). Dopo avere fallito l'invasione di Atene, Atlantide sarebbe sprofondata \"in un singolo giorno e notte di disgrazia\" per opera di Poseidone. Il nome dell'isola-continente deriva da quello di Atlante, leggendario governatore dell'oceano Atlantico, figlio di Poseidone, che sarebbe stato anche, secondo Platone, il primo re della potenza marittima.\nLa descrizione geografica apparentemente indica oltre all'isola Atlantide anche l'America, citata come un vero continente circondato da un vero mare, in contrapposizione al mar Mediterraneo, definito \"un porto di angusto ingresso\".\nEssendo una storia funzionale ai dialoghi di Platone, Atlantide \u00e8 generalmente vista come un mito concepito dal filosofo greco per illustrare le proprie idee politiche. Bench\u00e9 la funzione di Atlantide sembri chiara alla maggior parte degli studiosi, essi disputano su quanto e come il racconto di Platone possa essere ispirato da eventuali tradizioni pi\u00f9 antiche. Alcuni argomentano che Platone si bas\u00f2 sulla memoria di eventi passati come l'eruzione vulcanica di Thera o la guerra di Troia, mentre altri insistono che egli trasse ispirazione da eventi contemporanei come la distruzione di Elice nel 373 a.C. o la fallita invasione ateniese della Sicilia nel 415-413 a.C.\nLa possibile esistenza di un'autentica Atlantide venne attivamente discussa durante l'antichit\u00e0 classica, ma fu generalmente rigettata e occasionalmente parodiata da autori posteriori. Quasi ignorata nel Medioevo, la storia di Atlantide fu riscoperta dagli umanisti nell'era moderna. La descrizione di Platone ha ispirato le opere utopiche di numerosi scrittori rinascimentali, come \"La nuova Atlantide\" di Bacone. Al tema sono state dedicate alcune migliaia di libri e saggi. Atlantide ispira la letteratura contemporanea, soprattutto quella fantasy, ma anche la fantascienza, i fumetti, i film, i videogiochi, essendo divenuta sinonimo di ogni e qualsiasi ipotetica civilt\u00e0 perduta nel remoto passato.\nI dialoghi di Platone.\nI dialoghi di Platone \"Timeo\" e \"Crizia\", scritti intorno al 360 a.C., contengono i primi riferimenti ad Atlantide. Platone introduce Atlantide nel \"Timeo\" (17-27):\nI quattro personaggi che compaiono in entrambi i dialoghi di Platone sono due filosofi, Socrate e Timeo di Locri, e due politici, Ermocrate e Crizia, bench\u00e9 il solo Crizia parli di Atlantide. Nelle sue opere Platone fa ampio uso dei dialoghi socratici per discutere di posizioni contrarie nel contesto di una supposizione.\nNel \"Timeo\" all'introduzione segue un resoconto della creazione e della struttura dell'universo e delle antiche civilt\u00e0. Nell'introduzione Socrate riflette sulla societ\u00e0 perfetta, gi\u00e0 descritta in Platone nella \"Repubblica\" (c. 380 a.C.), chiedendo se lui e i suoi ospiti possano ricordare una storia che esemplifica tale societ\u00e0. Crizia menziona un racconto storico che presumibilmente avrebbe costituito l'esempio perfetto e prosegue descrivendo Atlantide, come riportato nel \"Crizia\". Nel suo racconto, l'antica Atene sembra costituire la \"societ\u00e0 perfetta\" e Atlantide la sua avversaria, che rappresentano l'antitesi dei tratti \"perfetti\" descritti nella \"Repubblica\".\nSecondo Crizia, le antiche divinit\u00e0 divisero la Terra in modo che ogni dio potesse avere un lotto; a Poseidone fu lasciata, secondo i suoi desideri, l'isola di Atlantide. L'isola era pi\u00f9 grande dell'antica Libia (Nord Africa) e dell'Asia Minore (Anatolia) messe assieme, ma in seguito venne affondata da un terremoto e divent\u00f2 un banco di fango impraticabile, impedendo di viaggiare in qualsiasi parte dell'oceano. Gli Egiziani, affermava Platone, descrivevano Atlantide come un'isola composta per lo pi\u00f9 di montagne nella parte settentrionale e lungo la costa, \"mentre tutt'intorno alla citt\u00e0 vi era una pianura, che abbracciava la citt\u00e0 ed era essa stessa circondata da monti che discendevano fino al mare, piana e uniforme, tutta allungata, lunga tremila stadi [circa ] sui due lati e al centro duemila stadi [circa ] dal mare fin gi\u00f9. [...] a una distanza di circa cinquanta stadi [], c'era un monte, di modeste dimensioni da ogni lato [...] L'isola, nella quale si trovava la dimora dei re, aveva un diametro di cinque stadi\" [circa ].\nNel \"Timeo\" si racconta di come Solone, giunto in Egitto, fosse venuto a conoscenza da alcuni sacerdoti egizi di un'antica battaglia avvenuta tra gli Atlantidei e gli antenati degli Ateniesi, che avrebbe visto vincenti i secondi. Secondo i sacerdoti, Atlantide era una monarchia assai potente, con enormi mire espansionistiche. Situata geograficamente oltre le Colonne d'Ercole, politicamente controllava l'Africa fino all'Egitto e l'Europa fino all'Italia. Proprio nel periodo della guerra con gli Ateniesi un immenso cataclisma fece sprofondare l'isola nell'oceano, distruggendo per sempre la civilt\u00e0 di Atlantide.\nNel dialogo successivo, il \"Crizia\", rimasto incompiuto, Platone descrive pi\u00f9 nel dettaglio la situazione geopolitica di Atlantide, collocando il tutto novemila anni prima.\nCrizia racconta che il dio Poseidone s'innamor\u00f2 di Clito, una fanciulla dell'isola, e \u00abrecinse la collina dove ella viveva, alternando tre zone di mare e di terra in cerchi concentrici di diversa ampiezza, due erano fatti di terra e tre d'acqua\u00bb, rendendola inaccessibile agli uomini, che all'epoca non conoscevano la navigazione. Rese inoltre rigogliosa la parte centrale, occupata da una vasta pianura, facendovi sgorgare due fonti, una di acqua calda e l'altra di acqua fredda. Poseidone e Clito ebbero dieci figli, il primo dei quali, Atlante, sarebbe divenuto in seguito il governatore dell'impero. La civilt\u00e0 atlantidea divenne una monarchia ricca e potente e l'isola fu divisa in dieci zone, ognuna governata da un figlio del dio del mare e dai relativi discendenti. La terra generava beni e prodotti in abbondanza, e sull'isola sorgevano porti, palazzi reali, templi e altre maestose opere. Al centro della citt\u00e0 vi era il santuario di Poseidone e Clito, lungo uno stadio (177 metri), largo tre pletri e alto in proporzione, rivestito di argento al di fuori e di oricalco, oro e avorio all'interno, con al centro una statua d'oro di Poseidone sul suo cocchio di destrieri alati, che arrivava a toccare la volta del tempio.\nOgnuno dei dieci re governava la propria regione di competenza, e tutti erano legati gli uni agli altri dalle disposizioni previste da Poseidone e incise su una lastra di oricalco posta al centro dell'isola, attorno a cui si riunivano per prendere decisioni che riguardavano tutti. Crizia descrive anche il rituale da eseguire prima di deliberare, che prevedeva una caccia al toro armati solo di bastoni e una libagione con il sangue dell'animale ucciso, seguita da un giuramento e da una preghiera. La virt\u00f9 e la sobriet\u00e0 dei governanti dur\u00f2 per molte generazioni, finch\u00e9 il carattere umano ebbe il sopravvento sulla loro natura divina. Caduti preda della bramosia e della cupidigia, gli abitanti di Atlantide si guadagnarono l'ira di Zeus, il quale chiam\u00f2 a raccolta gli dei per deliberare sulla loro sorte.\nLe notizie che Platone narra di Atlantide provengono molto probabilmente dalla tradizione greca, da Creta e forse dall'Egitto e da altre fonti a noi perdute, il tutto reinterpretato letterariamente dal filosofo.\n\u00c8 anzitutto evidente il punto di vista da cui viene narrato il mito, che pone al centro la citt\u00e0 di Atene, simbolo di sobriet\u00e0 e rigore, ma oltre all'immediato paragone con la \"polis\" corrotta dell'epoca di Platone, \u00e8 riscontrabile nel dialogo una proposta utopica, che si esprime nella contrapposizione delle due citt\u00e0, a cui corrispondono due diverse concezioni del modello divino.\nSia l'Atene primitiva, suddivisa in aree da coltivare e abitata da contadini e artigiani, sia la ricca e potente Atlantide sono infatti rappresentazioni del modello divino tratteggiato nel \"Timeo\", a cui la citt\u00e0 \"storica\" deve guardare nella sua organizzazione politica ed economica; la loro decadenza invece, sentenziata da cataclismi naturali e, nel caso di Atlantide, dovuta alla cupidigia degli uomini, \u00e8 un palese richiamo alla corruzione degli Stati gi\u00e0 descritta nella \"Repubblica\". In analogia con la struttura del \"Timeo\", la seconda parte del \"Crizia\" avrebbe dovuto descrivere la realt\u00e0 intermedia tra il \"logos\" e il disordine, con un chiaro riferimento alla situazione delle \"poleis\" nel decennio tra il 360 e il 350 a.C., caratterizzata da scontri tra un centro e l'altro per il controllo dei traffici commerciali: decaduta anch'essa dopo la scomparsa della citt\u00e0 rivale, l'Atene del mito avrebbe potuto salvarsi dall'inesorabile declino solo rivolgendosi a leggi ispirate al bene.\nRicezione e teorie.\nAntichit\u00e0.\nAl di fuori dei dialoghi \"Timeo\" e \"Crizia\" di Platone, non esistono prove concrete su Atlantide.\nNonostante alcuni nell'antichit\u00e0 avessero ritenuto un fatto storico il racconto riportato da Platone, il suo allievo Aristotele non diede peso alla cosa, liquidandola come un'invenzione del maestro. Ad Aristotele \u00e9 infatti attribuita la frase \"L'uomo che l'ha sognata, l'ha anche fatta scomparire.\"\nAlcuni autori antichi videro Atlantide come frutto dell'immaginazione mentre altri credettero fosse reale. Il primo commentatore di Platone, il filosofo Crantore da Soli, allievo di Senocrate, a sua volta allievo di Platone, \u00e8 spesso citato come esempio di autore che ritenne la storia un fatto autentico, in quanto gli fu riferito di cronache su Atlantide scritte sulle stele dell'antico tempio di Sais in Egitto. Proclo riferisce in proposito: L'opera di Crantore, un commento al \"Timeo\" di Platone, \u00e8 perduta, ma essa ci \u00e8 nota grazie alla suddetta testimonianza di Proclo, che ne scrisse sette secoli dopo. Un altro filosofo dell'antichit\u00e0 che credette nell'esistenza del luogo mitico citato da Platone fu Posidonio di Rodi (II-I secolo a.C.), secondo quanto riferisce Strabone.\nIl racconto di Platone sull'Atlantide pu\u00f2 inoltre avere ispirato imitazioni parodiche: scrivendo solo pochi decenni dopo il \"Timeo\" e \"Crizia\", lo storico Teopompo di Chio narr\u00f2 di una terra in mezzo all'oceano conosciuta come Meropide (ovvero terra di Merope). Questa descrizione era inclusa nel libro VIII della sua voluminosa \"Filippica\", che contiene un dialogo tra re Mida e Sileno, un compagno di Dioniso. Sileno descrive i Meropidi, una razza di uomini che crescevano al doppio dell'altezza normale e abitavano due citt\u00e0 sull'isola di Meropis (Cos?): \"Eusebes\" (, \"citt\u00e0 pia\") e \"Machimos\" (, \"citt\u00e0 combattente\"). Egli inoltre scrive che un'armata di dieci milioni di soldati attraversarono l'oceano per conquistare Iperborea, ma abbandonarono tale proposito quando si resero conto che gli Iperborei erano il popolo pi\u00f9 fortunato del mondo. Heinz-G\u00fcnther Nesselrath ha argomentato che questi e altri dettagli della storia di Sileno sono intesi come imitazioni ed esagerazioni della storia di Atlantide, allo scopo di esporre al ridicolo le idee di Platone.\nZotico, un filosofo neoplatonico del III secolo a.C., scrisse un poema epico basato sul racconto di Platone.\nDiodoro Siculo (I secolo a.C.) - confermato sostanzialmente da Plinio il Vecchio (I secolo d.C.) - collocava la capitale di Atlantide a Kerne, avamposto cartaginese sulla costa atlantica dell'Africa fondato da Annone il Navigatore: probabilmente nel R\u00edo de Oro, ex Sahara spagnolo.\nLo storico romano del IV secolo d.C. Ammiano Marcellino, dissertando sulle perdute opere di Timagene, uno storico attivo nel I secolo a.C., scrive che i Druidi della Gallia riferirono che parte degli abitanti di quella terra erano migrati l\u00ec da isole lontane. Alcuni hanno inteso che si parlasse di sopravvissuti di Atlantide giunti via mare nell'Europa occidentale, ma Ammiano in realt\u00e0 parla di \"isole e terre oltre il Reno\", un'indicazione che gli immigrati in Gallia vennero dal Nord (Britannia, Olanda o Germania).\nSecondo Diodoro Siculo, comunque, i Celti che venivano dall'oceano adoravano gli dei gemelli Dioscuri che apparvero loro provenienti dall'oceano.\nDurante il Medioevo l'argomento fu pressoch\u00e9 ignorato. Un trattato ebraico sull'astronomia computazionale datato al 1378-1379, apparentemente una parafrasi di una precedente opera islamica a noi ignota, allude al mito di Atlantide in una discussione concernente la determinazione dei punti zero per il calcolo della longitudine.\nNegli anni novanta Eberhard Zangger ha avanzato l'ipotesi che il mito di Atlantide tragga origine da un racconto egizio relativo alla guerra di Troia.\nEpoca moderna.\nRiscoperta dagli umanisti nell'era moderna, la storia di Platone ha ispirato le opere utopiche di numerosi scrittori dal Rinascimento in poi. La scoperta dell'America, inoltre, pose subito il problema di una qualche sua conoscenza previa, e dunque anche il problema della discendenza e dell'origine della umanit\u00e0 americana del tutto inaspettata nella cultura europea dell'epoca.\nBartolom\u00e9 de Las Casas sostenne che la stessa impresa di Cristoforo Colombo era stata sollecitata dal desiderio di vagliare il mito dell'esistenza di Atlantide. Nel capitolo ottavo della sua \"Historia de las Indias\", Las Casas scriveva che Colombo sperava di raggiungere le Indie anche appoggiandosi a isole che erano ci\u00f2 che restava del mitico continente. In generale, con la scoperta dell'America il mito platonico venne utilizzato, con indirizzi diversi, per rispondere alla questione della legittimit\u00e0 dei possedimenti coloniali, nonch\u00e9 al problema dell'inquadramento storico delle popolazioni native. Agust\u00edn de Z\u00e1rate (1514-1560) (\"Historia del descubrimiento y conquista de la provincia del Per\u00fa\", 1555) opin\u00f2 che il racconto platonico andasse preso alla lettera e che, di conseguenza, Francisco Pizarro derivasse la propria autorit\u00e0 di governatore del Per\u00f9 dalla corona spagnola e non da una cessione di diritti da parte dei capi indigeni. Ammettere l'autenticit\u00e0 del continente di Atlantide significava infatti concepire la possibilit\u00e0 di un passaggio, tramite esso, dei discendenti di No\u00e8 dall'Europa all'America. Viceversa, Francisco L\u00f3pez de G\u00f3mara (1511-1566) (\"Historia general de las Indias\", 1552-1553), nell'intento di difendere la legittimit\u00e0 delle conquiste messicane di Hern\u00e1n Cort\u00e9s, identificava Atlantide con il Nuovo Mondo. Infatti, su terre cos\u00ec antiche poteva vantare un diritto dinastico solo chi le aveva conquistate. In tal modo, per\u00f2, l'origine delle popolazioni che le abitavano risultava scarsamente ricollegabile al ceppo di Adamo ed Eva, e ci\u00f2 lasciava spazio a un pericoloso poligenismo.\n\"La nuova Atlantide\" di Francesco Bacone del 1627 descrive una societ\u00e0 utopica, chiamata \"Bensalem\", collocata al largo della costa occidentale americana. Un personaggio del libro sostiene che la popolazione proveniva da Atlantide, fornendo una storia simile a quella di Platone e collocando Atlantide in America. Non \u00e8 chiaro se Bacone intendesse l'America settentrionale o quella meridionale.\nLo scienziato Olaus Rudbeck (1630\u20131702) scrisse nel 1679-1702 \"Atlantica\" (\"Atland eller Manheim\"), un lungo trattato dove sostenne come la propria patria, la Svezia, fosse la perduta Atlantide, la culla della civilt\u00e0, e come lo svedese fosse la lingua di Adamo da cui si sarebbero evoluti il latino e l'ebraico.\n\"The Chronology of the Ancient Kingdoms Amended\" (1728, postumo) di Isaac Newton studia una variet\u00e0 di collegamenti mitologici con Atlantide.\nVerso la fine del Settecento l'astronomo e letterato francese Jean Sylvain Bailly torn\u00f2 a parlare di Atlantide, nelle sue opere pi\u00f9 importanti, tra cui l\u2032\"Histoire de l'astronomie ancienne\" (1775) e le \"Lettres sur l'Atlantide de Platon\" (1779). Egli un\u00ec la tradizione di Atlantide al mito di Iperborea, una leggendaria civilt\u00e0 nordica di cui Erodoto e altri storici antichi avevano lasciato delle testimonianze. Bailly sosteneva infatti la tesi secondo cui un'Atlantide nordica fosse la civilt\u00e0 originaria del genere umano, che essa avesse inventato le arti e le scienze e che avesse \"civilizzato\" i Cinesi, gli Indiani, gli Egizi e tutti i popoli dell'antichit\u00e0. Egli posizion\u00f2 questo popolo primordiale nel lontano nord dell'Eurasia, nell'isola di Spitzbergen, nei pressi della Siberia, argomentando che quelle dovevano essere state le prime terre abitabili quando la Terra, originariamente incandescente e inospitale alla vita secondo le ipotesi paleoclimatiche teorizzate da Buffon e Mairan, aveva incominciato a raffreddarsi. Il costante raffreddamento della Terra le aveva per\u00f2, successivamente, rese inabitabili e aveva seppellito l'ancestrale territorio di questa civilt\u00e0 sotto delle lastre di ghiaccio, in modo da perdere completamente le tracce degli Atlantidei, e obbligando i loro discendenti a spostarsi pi\u00f9 a sud per colonizzare le altre zone del globo.\nAlla met\u00e0 e nel tardo Ottocento numerosi rinomati studiosi mesoamericani, a partire da Charles-Etienne Brasseur de Bourbourg, tra i quali Edward Herbert Thompson e Augustus Le Plongeon proposero l'idea che Atlantide fosse in qualche maniera correlata alla civilt\u00e0 maya e alla cultura azteca.\nLa pubblicazione nel 1882 di \"Atlantis: the Antediluvian World\" di Ignatius Donnelly stimol\u00f2 un notevole interesse popolare per Atlantide. Donnelly prese seriamente il resoconto di Platone su Atlantide e tent\u00f2 di stabilire che tutte le antiche civilt\u00e0 conosciute discendessero da questa progredita cultura del Neolitico.\nNegli antichi geroglifici del Tempio di Edfu dedicato al dio Horus \u00e9 presente un racconto analogo alla leggendaria Atlantide, descritta da Platone nel \"Timeo\" e nel \"Crizia\", basata su un'antica tradizione storica egizia udita dal suo lontano parente Solone. Le iscrizioni riportano ad un periodo arcaico, chiamato \"Et\u00e0 degli dei primordiali\". Questi dei non erano originariamente egizi, ma vivevano su un'isola sacra, la \"Patria dei Primordiali\", nel mezzo di un grande oceano. In seguito, in un momento non specificato del passato un cataclisma con inondazioni e incendi colp\u00ec l'isola, dove vi erano le \"pi\u00f9 antiche dimore degli dei\", distruggendola e uccidendo la maggior parte dei suoi divini abitanti.Le iscrizioni descrivono che il primo dio originario che govern\u00f2 l'isola era una \"divinit\u00e0 morta, il Ka\", che viene descritto come il \"Dio della Terra\". Il termine \"Ka\" si trova nel papiro \"Leningrad 1115\" del Museo dell'Ermitage a San Pietroburgo, risalente alla XII dinastia (ca. 2000 a.C.), che contiene un racconto in prosa, noto come Il racconto del naufrago.\nL'isola era conosciuta anche come la \"Casa di Ka\", e che \"questo Ka che abitava tra i canneti dell'isola\". In particolare, nei geroglifici del tempio di Horus si legge di un canale circolare pieno d'acqua, che circondava il territorio sacro originario che si trovava al centro dell'isola, un anello d'acqua che aveva lo scopo di rafforzare e proteggere tale luogo consacrato Ci\u00f2 \u00e9 un parallelo diretto con Atlantide, dove il territorio sacro nel quale si ergeva il tempio e il palazzo del dio Poseidone era circondato da un anello d'acqua, posto al centro di altri anelli concentrici separati da anelli di terra, con lo scopo di fortificare e proteggere. Vi \u00e9 anche un'altra correlazione tra l'inondazione dell'isola di Atlantide, replicato nell'inondazione della Patria dei Primordiali descritta nei testi del tempio di Edfu: \u00abcos\u00ec violento che distrusse la sacra terra... L'acqua primordiale... sommerse l'isola... e l'isola divenne la tomba degli abitanti divini originari... La Patria fin\u00ec nell'oscurit\u00e0 al di sotto delle acque primordiali\u00bb. Anche in questo caso \u00e9 presente una somiglianza con l'opera di Platone che ci narra di \"terremoti e inondazioni di straordinaria violenza\", citando i famosi passi \u00abin un giorno e una notte terribili... l'isola di Atlantide venne... inghiottita dal mare e scomparve\u00bb. Dopo il cataclisma essi \u00abvidero solo delle canne che galleggiavano sulla superficie dell'acqua\u00bb. Vi era anche una grande quantit\u00e0 di fango, una scena che ricorda la descrizione dell'area attorno Atlantide dopo l'inondazione: \u00abquell'area di mare \u00e9 inaccessibile, essendo la navigazione impedita dal fango presente nei bassifondi, uniche vestigia dell'isola sprofondata\u00bb.\nAtlantide nell'occultismo.\nNel corso della fine dell'Ottocento le idee sulla natura leggendaria di Atlantide si combinarono con storie di altre ipotetiche \"terre perdute\" nate nel frattempo come Mu e Lemuria. La teosofa Helena Blavatsky, riprendendo parzialmente e sviluppando le tesi di Bailly, scrisse nel suo libro \"La dottrina segreta\" (1888) le informazioni contenute in un antico manoscritto perduto intitolato \"Le Stanze di Dzyan\", tra cui le storie degli Atlantidei nordici che sarebbero stati eroi culturali (mentre Platone li descrive dediti principalmente alle arti militari), e che erano la quarta \"razza radicale\" (\"Root Race\") dopo quella polare, iperborea e lemurica, a cui sarebbe ora succeduta la quinta e attuale \"razza ariana\": questa sarebbe dunque composta da persone che avrebbero gi\u00e0 vissuto, in vite precedenti, su quel continente remoto.\nLe rivelazioni della Blavatsky e di altri teosofi come Annie Besant, Charles Webster Leadbeater, Rudolf Steiner, derivanti da indagini occulte nell'akasha condotte tramite presunte capacit\u00e0 chiaroveggenti, contribuirono a diffondere una concezione di Atlantide come del luogo primordiale della sapienza e della civilt\u00e0 umane.\nTra i punti in comune delle loro tesi vi era la suddivisione della razza atlantidea in sette sotto-razze, a cui corrispondono sette epoche di sviluppo e di progressiva evoluzione del genere umano. Esse sono:\nLe prime tre razze furono definite rosse, le altre quattro invece bianche. Da un piccolo gruppo della quinta sotto-razza Protosemita, inoltre, il supremo iniziato dell'Oracolo del Sole, conosciuto nella letteratura teosofica come Manu, avrebbe scelto alcuni individui particolarmente progrediti nel pensiero logico per separarli dagli altri e condurli all'interno dell'Asia, dove dare vita alla nuova razza-radicale dell'umanit\u00e0, quella attuale.\nDopo la scuola teosofica, sar\u00e0 il sensitivo americano Edgar Cayce a menzionare Atlantide per la prima volta nel 1923, asserendo in seguito che essa era collocata nei Caraibi e proponendo che fosse un'antica civilt\u00e0, altamente evoluta, ora sommersa, dotata di forze navali e aeree mosse da una misteriosa forma di cristallo di energia. Egli predisse inoltre che delle parti di Atlantide sarebbero riemerse nel 1968 o 1969. La Bimini Road, una formazione rocciosa sommersa con pietre rettangolari appena al largo di North Bimini Island, \u00e8 stata descritta come una possibile prova di questa civilt\u00e0.\nSi \u00e8 sostenuto che prima del tempo di Eratostene (250 a.C. circa), autori greci avessero collocato le Colonne d'Ercole nello stretto di Sicilia, ma non ci sono prove di tale ipotesi. Secondo Erodoto (c. 430 a.C.) una spedizione fenicia circumnavig\u00f2 l'Africa con il benestare del faraone Necho II, navigando a sud sotto il mar Rosso e l'oceano Indiano e verso nord nell'Atlantico, facendo ritorno nel Mediterraneo attraverso le Colonne d'Ercole. La sua descrizione dell'Africa nord-occidentale rende molto chiaro che localizz\u00f2 le Colonne d'Ercole precisamente dove sono oggi. Malgrado questo, la credenza che le Colonne fossero collocate nello stretto di Sicilia prima di Eratostene \u00e8 stata citata in alcune ipotesi sulla collocazione di Atlantide.\nIl concetto di Atlantide attrasse anche i teorici nazisti. La teoria del ghiaccio cosmico (1913) di Hanns H\u00f6rbiger (1860-1931) aveva infatti conquistato un vasto appoggio popolare in Germania e venne promossa dal regime nazista per le sue implicazioni razziali. H\u00f6rbiger riteneva che la Terra fosse soggetta a periodici cataclismi provocati dalla caduta di una serie di corpi celesti che da comete erano diventati satelliti; la sommersione di Atlantide e di Lemuria sarebbero state provocate dalla cattura dell'attuale satellite della Terra, la Luna. I periodi di avvicinamento dei satelliti avrebbero provocato (per diminuzione della gravit\u00e0) la nascita di stirpi di giganti di cui parlano la varie mitologie. Alfred Rosenberg (\"Mito del XX secolo\", 1930) parl\u00f2 di una razza dominante \"nordico-atlantiana\" o \"ariano-nordica\".\nNel 1938 l'alto ufficiale Heinrich Himmler (allora capo supremo delle forze dell'ordine del Terzo Reich) organizz\u00f2 una ricerca in Tibet allo scopo di trovare le spoglie degli Atlantidei bianchi. Julius Evola, in \"Rivolta contro il mondo moderno\" (1934), riprendendo chiaramente le tesi di Bailly, identifica in Atlantide uno dei molti riferimenti presenti nelle opere antiche alla sede iperborea, luogo d'origine di esseri \"pi\u00f9 che umani\" regnanti durante l'et\u00e0 dell'oro, a sua volta ritenuta essere il polo nord, ancora non colpito da un clima rigido, ma anzi regione definita \"solare\".\nDa quando la deriva dei continenti divenne largamente accettata nel corso degli anni sessanta, la popolarit\u00e0 di buona parte delle teorie sul \"continente perduto\" di Atlantide incominci\u00f2 a svanire, mentre si cominciava ad accettare ampiamente la natura immaginaria degli elementi della storia di Platone.\nLa studiosa di Platone Julia Annas ha avuto modo di dire al riguardo:\nKenneth Feder fa notare che la storia di Crizia nel \"Timeo\" fornisce un indizio importante. Nel dialogo, Crizia dice, riferendosi alla societ\u00e0 ipotetica di Socrate:\nFeder cita A. E. Taylor, che scrive \"Non ci potrebbe essere detto in modo pi\u00f9 chiaro che l'intera narrazione della conversazione di Solone con i sacerdoti e la sua intenzione di scrivere il poema su Atlantide sono un'invenzione dell'immaginazione di Platone\".\nAtlantide secondo Rudolf Steiner.\nL'esoterista Rudolf Steiner scrisse in merito ad Atlantide come del quarto grande periodo di evoluzione della Terra, precedente quello attuale. Egli la descrisse come un continente perennemente immerso dentro nebbie e vapori, per la costante presenza di anime in procinto di incarnarsi, e situabile all'incirca dove oggi si trova l'oceano Atlantico; le isole Canarie rappresenterebbero l'ultimo avamposto sopravvissuto dopo che esso sprofond\u00f2 nel mare.\nGli Atlantidei avrebbero posseduto facolt\u00e0 di chiaroveggenza oggi scomparse, in virt\u00f9 del fatto che all'epoca il loro corpo fisico era piuttosto separato dalle altre componenti spirituali. Questa costituzione favoriva la possibilit\u00e0 che entit\u00e0 pi\u00f9 progredite si incarnassero nei loro corpi per guidarli come maestri spirituali all'interno delle scuole iniziatiche, cosa che gli arcangeli mettevano in pratica agendo direttamente in questo modo, oppure che facessero la conoscenza di divinit\u00e0 superiori cos\u00ec come oggi si parla con un'altra persona. La percezione delle cose e pertanto il gusto erano diversi, tanto che allora la musica e il canto erano sviluppati su accordi di settima, oggi considerati non musicali.\nNei primi tempi, la consistenza particolarmente \"molle\" del corpo umano consentiva loro, ad esempio, di allungare elasticamente un arto o le dita a loro piacimento, mentre la vista era meno sviluppata, consentendo di vedere gli oggetti con contorni poco definiti. Il pensiero logico non era ancora sviluppato, ma i suoi limiti erano compensati da un'incredibile memoria con cui gli Atlantidei tenevano a mente ogni dato di esperienza. Steiner fa l'esempio della capacit\u00e0 di risolvere semplici calcoli grazie alla memoria esperenziale.\nUn retaggio del modo in cui appariva un individuo di Atlantide, con la parte eterica della testa pi\u00f9 evoluta, sovrastante l'aspetto fisico ancora animalesco, secondo Steiner sarebbe visibile tuttora nelle sculture delle Sfingi dell'antico Egitto: la Sfinge rappresenterebbe lo sviluppo incompiuto dell'essere umano, il cui corpo attende di essere modellato dalla testa gi\u00e0 compiuta.\nGli Atlantidei vivevano a stretto contatto con la natura, le stesse abitazioni erano formate da oggetti naturali trasformati. L'uomo viveva in piccoli gruppi con un forte senso gerarchico dell'autorit\u00e0 e tenuti assieme da affinit\u00e0 di sangue. Essi possedevano dei veicoli che sfruttavano la combustione delle piante con cui trasformavano la forza vitale in energia in grado di far volare i velivoli. Tuttavia le condizioni in cui si realizzavano tali possibilit\u00e0 tecniche sarebbero state diverse da oggi in quanto sia la densit\u00e0 dell'aria sia la fluidit\u00e0 dell'acqua erano diverse e pertanto di difficile riproducibilit\u00e0 oggi.\nAtlantide sarebbe stata distrutta da catastrofi idriche e glaciali, tuttavia gruppi di Atlantidei sopravvissero tramite migrazioni partite dalle aree dell'attuale Irlanda verso sud. Steiner inoltre sostenne che un grande iniziato atlantideo scelse gli individui pi\u00f9 progrediti ed emigr\u00f2 in oriente nella regione dell'odierno Tibet.\nLe ipotesi sulla collocazione.\nSulla scorta di Aristotele e per la mancanza di fonti prima di Platone, si ritiene in genere che il mito di Atlantide sia solo una finzione letteraria, interamente elaborata dal filosofo greco a partire da riferimenti mitologici e dalle proprie idee politiche e filosofiche. Seppure Atlantide in quanto tale appaia solo raramente nei testi greci o latini (e solo come rielaborazione a partire dal racconto di Platone), miti e leggende di continenti o citt\u00e0 sommersi sono ricorrenti e, come quello del diluvio universale, appartengono a numerose antiche civilt\u00e0 e culture. La tradizione antica \u00e8 in effetti piena di eventi catastrofici.\nAlcuni tuttavia hanno cercato di immaginare Atlantide come un luogo realmente esistito, o quantomeno di identificare gli elementi storici e geografici che possono avere originato il racconto di Platone.\nDai tempi di Donnelly, ci sono state dozzine - o meglio centinaia - di proposte di localizzazione per Atlantide, al punto che il suo nome \u00e8 divenuto un concetto generico, indipendente dal racconto di Platone. Questo \u00e8 riflesso dal fatto che, in effetti, molti dei siti proposti non sono affatto nell'ambito dell'oceano Atlantico. Si tratta a volte di ipotesi di accademici o archeologi, mentre altre si devono a sensitivi o ad altri ambiti parascientifici. Molti dei siti proposti condividono alcune delle caratteristiche della storia originale di Atlantide (acque, fine catastrofica, periodo di tempo rilevante), ma nessuno \u00e8 stato n\u00e9 pu\u00f2 essere dimostrato come la \"vera\" Atlantide storica o platonica.\nLe ipotesi sull'effettiva collocazione di Atlantide sono le pi\u00f9 svariate. Se \u00e8 vero che Platone nei suoi due dialoghi parla esplicitamente di \"un'isola pi\u00f9 grande della Libia e dell'Asia Minore messe insieme\" (cio\u00e8 il Nord Africa conosciuto al tempo e l'Anatolia) oltre le Colonne d'Ercole (che si suppone fossero sullo stretto di Gibilterra), alcuni studiosi, vista l'effettiva difficolt\u00e0 nell'immaginarsi un'isola-continente nell'Atlantico scomparsa in breve tempo senza lasciare pressoch\u00e9 nessuna traccia, hanno scelto collocazioni alternative.\nAmerica.\nDapprima si \u00e8 pensato all'America, che in effetti \u00e8 un continente in mezzo all'oceano (Atlantico) che per\u00f2 ai tempi di Platone non era per nulla conosciuto e che, per quanto se ne sappia, non ha conosciuto cataclismi recenti.\nAlcuni hanno voluto vedere, male interpretando le mappe turche dell'America meridionale del primo Cinquecento come la \"mappa di Piri Re\u00ecs\", la rappresentazione di Atlantide nell'estremo Sud, proprio dopo la Terra del Fuoco, fra l'America meridionale e l'Antartide. Secondo costoro infatti \u00e8 probabile che l'Antartide, un tempo terra fertile e rigogliosa, sia stata la sede di Atlantide. I sostenitori di questa ipotesi parlano di resti di vegetazione datati all'analisi al carbonio 14 come risalenti a 50 000 anni fa, lasciando supporre che l'Antartide fosse sgombro dai ghiacci, ma questi dati sono riconosciuti come pseudoscientifici e mai replicati, anche perch\u00e9 tutta la ricerca sull'Antartide (e in particolare i carotaggi nei depositi glaciali) conferma come 50 000 anni fa il continente di ghiaccio fosse prossimo al picco glaciale, e quindi notevolmente pi\u00f9 freddo di oggi. Tutta la ricerca storico-scientifica ha visto nelle stesse mappe solo delle rappresentazioni dell'America meridionale, con alcuni errori (anche voluti) assai ben spiegabili nella prassi dell'epoca. Infine altri ancora identificherebbero Atlantide con un altro ipotetico continente perduto, Lemuria, situato fra l'Africa e l'India.\nAlcuni, sulla base dell'assonanza dei nomi e di una somiglianza etimologica, hanno accostato Aztl\u00e1n, la leggendaria terra d'origine degli Aztechi, all'Atlantide narrata da Platone. Il \"Codice Boturini\" descrive Aztl\u00e1n come \"un'isola in mezzo a una distesa d'acqua\". La teoria, come molte altre analoghe, non ha avuto alcun riscontro scientifico.\nAltra ipotetica collocazione \u00e8, secondo alcuni tra cui il sensitivo Edgar Cayce, nel mar dei Sargassi: i Fenici, secondo lui, conoscevano le Azzorre e lungo la faglia atlantica non sono sconosciuti casi di emersione e affondamento di isole, anche in tempi storici recenti; si tratta comunque di piccole isole e non di continenti che potessero ospitare fiumi navigabili come nel racconto di Platone.\nIl geologo inglese Jim Allen sostiene che Atlantide si trovasse in Bolivia, nell'area dell'Altiplano, basandosi sulla presenza di una piana rettangolare corrispondente alle dimensioni specificate da Platone e di depressioni concentriche ad arco di cerchio subito a est della citt\u00e0 di Pampa Aullagas, da lui identificate con i canali della capitale.\nIn Brasile l'archeologo e antropologo francese Marcel Homet indag\u00f2 sui resti di un antico popolo che egli riteneva discendere dalla civilt\u00e0 di Atlantide.\nPolo nord.\nIl primo a elaborare l'ipotesi di un'Atlantide nordica fu, molto probabilmente, lo svedese Olaus Rudbeck che, nel XVII secolo, posizion\u00f2 - soprattutto per motivi nazionalistici - il continente perduto in Svezia. Le sue idee furono riprese, modificate e razionalizzate dall'astronomo e letterato francese Jean Sylvain Bailly che, nella seconda met\u00e0 del Settecento, arriv\u00f2 a posizionare Atlantide nelle remote regioni siberiane, in prossimit\u00e0 dell'isola di Spitzbergen.\nDopo aver descritto dettagliatamente il rapporto di Platone nel Timeo sul continente perduto di Atlantide, e dopo aver considerato quanto era stato detto su questo argomento sia da Sancuniatone, per quanto riguardava la storia dei Fenici, sia da Diodoro Siculo, per la storia greca, Bailly procedette nella sua indagine per dimostrare \"scientificamente\" che Atlantide non si trovasse n\u00e9 su di un'isola opposta alle Colonne d'Ercole e immersa nell'oceano Atlantico (di cui le isole Madeira si supponeva fossero i resti) \u2014 come voleva la tradizione \u2014 n\u00e9 tra le Canarie e nemmeno nel continente americano. Il popolo atlantideo avrebbe invece abitato, secondo Bailly, le regioni brulle e ghiacciate della Siberia, che - a suo giudizio - in epoche remotissime dovevano essere moderatamente temperate e abbastanza fertili, mentre un caldo torrido affliggeva il resto del globo rendendolo praticamente inabitabile. Tutto questo era previsto dalle ipotesi paleoclimatiche di Mairan e Buffon, secondo cui in passato il clima era globalmente pi\u00f9 caldo a causa della maggiore \"incandescenza\" che la Terra doveva avere primitivamente. Questa \"incandescenza\" primitiva era poi diminuita nel corso del tempo causando un lento e globale raffreddamento del pianeta. Bailly abbracciava questa teoria che, a suo giudizio, costituiva una prova infallibile alle sue ipotesi sul posizionamento di Atlantide.\nLa Siberia infatti, secondo l'ipotesi di Bailly, anticamente doveva essere ben pi\u00f9 calda e quindi abitabile, mentre le zone equatoriali dovevano essere praticamente incandescenti, inabitabili e quindi inabitate. Perci\u00f2 non poteva che ricercarsi a nord l'origine dell'umanit\u00e0 e dunque l'origine delle scienze.\nLe remote regioni tartariche, o quelle artiche furono di conseguenza la sede primitiva della scienza, la dimora della pi\u00f9 antica razza umana, i celebri Atlantidei che, nei secoli successivi, discendendo a sud dalle pianure della Scizia, attraversarono le steppe caucasiche e portarono con loro nell'Asia meridionale i rudimenti delle arti e delle scienze e il culto del sole e del fuoco, che, come asseriva Bailly, poteva essersi originato soltanto in una zona dal clima freddo, e dunque nel \u00abfreddo impero della notte polare\u00bb. Si capisce dunque perch\u00e9 Bailly individuasse negli Atlandidei anche la popolazione degli Sciti che abitava le zone settentrionali dell'Asia. Supporre altre possibilit\u00e0, concepire ad esempio che questi culti si fossero originati in Persia, in India, o in altri regni orientali \u2014 dove il Sole anticamente \u00abbruciava le foglie e consumava i vegetali\u00bb e dove il Sole stesso era raffigurato mentre \u00abcavalcava un leone che nella sua furia divorava tutto ci\u00f2 che gli capitava a tiro\u00bb \u2014 nell'opinione di Bailly era letteralmente \u00abassurdo\u00bb. Bailly fin\u00ec dunque per unire in un tutt'uno mitologico la tradizione di Atlantide con quella della leggendaria terra nordica di Iperborea, narrata e tramandata da storici come Erodoto, Pindaro ed Esiodo.\nL'eredit\u00e0 lasciata da Bailly continu\u00f2 a vivere anche dopo la sua morte. La sua tesi di una \"Atlantide Iperborea\" era stata comunque sonoramente respinta in un primo momento. Ad esempio lo stesso Jules Verne in qualche modo voleva anche prendere in giro Bailly in \"Ventimila leghe sotto i mari\" (1869), quando i suoi personaggi scoprirono la \"vera\" Atlantide nell'oceano Atlantico. Malgrado tutto, vi furono altri teorici che sostennero le stesse tesi di Bailly: ad esempio nel 1885 William Fairfield Warren, allora professore di teologia sistematica presso la Boston University, scrisse un libro, \"Paradise Found: The Cradle of the Human Race at the North Pole\", per promuovere l'ipotesi secondo la quale il nucleo originario del genere umano provenisse anticamente dal polo nord. In questo lavoro Warren colloc\u00f2 Atlantide al polo nord, cos\u00ec come il giardino dell'Eden, il monte Meru, Avalon e Iperborea.\nAnche un'esoterista, Helena Blavatsky, prese molto sul serio le idee di Bailly. Blavatsky fu una delle teorizzatrici della teosofia, una dottrina mistico-filosofica, il cui credo era precisato nel suo libro \"La dottrina segreta\" (1888). In quest'opera ermetica, Blavatsky rispolver\u00f2 la teoria di Bailly (citandolo addirittura ventidue volte), e incorpor\u00f2 l'ipotesi di una \"Atlantide Iperborea\" all'interno di una pseudostoria (o storia fantastica) che coinvolgeva vari continenti e varie razze umane e semiumane. Atlantide era rappresentata da Blavatsky come un continente polare che si estendeva dall'attuale Groenlandia fino alla Kam\u010datka e il cui destino si leg\u00f2 indissolubilmente a quello di una razza particolarmente controversa: gli Ariani, che secondo Blavatsky erano una razza superiore, seconda in ordine cronologico tra le razze umane, costituita da giganti androgini dalle fattezze mostruose. Nell'ipotesi pseudostorica di Blavatsky, quando gli Ariani migrarono a sud verso l'India, scatur\u00ec da loro una \"sotto-razza\", quella dei Semiti. Il mito di una \"Atlantide Iperborea\" fece cos\u00ec ingresso all'interno delle ideologie ariane e antisemite della fine del XIX secolo.\nLa teoria di Bailly-Blavatsky trov\u00f2 sostegno tra alcuni degli ideologi ariani viennesi pi\u00f9 fantasiosi. Furono proprio questi circoli, come la societ\u00e0 Thule (che prendeva proprio il nome della mitica capitale di Iperborea), a derivare molte teorie antisemite e ariane dal lavoro mitologico di Blavatsky, e indirettamente da Bailly (il quale, in realt\u00e0, nei suoi lavori, mostrava chiare posizioni antirazziste). I membri della societ\u00e0 Thule, in particolare, prestarono un aiuto fondamentale ad Adolf Hitler (che probabilmente aveva letto alcuni libri dei teosofi ariani viennesi quando viveva in Austria) nel fondare il NSDAP, il partito nazista. Uno di loro, Alfred Rosenberg, compagno vicino a Hitler durante gli anni in cui questi stette a Monaco di Baviera, aveva posto il mito di un'Atlantide Iperborea al cuore di un suo voluminoso tomo dottrinale: \"Il mito del XX secolo\" (\"Der Mythus des 20. Jahrhunderts\"), pubblicato nel 1930. Rosenberg, infatti, incominci\u00f2 quest'opera assumendo come vera la passata esistenza di Atlantide nel lontano nord e riproponendo quasi integralmente la tesi baillyiana. La tesi di Bailly fu anche ripresa dal filosofo italiano Julius Evola il quale identificava, in Atlantide, un riferimento sulla sede di Iperborea.\nSebbene la maggior parte delle ipotesi su cui si fonda la tesi di un'Atlantide nordica siano ritenute pseudoscientifiche o palesemente inconsistenti sia dalla scienza sia dalla storiografia contemporanee, alcuni isolati scienziati e ricercatori, come il russo Valery Dyemin, Ph.D., ritengono che Iperborea \u00absia esistita davvero\u00bb nel circolo polare artico.\nNel Mediterraneo.\nLa maggior parte delle ipotesi avanzate di recente indicano la collocazione della mitica isola non pi\u00f9 nell'oceano o in altri luoghi troppo remoti (ormai scartati per motivi geologici, cronologici e storici), ma pi\u00f9 vicino, nel Mediterraneo o nei suoi immediati dintorni, dove Platone pi\u00f9 probabilmente poteva avere tratto i vari elementi per costruire il suo racconto. Le conoscenze geografiche dei Greci all'epoca di Platone erano infatti molto vaghe e limitate al bacino del Mediterraneo, ed erano in realt\u00e0 sufficientemente precise solo nell'ambito dell'Egeo.\n\u00c8 stato ipotizzato che Platone potesse avere tratto qualche ispirazione dai terremoti e maremoti che non molti anni prima, nel 373 a.C., avevano ingoiato le isole di Elice e Bura. Fu distrutta anche un'isola di nome \"Atalante\", vicino a Locri in Calabria.\nAltri studiosi hanno ravvisato somiglianze con il racconto omerico della guerra di Troia, tra i quali Eberhard Zangger che nel 1992 ha elaborato la tesi secondo cui la narrazione di Platone sarebbe un riassunto della storia di Troia dal punto di vista egiziano.\nAlcuni identificano con l'isola di Cipro i resti del continente di Atlantide.\nAltri hanno pensato al Sahara, che in periodi molto remoti ( anni fa) non era desertico ma ricoperto da foreste lussureggianti e che fu abitato fin dalla preistoria, ma che non trova particolari corrispondenze nel racconto di Platone.\nCreta.\nUna tra le teorie pi\u00f9 singolari, studiata e approfondita nella prima met\u00e0 del Novecento, sostiene che il mito di Atlantide non sarebbe altro che la memoria, deformata e ingigantita, della civilt\u00e0 minoica (civilt\u00e0 cretese dell'et\u00e0 del bronzo), che ebbe fine intorno al 1450 a.C., in circostanze non ancora ben chiarite. La causa potrebbe essere l'esplosione del vulcano dell'isola di Tera o Thera, attualmente Santorini, che provoc\u00f2 lo sprofondamento parziale dell'isola e giganteschi terremoti: l'esplosione di Thera avrebbe propagato nel Mediterraneo un terrificante maremoto in grado di spazzare via gli insediamenti lungo le coste (le onde si sarebbero diffuse in tutto il bacino dell'Egeo in sole due ore, raggiungendo un'altezza di circa trenta metri), a cui sarebbero seguite entro due-tre giorni le ceneri riversate dall'esplosione vulcanica. Uno studio recente ha inoltre evidenziato delle analogie letterarie tra il testo platonico su Atlantide e alcuni canti dell\"Odissea\" di Omero. Altri studiosi ritengono comunque improbabile il riferimento al vulcano di Thera, perch\u00e9 mille anni sono troppi per mantenere il ricordo preciso di un evento.\nMonte Argentario.\nUlteriore teoria \u00e8 stata avanzata da Costantino Cattoi ex colonnello della Regia Aeronautica, collaboratore di Gabriele D'Annunzio e stimato amico di Italo Balbo. Lo studioso, nel 1955, riport\u00f2 alla luce una serie di opere pre-etrusche, fra le quali un'enorme roccia alta una decina di metri con i lineamenti del volto distintamente abbozzati e il classico copricapo egizio, ritenuta legata alla figura del dio Thot. I ritrovamenti, ritenuti importanti dagli esperti del settore, portarono Cattoi a collaborare con l'antropologo statunitense George Hunt Williamson, l'esoterico peruviano Daniel Ruzo e il francese Denis Saurat, che pur lavorando in modo autonomo, giunsero alle medesime conclusioni, collegando le sculture rupestri italiane, alle simili scoperte a Marcahuasi in Per\u00f9, rafforzando la loro convinzione sull'esistenza di un legame tra il promontorio dell'Argentario, quale parte superstite di Atlantide, e il lontano Per\u00f9.\nSardegna.\nUna teoria analoga \u00e8 stata avanzata dal giornalista italiano Sergio Frau nel suo libro \"Le colonne d'Ercole\" (2002): le \"colonne\" di cui parla Platone andrebbero identificate con il canale di Sicilia (che \u00e8 assai turbinoso, come Platone descrive le Colonne), dunque l'isola di Atlantide sarebbe in realt\u00e0 la Sardegna: il popolo che edific\u00f2 gli oltre nuraghi coinciderebbe allora con il misterioso popolo dei \"Shardana\" o \"\u0160erden\" (dai quali appunto si vorrebbe che la Sardegna abbia preso il nome), citati tra i \"popoli del Mare\" che secondo le cronache degli antichi Egizi tentarono di invadere il Regno d'Egitto. Un passo della descrizione platonica si vuole coincida con la forma della Sardegna: \"Una pianura (il Campidano) che attraversa l'isola in senso longitudinale (ha coste a est e a ovest), situata tra due zone montuose a nord e a sud; le coste sono alte e rocciose, scoscese\". Del resto, la Sardegna possiede ancora oggi zone pianeggianti situate alcuni metri sotto il livello del mare e ci\u00f2 farebbe pensare che, essendo una terra geologicamente troppo antica per subire o aver subito catastrofi naturali di dimensioni disastrose, possa invece esser stata soggetta in passato a cataclismi legati al mare, il cui territorio probabilmente non avrebbe potuto respingere a causa appunto dell'altezza della sua superficie rispetto a quella marina. Oltretutto la mancanza di terremoti avrebbe permesso una grande espansione edilizia all'interno dell'isola, che all'epoca sarebbe potuta apparire in maniera notevolmente diversa. La \"fine\" di Atlantide viene anche fatta coincidere con la diffusione della malaria nell'isola. Nel gennaio 2021 Luigi Usai, ricercatore indipendente, ha diffuso una nuova ipotesi secondo la quale l'affondamento di Atlantide \u00e8 da addebitare al repentino scioglimento dei ghiacci a seguito della glaciazione chiamata W\u00fcrm. Ai geologi \u00e8 noto infatti che il livello del mar Mediterraneo ha raggiunto -120 metri sotto il livello attuale circa 14 000 anni fa. \u00c8 altrettanto nota la cosiddetta \"crisi della salinit\u00e0 del Messiniano\", durante la quale Sardegna e Corsica erano congiunte a causa dell'abbassamento di oltre cento metri del livello del mare, e le si poteva percorrere a piedi. In quel periodo, secondo Usai, Sardegna e Corsica e una grande parte delle coste attualmente sommerse formavano quella che appariva come una grossa isola, che era chiamata nel terzo capitolo del Timeo e nel Crizia, da Platone, col nome di Atlantide. Al centro della pianura Atlantidea e dell'attuale Pianura del Campidano, ci sarebbe quella che era la capitale di Atlantide, nota anch'essa col nome di Atlantide, e che partiva da una collina nei pressi del piccolo paesino di Santadi, formando cerchi concentrici di terra e di mare. E' tuttora possibile notare come, a partire da Santadi, tutto il piano urbanistico si sviluppi per cerchi concentrici, persino porzioni di montagne. E' inoltre presente una vasta toponomastica relazionata al mito di Atlantide. Infatti, come fa notare Usai, accanto a Santadi esistono molte localit\u00e0 il cui nome richiama le fonti d'acqua calda e fredda create da Poseidone, che secondo Usai era un semplice uomo, probabilmente un Re, e non un Dio. Poseidone, mise nella Capitale di Atlantide una sorgente d'acqua calda e una d'acqua fredda. Infatti ancora oggi esistono delle frazioni di paesi chiamate \"Acquacadda\" (Acqua Calda, in lingua sarda campidanese), S'acqua callenti de basciu (L'Acqua calda di sotto, in sardo campidanese) e S'Acqua Callenti de Susu (L'Acqua calda di sopra, anche questo in dialetto sardo campidanese, la variante dialettale della lingua sarda parlata nel meridione della Sardegna), mentre nel vicino paese di Siliqua \u00e8 presente ancora oggi la fonte d'acqua fredda di Zinnigas. Sempre a Siliqua, piccolo paese anch'esso situato in provincia di Cagliari, esiste tuttora il \"Castello d'Acquafredda\", attualmente noto per la celebre storia raccontata da Dante Alighieri relativa al Conte Ugolino, che ivi abitava e vi mor\u00ec. Inoltre, segnala Usai, sono stati trovati i tridenti di Poseidone scolpiti nelle rocce neolitiche e paleolitiche trovate presso il paese di Laconi, in Sardegna. Accanto a Santadi c'\u00e8 un paese chiamato Narcao, che ha due frazioni, dette \"Is Sais Superiore\" e \"Is Sais Inferiore\"; ci\u00f2 \u00e8 un chiaro riferimento secondo Usai, alla citt\u00e0 di Sais in Egitto, nella quale il sommo sacerdote Sonchis rivel\u00f2 la storia di Atlantide a Solone, il celebre politico greco.\nSicilia.\nTra i numerosi luoghi in cui viene collocata la formidabile minaccia marittima di Atlantide ve ne sono due che riguardano da vicino la Sicilia: l'omonimo canale e Malta. Questa vicinanza ha indotto il maltese Giorgio Grognet de Vass\u00e9 - fautore della teoria che vede in Malta un residuo di Atlantide - ad asserire che nel museo di Siracusa si conservava un reperto di Atlantide: un capitello. Grognet de Vass\u00e9 era infatti convinto che gli Atlantidei dopo la distruzione della loro isola si fossero divisi in colonie (lo stesso Antico Egitto, secondo il maltese, non era altro che una colonia atlantidea) e quel capitello richiamava il particolare stile egizio (a suo dire prova inconfutabile della presenza atlantidea in quei luoghi).\nAl capitello aggiungeva un idoletto, rinvenuto nei pressi di Scicli e una medaglia rinvenuta a Naxos; anch'essi di presunta provenienza atlantidea. Il maltese tuttavia \u00e8 stato spesso coinvolto in falsificazioni di iscrizioni o travisamenti di reperti.\nParallelismi con la Siracusa dionisiana.\nAl dialogo \"Crizia\" avrebbe dovuto seguire l\"'Ermocrate\"; in ordine di successione il terzo protagonista del dialogo platonico. L'Ermocrate siracusano (i pareri intorno alla sua identificazione sono pressoch\u00e9 unanimi) viene accennato nel \"Crizia\" e gli sarebbe stato affidato un compito ancora da scoprire:\nAlcuni studiosi hanno ipotizzato che la trilogia di Atlantide venisse elaborata da Platone durante il suo primo soggiorno alla corte di Dionisio I; suo mecenate. Il fine ultimo sarebbe stato un messaggio politico divulgato dinanzi alla societ\u00e0 greca. Ma la morte del tiranno e la mancata organizzazione del festival culturale avrebbero bloccato la stesura della trilogia, rimasta per questo incompiuta. I dialoghi pervenuti vennero infine resi noti, in maniera postuma, dall'accademico Crantore di Atene.\nSiracusa viene presa in esame per dimostrare come il filosofo ateniese avesse modellato Atlantide e l'avesse idealizzata in base alla sua esperienza politica e sociale in Sicilia. Una conseguenza dei suoi viaggi in Sicilia.\nLo svedese Gunnar Rudberg, specialista platonico, agli inizi del XX secolo elabor\u00f2 per primo tale teoria; seguito da numerosi altri studiosi. Ad esempio per Phyllis Young Forsyth solamente Siracusa e la Sicilia offrono dei convincenti parallelismi con Atlantide. Viceversa, Muccioli, autore di un'approfondita opera sul tempo di Dionisio II, ritiene pi\u00f9 plausibile l'ipotesi secondo la quale Atlantide va identificata con la decadenza di Atene, mentre ritiene improbabile un'eco della crisi siracusana di IV sec. a.C.\nKonrad Gaiser appoggia l'identificazione di Forsyth ma non condivide l'ipotesi secondo cui lo scopo di Platone era di ammonire Dionisio II mostrandogli la cruenta fine di Atlantide: se egli non avesse attuato lo Stato ideale, alla sua citt\u00e0 sarebbe toccato quell'infelice destino.\nAffine \u00e8 il pensiero di Mary Louise Gill, la quale sostiene che la serie del \"Timeo-Crizia-Ermocrate\" (lasciata intenzionalmente incompiuta da Platone) doveva dare un forte messaggio politico alla societ\u00e0 greca del suo tempo, ormai in declino: Atlantide e Atene degenerarono nella corruzione; anche Siracusa si sarebbe dovuta aspettare la punizione di Zeus, poich\u00e9 era stata corrotta dal potere.\nA favore di tale identificazione vi sono molteplici coincidenze tra l'Atlantide platonica e la Siracusa dionisiana:\nLa potenza di Atlantide trov\u00f2 infine la sua nemesi in Atene (l'altra societ\u00e0 perfetta di Platone); quando decise di conquistarla ne fu sconfitta. Atene fu la rivale di Siracusa (le due capitali della grecit\u00e0; le due mete politiche di Platone) ma Atene cerc\u00f2 lo scontro con Siracusa, non venne da questa attaccata.\nMary Louise Gill (che non identifica una citt\u00e0 precisa con Atlantide) intravede la possibile spiegazione nel terzo dialogo platonico (perduto o mai scritto) volto idealmente nell'epoca di Ermocrate: l'Atlantide corrotta rappresentava l'Atene di Alcibiade, mentre Siracusa rappresentava l'Atene ancora pura che sconfisse le mire espansionistiche di Atlantide. Ma come l'Atene antica, anche Siracusa si fece a sua volta corrompere dal potere, mettendo al comando i tiranni.\nSpagna.\nUna tra le molte teorie collocherebbe Atlantide in Spagna, precisamente in Andalusia, vicino a Cadice. \u00c8 l'opinione dello studioso tedesco Rainer Kuehne che si avvale di rilevazioni satellitari, attribuite per\u00f2 a Georgeos D\u00ecaz-Montexano. Qualcosa combacia, come la forma delle strutture rilevate e l'ambientazione vicino a montagne (in questo caso la Sierra Morena e la Sierra Nevada), come le descrizioni di Platone, in cui sono anche presenti ricche miniere di rame. Tuttavia, se avesse ragione Kuehne, non si tratterebbe di un'isola, come vuole la tradizione, e le dimensioni rilevate dal satellite non combaciano con quelle di Platone.\nUn'altra teoria vuole Atlantide nelle isole Canarie nell'oceano Atlantico (che sono effettivamente oltre le Colonne d'Ercole ovvero lo stretto di Gibilterra), malgrado la pi\u00f9 antica civilt\u00e0 di quell'arcipelago sia stata quella neolitica.\nAtlantide nella cultura di massa.\nAd Atlantide sono state dedicate alcune migliaia di libri e saggi. Un catalogo bibliografico incompleto della letteratura sull'Atlantide, compilato nel 1926 da J. Gattefoss\u00e9 e C. Roux, comprendeva 1 700 titoli.\nUna lista completa delle apparizioni di Atlantide nei \"mass media\" moderni \u00e8 troppo estesa per poterla inserire qui. Questa \u00e8 una selezione.\nAtlantide al cinema.\nAd Atlantide si \u00e8 ispirato numerose volte il cinema, soprattutto quello di fantascienza e il filone fanta-mitologico:\nBibliografia.\nDi seguito si elencano solo alcune opere, a partire da quelle reperibili in italiano o consultabili online."}
{"id": "1602086", "revid": "124904829", "url": "https://it.wikipedia.org/wiki?curid=1602086", "title": "Cin\u00e9math\u00e8que fran\u00e7aise", "text": "La Cin\u00e9math\u00e8que fran\u00e7aise (in italiano: cineteca francese) \u00e8 un archivio cinematografico privato francese, nato come associazione e in larga parte finanziato dallo Stato. La missione della \"cin\u00e9math\u00e8que\" \u00e8 di conservare, restaurare e diffondere il patrimonio cinematografico. Con pi\u00f9 di film e migliaia di documenti e oggetti legati al cinema essa costituisce il pi\u00f9 grande archivio del mondo dedicato alla cinematografia.\nLa fondazione.\nL'origine della \"cin\u00e9math\u00e8que\" risale al 1935, quando Henri Langlois e Georges Franju, dopo alcuni anni spesi a recuperare vecchie copie di film, crearono un cineclub battezzato \"Circolo del cinema\", per proiettare e fare conoscere opere cinematografiche del passato. L'anno seguente, il 2 settembre 1936, sotto la direzione di Henri Langlois e con il sostegno morale e finanziario di Paul-Auguste Harl\u00e9 nacque la \"Cin\u00e9math\u00e8que fran\u00e7aise\", che aveva come obiettivo conservare i film e proiettarli pubblicamente, allo scopo di educare al cinema le generazioni future. Oltre ai film, la \"Cin\u00e9math\u00e8que\" collezionava tutto ci\u00f2 che aveva a che fare col cinema: cineprese, manifesti, pubblicazioni, costumi e anche scenografie dei film.\nNel dopoguerra.\nIl 26 ottobre 1948, una sala di proiezione da 60 posti e il primo museo del cinema di Henri Langlois sono inaugurati in uno stabile di tre piani al numero 7 di avenue de Messine, nell'VIII \"arrondissement\" a Parigi. In questa saletta di proiezione si incontreranno cinefili che in seguito diventeranno famosi critici e registi, come Fran\u00e7ois Truffaut, Jean-Luc Godard, Jacques Rivette, \u00c9ric Rohmer e Suzanne Schiffman.\nIl 1\u00ba dicembre 1955 la \"Cin\u00e9math\u00e8que\" trasloca in una nuova sala da 260 posti al 29 di rue d'Ulm, nel V \"arrondissement\". Infine il 5 giugno 1963, grazie al credito concesso dal ministro della cultura Andr\u00e9 Malraux, si installa definitivamente nel \"Palais de Chaillot\", divenendo un ente finanziato dallo Stato.\n\"L'affaire Langlois\" e la contestazione.\nNel febbraio del 1968, Malraux, sotto la pressione del ministero delle finanze, pretese dei cambiamenti nella gestione della Cin\u00e9math\u00e8que e licenzi\u00f2 Henri Langlois. Immediatamente si form\u00f2 un comitato di difesa, costituito da famosi cineasti e attori francesi. Oltre ai pi\u00f9 famosi membri dei Cahiers du Cin\u00e9ma come Truffaut, Godard, Rohmer e Rivette, erano nel comitato Robert Bresson, Andr\u00e9 Cayatte, Claude Chabrol, Abel Gance, Pierre Kast, Jean-Pierre L\u00e9aud, Jean Marais, Chris Marker, Alain Resnais, Jean Rouch, e molti altri. Si proclamarono una serie di manifestazioni di protesta e Langlois venne infine reintegrato a capo della \"Cin\u00e9math\u00e8que\" il 22 aprile. Il 14 giugno 1972 vi fu l'inaugurazione del primo grande museo del cinema in place du Trocad\u00e9ro. Il 2 aprile 1974, Henri Langlois ricevette un premio Oscar alla carriera e, nello stesso anno, un premio C\u00e9sar. Il fondatore della \"Cin\u00e9math\u00e8que\" mor\u00ec il 13 gennaio 1977.\nRiorganizzazione.\nNel 1980 fu inaugurata una nuova sala di proiezione presso il Centro Georges Pompidou e, nel 1981, il regista greco Costa-Gavras fu nominato presidente della \"Cin\u00e9math\u00e8que\". A partire dal 1984 e fino al 1996, Jack Lang, ministro della cultura, inizi\u00f2 a lavorare sul progetto, poi continuato dai suoi successori, di installare una grande istituzione di cultura cinematografica nel \"Palais de Tokyo\", vicino al Trocadero. Jean Saint-Geours divenne presidente della \"Cin\u00e9math\u00e8que\" nel 1991. In questo periodo vennero organizzate delle grandi retrospettive, che permettevano ai cinefili di apprezzare l'opera di un regista nella sua piena integrit\u00e0. Si organizzarono anche proiezioni tematiche, legate ai vari generi cinematografici. Nel 1997 un incendio colp\u00ec il \"Palais de Chaillot\". Le opere del museo del cinema, evacuate in una notte, furono messe in salvo, ma la sede della \"Cin\u00e9math\u00e8que\" dovette chiudere. Le proiezioni si fermarono per pi\u00f9 di un anno. Il 7 novembre 1997 si inaugur\u00f2 la sala dei \"Grands Boulevards\". In quest'ultima sala la \"Cin\u00e9math\u00e8que\" esplorava nuovi orizzonti cinematografici, concentrandosi su prodotti fino allora considerati marginali, come il cinema di serie B.\n\"Rue de Bercy\".\nIl 30 giugno 1998, dopo aver abbandonato il progetto di ristrutturare il \"Palais de Tokyo\", il ministro della cultura Catherine Trautmann annunci\u00f2 la sua decisione di installare la \"Maison du cin\u00e9ma\" (Casa del cinema) nel vecchio Centro Culturale Americano al 51 di rue de Bercy, nel XII \"arrondissement\". Jean-Charles Tacchella fu eletto presidente della \"Cin\u00e9math\u00e8que\" nel giugno del 2000. Il 29 ottobre 2002, il ministro della cultura Jean-Jacques Aillagon, annunciava che la \"Cin\u00e9math\u00e8que\" e la \"Biblioth\u00e8que du Film\" (Biblioteca del cinema) si sarebbero fuse sotto il nome di \"Cin\u00e9math\u00e8que Fran\u00e7aise\". Nel 2003 Serge Toubiana diventava direttore generale dell'ente, mentre il regista Claude Berri veniva nominato presidente. Il 28 febbraio 2005 le sale del \"Palais de Chaillot\" e dei \"Grands Boulevards\" furono chiuse e il 28 settembre dello stesso anno il nuovo sito della \"Cin\u00e9math\u00e8que\" in rue de Bercy fu aperto al pubblico, nell'edificio dell\"American Center\", opera dell'architetto Frank Gehry. Dopo il gennaio 2007 la \"Biblioth\u00e8que du Film\" si \u00e8 definitivamente fusa con la \"Cin\u00e9math\u00e8que\" e l'ente \u00e8 presieduto ancora una volta dal regista Costa-Gavras."}
{"id": "1602087", "revid": "6923", "url": "https://it.wikipedia.org/wiki?curid=1602087", "title": "Warner Bros. Animation", "text": "Warner Bros. Animation (nota anche come Warner Animation Group per i film cinematografici) \u00e8 la divisione per l'animazione della Warner Bros., una sussidiaria della WarnerMedia.\nLo studio fu fondato nel 1933 come Leon Schlesinger Productions, una societ\u00e0 indipendente che produceva le popolari serie di cortometraggi animati \"Looney Tunes\" e \"Merrie Melodies\" per la distribuzione da parte della Warner Bros. Nel 1944, Leon Schlesinger vendette lo studio alla WB, che continu\u00f2 a gestirlo come Warner Bros. Cartoons fino al 1963. In questo periodo, esso divenne uno degli studi di animazione di maggior successo dell'et\u00e0 d'oro dell'animazione americana. I personaggi presenti nei suoi cartoni animati, tra cui Bugs Bunny, Daffy Duck, Porky Pig, Speedy Gonzales, Foghorn Leghorn, Pep\u00e9 Le Pew, Silvestro, Titti, Wile E. Coyote e Beep Beep, sono tra i pi\u00f9 famosi e riconoscibili del mondo. Molti dei membri del personale creativo dello studio, tra cui registi e animatori come Chuck Jones, Friz Freleng, Robert McKimson, Tex Avery, Robert Clampett e Frank Tashlin, sono considerati importanti figure dell'arte e della storia dell'animazione tradizionale. Dopo una prima chiusura dello studio nel 1963, le serie \"Looney Tunes\" e \"Merrie Melodies\" furono brevemente subappaltate alla DePatie-FrelengEnterprises dal 1964 al 1967. In tale anno la Warner Bros. Cartoons riapr\u00ec brevemente, prima di chiudere nuovamente i battenti due anni dopo.\nLo studio fu rifondato da Hal Geer con il nuovo nome di Warner Bros. Animation nel 1980, per la produzione di opere correlate ai \"Looney Tunes\". Dal 1990, la Warner Bros. Animation si \u00e8 concentrata principalmente sulla produzione di animazione televisiva, direct-to-video e cinematografica incentrata su altre propriet\u00e0, in particolare su quelle relative alle pubblicazioni DC Comics, di propriet\u00e0 della Time Warner.\nStoria.\n1930-1933: Harman-Ising Productions.\nTra il 1930 e il 1931 Harman e Ising creano le serie di cortometraggi animati \"Looney Tunes\" e \"Merrie Melodies\". Le due serie animate sono prodotte per Leon Schlesinger all'Harman-Ising Studio sull'Hollywood Boulevard di Hollywood, mentre la Warner Bros. distribuisce i film nelle sale. Il primo personaggio \"Looney Tunes\" \u00e8 Bosko. Bench\u00e9 sia popolare tra il pubblico dei cinema, esso non raggiunger\u00e0 mai la popolarit\u00e0 di Topolino o di Betty Boop. Nel 1933 Harman e Ising si separano da Schlesinger per controversie finanziarie, e portano Bosko con loro alla Metro-Goldwyn-Mayer. Di conseguenza, Schlesinger istituisce un proprio studio sul lotto Warner Bros. del Sunset Boulevard di Hollywood.\n1933-1944: Leon Schlesinger Productions.\nLo studio di Schlesinger ha un inizio lento, continuando le \"Merrie Melodies\" e introducendo un rimpiazzo per Bosko chiamato Buddy nelle \"Looney Tunes\". L'ex animatore Disney Tom Palmer \u00e8 il primo regista senior dello studio, ma dopo che i suoi primi tre cartoni sono considerati di qualit\u00e0 inaccettabile e respinti dallo studio, l'ex animatore della Harman-Ising Friz Freleng viene chiamato a sostituire Palmer e rielaborarli. Lo studio poi costituisce la struttura a tre unit\u00e0 che avrebbe mantenuto per gran parte della sua storia, con una delle unit\u00e0 capeggiata da Ben Hardaway, e l'altra da Earl Duvall, che l'anno successivo lascia il posto Jack King.\nNel 1935 Freleng dirige il cartone animato \"Merrie Melodies\" \"Piccoli artisti\", che introduce il personaggio di Porky Pig. Hardaway e King se ne vanno, e il nuovo arrivo Tex Avery si prende cura della creazione di Freleng. Avery dirige una serie di cartoni animati con protagonista Porky Pig che instaurarono il personaggio come prima stella autentica dello studio. Inoltre Schlesinger sposta gradualmente i cartoni \"Merrie Melodies\" dal bianco e nero al Technicolor a due strisce nel 1934 e, infine, al pieno Technicolor a tre strisce nel 1936. I cartoni \"Looney Tunes\" saranno ancora in bianco e nero fino al 1943.\nA causa dello spazio limitato nell'edificio Schlesinger al 1351 N. Van Ness sul lotto Warner del Sunset, Avery e la sua unit\u00e0 \u2013 tra cui gli animatori Robert Clampett e Chuck Jones \u2013 vengono trasferiti in un piccolo edificio da un'altra parte del lotto, che Avery e la sua squadra affettuosamente soprannominano \"Termite Terrace\". Anche se l'unit\u00e0 di Avery si sposta fuori dall'edificio un anno dopo, \"Termite Terrace\" diventer\u00e0 in seguito una metonimia per il classico dipartimento di animazione della Warner Bros. in generale, anche per anni dopo che l'edificio \u00e8 stato abbandonato, condannato e abbattuto. Durante questo periodo, quattro cortometraggi sono esternalizzati allo studio di Ub Iwerks; tuttavia, Iwerks fatic\u00f2 ad adattare il suo stile al tipo di umorismo che l'animazione Warner Bros. ha sviluppato all'epoca, e cos\u00ec Clampett lo sostituisce come regista (usando il personale di Iwerks) per gli ultimi due cartoni animati in outsourcing. Schlesinger \u00e8 cos\u00ec impressionato dal lavoro di Clampett nei corti che gli affid\u00f2 una quarta unit\u00e0, anche se per motivi fiscali era tecnicamente uno studio separato guidato dal cognato di Schlesinger, Ray Katz.\nDal 1936 al 1944, registi e animatori quali Freleng, Avery, Clampett, Jones, Arthur Davis, Robert McKimson e Frank Tashlin lavorano allo studio. Durante questo periodo, questi creatori introducono alcuni dei pi\u00f9 popolari personaggi dei cartoni animati fino ad oggi, tra cui Daffy Duck (nel 1937 con \"Caccia alle anatre\" di Avery), Taddeo (nel 1940 con \"Elmer fotografo\" di Jones), Bugs Bunny (sempre nel 1940 con \"Caccia al coniglio\" di Avery) e Titti (nel 1942 con \"Due gatti contro Titti\" di Clampett). Avery lascia lo studio nel 1941 a seguito di una serie di controversie con Schlesinger, che poco dopo chiude lo studio per due settimane a causa di uno sciopero minore simile a quello pi\u00f9 noto che si verifica alla Disney; questa volta Schlesinger perde quasi tutti i suoi dipendenti dell'unit\u00e0 di Avery. Clampett e molti dei suoi animatori principali rilevano l'ex unit\u00e0 di Avery, mentre la posizione di Clampett come direttore dello studio Schlesinger-Katz fu presa da Norm McCabe; McCabe a sua volta dura appena un anno prima di essere arruolato, e Frank Tashlin torna allo studio per prenderne il posto.\nNel 1942 lo studio di Schlesinger supera la Walt Disney Productions come il produttore di maggior successo di corti animati negli Stati Uniti. Per tre anni lo studio produce una serie di film per l'esercito degli Stati Uniti a sostegno dei suoi sforzi nella seconda guerra mondiale. Sotto il comando della First Motion Picture Unit della United States Air Force, guidata per un paio di anni dal maggiore Theodor Seuss Geisel (meglio conosciuto come Dr. Seuss), lo studio produce le serie \"Private Snafu\" (con la Walter Lantz Productions) e \"Mr. Hook\" per l'intrattenimento dei militari.\n1944-1964: Warner Bros. Cartoons.\nNel 1944 Schlesinger cede il suo studio ai fratelli Warner che ribattezzano l'azienda Warner Bros. Cartoons, Inc., ed Edward Selzer (che secondo Jones e Freleng non ha alcun senso dell'umorismo o apprezzamento dei cartoni animati) fu nominato dalla Warner Bros. come il nuovo capo dello studio di animazione dopo il pensionamento di Schlesinger. Nell'estate dello stesso anno Frank Tashlin se ne va, cos\u00ec come fa Robert Clampett l'anno successivo. L'unit\u00e0 di Tashlin viene rilevata da Robert McKimson, mentre quella di Clampett da Arthur Davis. Sebbene ereditando la maggior parte dei loro staff, queste unit\u00e0 sono le meno note tra le quattro, oltre ad avere budget pi\u00f9 bassi di quelli di Jones e Freleng. Nel 1948 lo studio trasloca a un edificio pi\u00f9 grande sul lotto di Sunset Boulevard. L'unit\u00e0 separata di Davis viene sciolta l'anno successivo, quando lui diventa un animatore per Freleng.\nLe star animate della Warner Bros. create dopo l'abbandono di Schlesinger includono Pep\u00e9 Le Pew (nel 1945 con \"Il gatto puzzola\" di Jones), Yosemite Sam (sempre nel 1945 con \"La lepre pistolera\" di Freleng), Silvestro (nello stesso anno \"Vita da piume\" di Freleng), Foghorn Leghorn (nel 1946 con \"La gallina, questa sconosciuta\" di McKimson), Willy il Coyote e Beep Beep (nel 1949 con \"Lavato e stirato\" di Jones) e Speedy Gonzales (nel 1953 con \"Gonzales e Rifif\u00ec\" di McKimson). Negli anni successivi, altri personaggi minori come Rocky e Mugsy di Freleng, Marvin il Marziano di Jones e il Diavolo della Tasmania di McKimson diventano significativamente popolari.\nDopo che il verdetto sul caso antitrust del 1948 \"Stati Uniti contro Paramount Pictures\" conclufe la pratica di \"block booking\", la Warner Bros. non constringe pi\u00f9 i cinema a comprare i loro lungometraggi e cortometraggi insieme come pacchetti; i corti sono costretti ad essere venduti separatamente. I proprietari dei cinema non sono disposti a pagare tanto per cortometraggi animati, e di conseguenza verso la fine degli anni cinquanta i budget alla Warner Bros. Cartoons si restringono. Selzer impone un rigoroso programma di produzione di cinque settimane su ogni cortometraggio (almeno un regista, Chuck Jones, inganna il sistema spendendo pi\u00f9 tempo su cartoni speciali come \"Cane all'opera\" che su produzioni pi\u00f9 semplici come quelle su Wile E. Coyote e Beep Beep, facendo in modo che i suoi collaboratori falsifichino i loro cartellini). Con meno soldi per l'animazione piena, gli sceneggiatori \u2013 Michael Maltese, Tedd Pierce e Warren Foster \u2013 iniziano a concentrare pi\u00f9 loro cartoni animati sul dialogo. Mentre gli sceneggiatori vengono assegnati ai registi in modo casuale negli anni trenta e quaranta, dagli anni cinquanta ogni sceneggiatore lavora quasi esclusivamente con un regista: Maltese con Jones, Foster con Freleng e Pierce con McKimson.\nCon l'avvento della mania per il cinema tridimensionale nel 1953, la Warner Bros. teme che la produzione di cartoni animati in 3-D sia troppo costosa (uno solo viene prodotto in 3-D, \"Il gigante della montagna\" di Jones con protagonista Bugs Bunny). Il personale creativo si disperse (Jones, per esempio, va a lavorare alla Disney con \"La bella addormentata nel bosco\", Maltese alla Walter Lantz Productions, e Freleng lavora in campo pubblicitario). Nel 1955 il personale trasloca in un impianto nuovo di zecca su lotto Warner Bros. principale a Burbank. L'emittente televisiva KTLA rileva la vecchia posizione dello studio a Van Ness; i vecchi Warner Sunset Studios sono oggi chiamati Sunset Bronson Studios.\nSempre nel 1955 la Warner Bros. cede il suo catalogo di corti in bianco e nero alla Guild Films. Il pacchetto comprende 191 cartoni animati che cominciarono ad essere trasmessi in televisione quell'anno.\nNel 1958 Selzer si ritira, venendo sostituito dal veterano direttore di produzione John Burton. La Warner Bros. perde anche il suo trio di sceneggiatori personali. Foster e Maltese trovano lavoro alla Hanna-Barbera, mentre Pierce lavora come freelance con il socio Bill Danch. John Dunn e Dave Detiege, entrambi ex della Disney, vengono assunti per sostituirli.\nDurante il mandato di Burton, la Warner Bros. Cartoons si ramifica nella televisione. Nell'autunno del 1960 sulla ABC debutta \"The Bugs Bunny Show\", un programma che propone in ogni puntata tre corti animati cinematografici, con nuove sequenze di raccordo a introdurre ogni corto. La trasmissione continuer\u00e0 ad andare in onda sotto vari nomi e su tutte le tre principali reti fino al 2000. Tutte le versioni di \"The Bugs Bunny Show\" includono cartoni animati usciti dopo il 1948, poich\u00e9 tutti i corti in Technicolor distribuiti prima di quell'anno sono gi\u00e0 stati venduti alla Associated Artists Productions nel 1956.\nDavid H. DePatie diventa l'ultimo dirigente in carica dello studio di animazione originale della Warner Bros. nel 1961, quando Chuck Jones scrive la sceneggiatura di un film UPA intitolato \"Musetta alla conquista di Parigi\". Quando questo film viene acquistato dalla Warner Bros. per la distribuzione l'anno successivo, lo studio apprende che Jones aveva violato il suo contratto in esclusiva con la Warner e lo licenzia a luglio. La maggior parte dell'ex unit\u00e0 di Jones in seguito si riunisce con lui alla Sib-Tower 12 Productions per lavorare su una nuova serie di cartoni animati di \"Tom &amp; Jerry\" per la Metro-Goldwyn-Mayer. Freleng lascia lo studio nel novembre del 1962, quattro mesi dopo il licenziamento di Jones, per lavorare alla Hanna-Barbera come direttore della storia sul film \"Yogi, Cindy e Bubu\".\nAlla fine del 1962, al culmine della popolarit\u00e0 della televisione e del declino del cinema, DePatie viene inviato a una riunione del consiglio a New York, e viene informato che lo studio di animazione st per essere chiuso. DePatie termina l'incarico entro dicembre del 1963. Anche se Chuck Jones \u00e8 gi\u00e0 stato licenziato nei primi mesi del 1962, aiuta l'incarico di DePatie dirigendo altri quattro cartoni animati con il suo ex gruppo. I corti sono \"Trattenete il respiro\", \"Matto come un coniglio marziano\", \"Il conte succhiasangue\" e \"L'invincibile Beep Beep\". L'ultimo progetto dello studio fu la realizzazione delle sequenze animate, dirette da McKimson, per il film \"L'ammiraglio \u00e8 uno strano pesce\" (1964). Con lo studio chiuso, la Hal Seeger Productions di New York deve essere contattata per produrre le sigle di \"The Porky Pig Show\", che debutta sulla ABC nel 1964. Questo segn\u00f2 una delle prime volte in cui i personaggi \"Looney Tunes\" furono animati al di fuori della zona di Los Angeles.\n1964-1967: DePatie-Freleng Enterprises e Format Productions.\nNel 1963 David H. DePatie e Friz Freleng fondano la DePatie-Freleng Enterprises e prendono in affitto il vecchio studio della Warner Bros. Cartoons come loro quartier generale. L'anno successivo la Warner mette sotto contratto la DePatie-Freleng per produrre altre \"Looney Tunes\" e \"Merrie Melodies\", un accordo che dura fino al 1967. La stragrande maggioranza di questi corti vedono Daffy Duck contro Speedy Gonzales, e dopo un paio di cartoni iniziali diretti da Freleng, Robert McKimson viene assunto per dirigere la maggior parte dei restanti.\nOltre ai cartoni DePatie-Freleng, una serie di nuovi cortometraggi con Wile E. Coyote e Beep Beep \u00e8 commissionata a uno studio di animazione indipendente, la Format Productions di Herbert Klynn. Il veterano animatore Warner Rudy Larriva, che ha lavorato per anni sotto il creatore dei personaggi Chuck Jones, assunse i compiti di regia per questi film, che tuttavia vengono solitamente considerati mediocri. Anche McKimson dirige altri due cortometraggi sui due personaggi con la squadra principale della DePatie-Freleng, che sono pi\u00f9 apprezzati dei lavori di Larriva.\nNel 1967 la Warner Bros. porta la produzione nuovamente a casa propria. Il contratto con la DePatie-Freleng viene rescisso (in seguito traslocano in nuovi studi nella San Fernando Valley), e la Format viene incaricata di produrre tre corti \"tampone\" con Daffy e Speedy (nuovamente diretti da Larriva) per colmare il divario fino al pieno funzionamento dello studio Warner Bros.\n1967-1969: Warner Bros.-Seven Arts Animation.\nLa nuova \"Warner Bros.-Seven Arts Animation\" viene guidata dal dirigente William L. Hendricks, che dopo aver cercato inutilmente di attirare Robert Clampett fuori dal pensionamento, assume l'ex animatore di Walter Lantz Productions e Hanna-Barbera Alex Lovy come regista del nuovo studio. Lui porta il suo collaboratore di lunga data Laverne Harding come capo animatore, oltre a Volus Jones come animatore ed Ed Solomon come assistente (entrambi ex della Disney), il che contribuisce a fare dei cartoni animati di questa epoca dello studio delle opere stilisticamente molto diverse da quelle dell'\"et\u00e0 d'oro\". Lovy porta con s\u00e9 anche l'animatore Ted Bonnicksen e l'artista del layout Bob Givens, entrambi veterani dello studio originale. La Warner Bros. viene acquisita dalla Seven Arts Productions, e la societ\u00e0 prende il nome di \"Warner Bros.-Seven Arts\".\nInizialmente la nuova squadra di Lovy produce altri cartoni di Daffy e Speedy, ma presto si mette a creare nuovi personaggi come Cool Cat e il topo Merlino, e anche lavori sperimentali occasionali come \"Norman Normal\" (1968). Nonostante quest'ultimo si riveli un cult, i cartoni di Lovy non sono ben accolti, e sono spesso considerati tra i peggiori mai prodotti dallo studio.\nDopo un anno, Alex Lovy ritorna alla Hanna-Barbera, e Robert McKimson viene riportato allo studio. Si concentra sull'uso dei personaggi che Lovy ha gi\u00e0 creato (e due di sua creazione: Bunny e Claude). I personaggi classici dello studio appaiono solo nelle pubblicit\u00e0 (come per la Plymouth Road Runner) e nei bumper per i programmi di cartoni animati. I film di McKimson dell'epoca hanno un umorismo pi\u00f9 orientato agli adulti di quelli di Lovy. Nel 1969 la Warner sospende la produzione di tutti i suoi cortometraggi e viene acquisita dalla Kinney National Company. Il catalogo di corti \"Looney Tunes\" e \"Merrie Melodies\" rester\u00e0 un materiale popolare per la Warner Bros. Television fino agli anni 2000, quando essa riacquister\u00e0 i corti pre-1948 venduti alla A.A.P. nel 1956.\nDal 1976 a oggi.\nNel 1976 Chuck Jones inizia a produrre una serie di special televisivi sui \"Looney Tunes\" al suo studio di animazione, il primo dei quali \u00e8 \"Carnival of the Animals\". Questi speciali, e un film documentario retrospettivo intitolato \"Bugs Bunny Superstar\" (1975), portano Jones a produrre il film d'animazione \"Super Bunny in orbita!\" per la Warner Bros. nel 1979. Il film fonde cortometraggi classici \"Looney Tunes\" e \"Merrie Melodies\" con nuove sequenze di raccordo in cui Bugs Bunny presenta ogni cartone animato. La Warner Bros. risponde al successo di questo film ristabilendo il proprio studio di animazione.\nLa Warner Bros. Animation riapre le sue porte nel 1980 per produrre film antologici e special televisivi con protagonisti i personaggi \"Looney Tunes\". Il capo iniziale dello studio \u00e8 Hal Geer, gi\u00e0 montatore degli effetti sonori negli ultimi giorni dello studio originale, e viene presto raggiunto da Friz Freleng, che ha gi\u00e0 lasciato la DePatie-Freleng (divenuta Marvel Productions dopo essere stata venduta alla Marvel Entertainment) ed ora torna alla Warner come produttore esecutivo. Prima di lasciare la DFE, Freleng produce nuove animazioni per \"Looney, Looney, Looney Bugs Bunny Movie\" (1981). Le nuove sequenze di raccordo per \"Le 1001 favole di Bugs Bunny\" (1982) e \"Daffy Duck e l'isola fantastica\" (1983) sono prodotte da un nuovo staff della Warner Bros. Animation, composto principalmente da veterani del periodo d'oro dei cartoni WB, tra cui gli sceneggiatori John Dunn e David Detiege.\nNel 1986 Freleng se ne va, e anche Hal Geer si dimette l'anno successivo. Geer viene brevemente sostituito da Steven S. Greene, che a sua volta lascer\u00e0 il posto all'ex segretaria di Freleng Kathleen Helppie-Shipley, che guider\u00e0 un grande rilancio del marchio \"Looney Tunes\" negli anni che seguirono. Lo studio continua la produzione di progetti speciali con protagonisti i personaggi \"Looney Tunes\", producendo sporadicamente nuovi cortometraggi per il cinema come \"Il paperesorcista\" (1987), \"La notte del papero vivente\" (1988), \"Un biglietto per il cinema\" (1990) e \"Casablanca Bugs\" (1995). Molti di questi cortometraggi, con le nuove sequenze del film antologico \"Daffy Duck's Quackbusters - Agenzia acchiappafantasmi\" (che include i primi due), sono diretti da Greg Ford e Terry Lennon, cos\u00ec come Darrell Van Citters.\nLa Time Warner, proprietaria dell'azienda, si fonde con la Turner Entertainment nel 1996, riacquisendo i diritti sui cartoni Looney Tunes e Merrie Melodies precedenti al 1948, ed inglobando due ulteriori studi di animazione: Turner Feature Animation e Hanna-Barbera.\nLa \"Turner Feature Animation\" diventa \"Warner Bros. Feature Animation\" (una societ\u00e0 specializzata in effetti speciali per i film in tecnica mista), mentre la Hanna-Barbera viene assorbita pi\u00f9 lentamente, completandosi solo alla morte di William Hanna, nel 2001. Dopo di ci\u00f2 la Warner Bros. Animation prende in mano i diritti sulla produzione Hanna-Barbera, iniziando a riportare in auge Tom &amp; Jerry, mediante la produzione di pellicole in direct-to-video, e Scooby-Doo, omaggiato dalla produzione di diverse pellicole in direct-to-video e due serie animate: What's New, Scooby-Doo?, e Shaggy &amp; Scooby-Doo Get a Clue!.\nLa produzione delle serie di Hanna-Barbera per Cartoon Network (gi\u00e0 propriet\u00e0 della Turner) prima della fusione con la \"Turner Entertainment\", \u00e8 ora affidata ai Cartoon Network Studios, una societ\u00e0 sorella della Warner Bros. Animation. Dal 2007 lo studio si vede ridursi, con la chiusura dello \"Sherman Oaks studio\" e lo spostamento al \"Warner Bros. Ranch\" di Burbank, California.\nPer aumentare la presenza di contenuti online, viene annunciato il lancio di un uovo sito web: \"T-works\", previsto entro la primavera del 2008, contiene giochi, mondi virtuali ed episodi di vecchi cartoni animati."}
{"id": "1602088", "revid": "486946", "url": "https://it.wikipedia.org/wiki?curid=1602088", "title": "Formula 1 Anno 2008", "text": ""}
{"id": "1602090", "revid": "1516566", "url": "https://it.wikipedia.org/wiki?curid=1602090", "title": "Atto Tigri", "text": "Atto Tigri studi\u00f2 Medicina a Pistoia e presso l'Universit\u00e0 di Pisa, dove divenne assistente di Filippo Civinini (1805-1844). \nSuccessivamente divenne professore di Anatomia umana e comparata all'Universit\u00e0 di Siena.\nNegli ultimi anni del 1840, Tigri descrisse il tessuto reticolare della milza che chiam\u00f2 \"trama microscopica\". Egli comp\u00ec anche estese ricerche riguardo alla circolazione della milza stessa.\nNel trattato \"Nuova Disposizione dell'Apparecchio Vascolare Sanguigno della Milza Umana\", fece menzione anche della tubercolosi e del vibrio cholerae.\nNel 1848 fu tenente nel Battaglione universitario toscano nella Battaglia di Curtatone e Montanara.\nPubblicazioni maggiori.\n \n \n \n "}
{"id": "1602104", "revid": "110157", "url": "https://it.wikipedia.org/wiki?curid=1602104", "title": "Brateiu", "text": "Brateiu (in dialetto sassone \"Pretoa\", in ungherese \"Bar\u00e1thely\", in tedesco \"Pretai\") \u00e8 un comune della Romania di 3.602 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Brateiu e Buzd (\"Bussendorf\").\nDi particolare rilievo la chiesa fortificata, tempio evangelico costruito fra la fine del XV e l'inizio del XVI secolo e successivamente fortificato. Nel coro sono state ritrovate tracce di affreschi datati 1481."}
{"id": "1602118", "revid": "1728", "url": "https://it.wikipedia.org/wiki?curid=1602118", "title": "Bernardo Celentano", "text": "Biografia.\nSuo primo maestro fu Luigi Stabile; successivamente frequent\u00f2 l'Accademia di Belle Arti di Napoli, dove ebbe per maestro Giuseppe Mancinelli, artista legato alla tradizione accademica. Prima del 1860 si stabil\u00ec a Roma, dove svolse un'intensa, ma breve attivit\u00e0 artistica, anche con dipinti a soggetto sacro.\nInsieme a Domenico Morelli, di cui era amico, e a Filippo Palizzi, fu animatore del movimento di un rinnovamento artistico verso un verismo e in contrasto con le rigide regole accademiche, che \u00e8 conosciuto come Scuola di Res\u00ecna. Espose soggetti storici a Napoli, a Roma e a Firenze. Fu sepolto nella Chiesa di Sant'Onofrio al Gianicolo, in Roma.\nLa sua opera pi\u00f9 celebre, \"Il Consiglio dei Dieci\", si trova nella Galleria Nazionale d'Arte Moderna di Roma.\nAlla Galleria dell'Accademia (Napoli) si conservano diciassette sue opere, tra oli, disegni, bozzetti e studi. "}
{"id": "1602120", "revid": "124483939", "url": "https://it.wikipedia.org/wiki?curid=1602120", "title": "Ambrose Burnside", "text": "Allo scoppio della guerra civile divenne comandante con il grado di colonnello di un reggimento di volontari del Rhode Island. Partecip\u00f2 alla prima battaglia campale della guerra, la prima battaglia di Bull Run (o Prima Manassas), dove i nordisti, comandati da Irvin McDowell furono sconfitti dalle truppe del generale Pierre Gustave Toutant Beauregard.\nSuccessivamente Burnside prese parte alla cattura di importanti capisaldi sudisti lungo la costa della Carolina del Nord. Divenuto generale prese parte alla battaglia di Antietam contro gli uomini del generale Robert E. Lee, dove l'eroica resistenza dei Confederati imped\u00ec per varie ore ai suoi uomini di prendere il vitale snodo costituito dal ponte che poi prese il suo nome, il Burnside's Bridge, fin quando l'impresa riusc\u00ec all'11\u00b0 Volontari di New York e al 51\u00b0 Volontari della Pennsylvania.\nAbramo Lincoln dopo la battaglia che aveva visto Lee in grosse difficolt\u00e0 non sfruttate fino in fondo dal generale George McClellan, comandante dell'Armata del Potomac, destitu\u00ec quest'ultimo, promuovendo al suo posto lo stesso Burnside. Il quale, per\u00f2, fu subito sconfitto nella successiva battaglia di Fredericksburg nel dicembre del 1862, sempre contro il pi\u00f9 capace generale Lee. Sostituito a sua richiesta nel comando dell'Armata del Potomac, affidata al generale Joseph Hooker, continu\u00f2 a combattere in Ohio e Tennessee. Nel 1864 divenne comandante di corpo d'armata in Virginia.\nDopo la guerra si dedic\u00f2 a diverse attivit\u00e0 e divenne tra l'altro costruttore di armi da fuoco di sua invenzione, oltre a occuparsi di ferrovie. Fu governatore del Rhode Island e poi Senatore degli USA. Mor\u00ec nel 1881 e venne sepolto nel cimitero Swan Point di Providence, Rhode Island.\nDalla sua particolare acconciatura, identica a quella dell'imperatore (suo contemporaneo) Francesco Giuseppe I d'Austria, ebbe origine il nome americano per le basette (dette appunto \"sideburns\")."}
{"id": "1602126", "revid": "260676", "url": "https://it.wikipedia.org/wiki?curid=1602126", "title": "Stazione di Milano Porta Genova", "text": "La stazione di Milano Porta Genova \u00e8 una stazione ferroviaria di Milano; sita nel quartiere omonimo, a poca distanza dai Navigli, \u00e8 origine della linea per Mortara.\n\u00c8 la pi\u00f9 antica stazione ferroviaria di Milano ancora in uso nelle sue forme originali (mentre la pi\u00f9 antica stazione milanese in assoluto \u00e8 quella di Certosa, attivata nel 1858, che per\u00f2 in seguito \u00e8 stata totalmente ricostruita).\nStoria.\nLa stazione fu inaugurata il 17 gennaio 1870, con il nome di \"Milano Porta Ticinese\", come punto di fermata della ferrovia per Mortara, che all'epoca partiva dalla vecchia stazione centrale passando a ovest del centro cittadino. Il varco nelle mura chiamato \"Porta Genova\" fu aperto proprio per servire la nuova stazione ferroviaria. Cambi\u00f2 il proprio nome ufficialmente in \"Milano Porta Genova\" nel corso del 1923, per quanto la stazione fosse gi\u00e0 al tempo comunemente chiamata cos\u00ec.\nNel 1931, con la riorganizzazione del nodo ferroviario milanese, la stazione divenne di testa e capolinea della linea per Mortara, ruolo che conserva tuttora.\nDal 1983 la stazione \u00e8 servita anche da una fermata della linea 2 della metropolitana di Milano. La costruzione della fermata della metropolitana impose, tra il 27 maggio e il 30 settembre 1979, la chiusura della stazione al fine di costruire un sottopassaggio.\nMovimento.\nLa stazione \u00e8 capolinea dei treni regionali di Trenord della relazione Milano-Mortara, cadenzati a frequenza oraria. Durante le ore di punta, alcuni collegamenti sono prolungati da Mortara ad Alessandria. La stazione \u00e8 dotata di tre binari per il servizio viaggiatori che, appena oltre il termine dei marciapiedi, si uniscono formando due binari tronchi.\nInterscambi.\nLa stazione costituisce un importante interscambio con la linea M2 della metropolitana di Milano.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM.\nFuturo della stazione.\nIn un'ottica di progressiva dismissione di diversi scali ferroviari milanesi, legata al declino delle attivit\u00e0 industriali, alle nuove forme di collegamento urbano e intraregionale, alla nuova natura - sempre pi\u00f9 interregionale e nazionale - del sistema ferroviario italiano, quindi al declino della domanda, da tempo \u00e8 stata presa in considerazione l'ipotesi di chiudere la stazione di Porta Genova e di instradare i treni regionali da e per Mortara sulla linea di cintura sud, spostando il capolinea a Milano Rogoredo, con la rimozione dei binari e il riutilizzo delle aree dell'ex scalo merci per nuove opere di urbanizzazione, anche se i termini della chiusura non sono mai stati definiti ed \u00e8 stata anche considerata la possibilit\u00e0 di mantenere attiva la stazione di Porta Genova e di conferirle un ruolo di capolinea di riserva di alcune linee regionali e suburbane, in modo da alleggerire il traffico pendolare nelle principali stazioni milanesi, essendo l'impianto comunque collocato a breve distanza dal centro cittadino e in una zona ben servita da mezzi pubblici."}
{"id": "1602128", "revid": "6923", "url": "https://it.wikipedia.org/wiki?curid=1602128", "title": "Wittenbergplatz", "text": "Wittenbergplatz \u00e8 una piazza di Berlino, nel quartiere di Sch\u00f6neberg.\n\u00c8 una delle piazze ornamentali (\"Schmuckplatz\") dell'asse del \"Generalszug\", posta fra Tauentzienstra\u00dfe e Kleiststra\u00dfe. \u00c8 dedicata alla battaglia di Wittenberg del 1813, combattuta contro le truppe napoleoniche.\nAl centro della piazza si trova l'edificio d'ingresso all'omonima stazione della metropolitana sotterranea. La stazione era stata aperta nel 1902; nel 1913 la costruzione di nuove linee rese necessario l'ampliamento, progettato dall'arch. Alfred Grenander. I forti danni riportati nella Seconda Guerra Mondiale vennero riparati nel 1951. L'interno della stazione acquist\u00f2 allora un aspetto moderno e non corrispondente all'originale.\nSolo nel 1982/83 venne riportato allo stile del 1913; soprattutto la parte interna corrisponde fedelmente all'atmosfera dell'epoca d'origine.\n\"Wittenbergplatz\" continua ad essere un importante nodo della rete, con fermata delle linee U1, U2 e U3 e con diverse linee di autobus diurne e notturne in superficie.\nAi due angoli con Tauentzienstra\u00dfe sorgono il grande magazzino \"KaDeWe\" e il \"Philipshaus\"."}
{"id": "1602139", "revid": "110984676", "url": "https://it.wikipedia.org/wiki?curid=1602139", "title": "CDBurnerXP", "text": "CDBurnerXP \u00e8 un software che permette la masterizzazione di supporti ottici (CD, DVD) compresi i Blu-Ray e gli HD DVD. Il programma \u00e8 compatibile con il sistema windows a partire da Windows 2000."}
{"id": "1602152", "revid": "767487", "url": "https://it.wikipedia.org/wiki?curid=1602152", "title": "Sorelle Materassi (film)", "text": "Sorelle Materassi \u00e8 un film diretto dal regista Ferdinando Maria Poggioli basato sul romanzo omonimo di Aldo Palazzeschi.\nIl film girato a Cinecitt\u00e0, visto censura del 26 ottobre 1943 n. 32029, usc\u00ec in prima visione pubblica, a guerra non ancora finita, nelle sale di Roma solo il 19 dicembre del 1944. Il film ebbe una distribuzione molto approssimativa, dovuta al tempo di Guerra e alle vicissitudini italiane, dopo l'8 settembre. Tra l'altro fu terminato da Poggioli dopo la liberazione. Il successo del film arriver\u00e0 nel 1945.\nTrama.\nSettignano, borgo sulle colline di Firenze. Teresa e Carolina sono due sorelle zitelle con le mani d'oro. Sono sarte e ricamatrici, tanto famose da essere addirittura invitate a Roma dal Papa. Nella casa sono con loro la fidata domestica Niobe e la cinica terza sorella Giselda, l'unica sposata ma ormai abbandonata dal marito.\nLa tranquillit\u00e0 della casa viene scombussolata dall'arrivo del nipote Remo, bello e scansafatiche. Ma l'elegantone nipote conduce una vita dispendiosa, frequenta ristoranti famosi ed \u00e8 attorniato da donne, giovani e non pi\u00f9, attratte dal suo fascino. Egli, per condurre la sua vita dissoluta, si fa anche prestare forti somme di denaro, che qualcuno dovr\u00e0 prima o poi pur pagare. Le zie subiscono il suo fascino malandrino e saldano i suoi debiti, riducendosi addirittura, non senza avvilimento, a firmare cambiali.\nLa lavorante Laurina rimane incinta di Remo, ma un marito di rincalzo viene prontamente trovato, perch\u00e9 la modesta giovane non viene ritenuta dalle zie \"adatta\" al bel nipote.\nNel frattempo Remo si \u00e8 trovato un lavoro presso una prestigiosa concessionaria di auto di lusso, dove, con il suo charme, riesce facilmente a vendere auto a benestanti signore. Appare quindi in scena la bella ereditiera e viziatissima Peggy che, arrivata in vacanza dall'Argentina e affascinata dal seducente giovane, acquista una costosa auto limosina, pretendendo per\u00f2 che egli la porti con l'auto appena comprata a casa sua. Remo \u00e8 contrariato e irritato da queste pretese, non volendo acconsentire a fare da autista alla capricciosa giovane; ma il padrone della concessionaria, temendo di perdere un'importante vendita, lo obbliga ad acconsentire alle richieste di Peggy. Nel viaggio la ragazza, ormai innamoratasi di Remo, riesce con uno stratagemma a passare la notte in un albergo con lui; Remo, subendone infine il fascino, acconsente alla sua proposta di matrimonio.\nLa notizia viene accolta con sconforto e avvilimento in casa Materassi, dove ormai tutte e tre le zie \u2014 anche la riluttante Giselda \u2014 e la domestica sono segretamente innamorate del giovane.\nScena madre del film \u00e8 il momento in cui le due zie zitelle accompagnano il nipote, in chiesa vestite anch'esse con l'abito bianco tra due ali di folla ilare.\nTra pianti e strepitii, i novelli sposi partono per l'America e la tristezza ripiomba nella casa, dove le zie riprendono la monotonia della loro vita con il vecchio lavoro.\nDifferenze con il romanzo.\nOltre a discrepanze minori \u2013 come l'inclusione nel film del personaggio della scultrice \u2013 le differenze principali col romanzo (nella sua redazione del 1934) si rilevano nelle figure di Rino e Peggy. Rino, in Palazzeschi, \u00e8 il figlio di Augusta, un'altra sorella Materassi abitante ad Ancona; morta Augusta, le ricamatrici accolgono il nipote quattordicenne, che non avevano mai visto in precedenza, in casa propria, dove si soffermer\u00e0 per una decina d'anni, nel corso dei quali svariate vicende ne mettono in luce il carattere e le particolarit\u00e0. In Palazzeschi sono assenti le scene riguardanti il rapporto fra Rino e Peggy: quest'ultima infatti (nel romanzo \u00e8 statunitense e non argentina) figura solo in prossimit\u00e0 del matrimonio e durante la celebrazione, mentre da parte sua Rino non appare aver trovato lavoro presso un concessionario d'auto.\nUn personaggio piuttosto importante nel romanzo (con il nome di Belisario, soprannominato \"Palle\") \u00e8 Otello, amico di Remo, che nel film appare sporadicamente solo verso l'inizio della pellicola. Le particolari condizioni della loro amicizia sono fatte oggetto di disamina nel libro. Inoltre nel film \u00e8 passata in secondo piano, se non totalmente sottaciuta, la situazione economica cangiante delle sorelle Materassi, che, dopo un'infanzia e prima giovinezza passate negli stenti in virt\u00f9 della dissolutezza del padre, hanno saputo, col loro incessante lavoro, risollevarsi fino a raggiungere uno stato di agiatezza, che le intemperanze di Remo hanno gradualmente corroso fino a ridurle, alla partenza del nipote con la moglie, in estrema povert\u00e0, dalla quale \u2013 di nuovo \u2013 pare possano risorgere sempre col duro lavoro."}
{"id": "1602153", "revid": "35707", "url": "https://it.wikipedia.org/wiki?curid=1602153", "title": "Cin\u00e9math\u00e8que Fran\u00e7aise", "text": ""}
{"id": "1602158", "revid": "26415", "url": "https://it.wikipedia.org/wiki?curid=1602158", "title": "Milano Porta Genova", "text": ""}
{"id": "1602161", "revid": "5016", "url": "https://it.wikipedia.org/wiki?curid=1602161", "title": "Equazione di Clausius-Clapeyron", "text": ""}
{"id": "1602165", "revid": "547034", "url": "https://it.wikipedia.org/wiki?curid=1602165", "title": "UPW Heavyweight Championship", "text": "Lo Ultimate Pro Wrestling Heavyweight Championship \u00e8 il titolo pi\u00f9 importante difeso nella Ultimate Pro Wrestling, federazione di wrestling statunitense. Fu creato nel 1999."}
{"id": "1602168", "revid": "18060696", "url": "https://it.wikipedia.org/wiki?curid=1602168", "title": "Ghiaggiolo", "text": ""}
{"id": "1602170", "revid": "122300193", "url": "https://it.wikipedia.org/wiki?curid=1602170", "title": "Lustgarten", "text": "Il Lustgarten (letteralmente \"giardino di delizia\") \u00e8 una piazza verde di Berlino.\nSi trova in posizione centralissima nel quartiere Mitte, sull'isola della Sprea. Limitrofo alla Schlo\u00dfplatz, costituisce l'ingresso meridionale all'Isola dei Musei.\nVi sorgono l\"'Altes Museum\", a nord, e il duomo, ad est. Il lato meridionale \u00e8 occupato dal castello.\nStoria.\nOriginariamente adibito a giardino del castello, cambi\u00f2 aspetto ed uso pi\u00f9 volte. Fu infine ridisegnato come spazio verde pubblico nel 1826-29, da Peter Joseph Lenn\u00e9, come inizio orientale dell'Unter den Linden.\nTrasformato nel 1936 in piazza per le parate, \u00e8 stato riportato alla sua veste originaria nel 1999.\nLa ricostruzione del castello nelle tre facciate principali si propone di ricostituire il \"Lustgarten\" come spazio definito."}
{"id": "1602177", "revid": "12290", "url": "https://it.wikipedia.org/wiki?curid=1602177", "title": "Rub\u00e9n Sosa (fumetti)", "text": ""}
{"id": "1602178", "revid": "92723", "url": "https://it.wikipedia.org/wiki?curid=1602178", "title": "Eparchia ucraina di Toronto", "text": ""}
{"id": "1602179", "revid": "1149807", "url": "https://it.wikipedia.org/wiki?curid=1602179", "title": "Black Lagoon", "text": " \u00e8 un manga scritto e disegnato da Rei Hiroe, pubblicato dal 19 aprile 2002 da Shogakukan sulla rivista \"seinen\" \"Sunday GX\". Dai primi sei volumi del manga sono state realizzate due serie anime, dirette da Sunao Katabuchi nel 2006, e dai volumi dal sesto al nono una serie OAV diretta sempre da Sunao Katabuchi e pubblicata fra il 2010 e il 2011.\nL'anime \u00e8 stato presentato al \"Tokyo International Anime Fair\" nel marzo 2006. La prima serie \u00e8 stata trasmessa in Giappone dall'8 aprile al 24 giugno 2006. La seconda serie \"Black Lagoon-The Second Barrage\", \u00e8 stata invece trasmessa a partire dal 2 ottobre al 18 dicembre 2006. La terza serie, \"Roberta's Blood Trail\", \u00e8 composta di cinque OAV ed \u00e8 stata pubblicata in Giappone direttamente in DVD e Blu-ray, dal 17 luglio 2010 al 22 giugno 2011.\nTrama.\nRokuro Okajima, un semplice impiegato giapponese, viene usato inconsapevolmente dalla compagnia presso cui lavora per i suoi loschi affari. La sua vita cambia per sempre quando viene catturato come ostaggio da un gruppo di mercenari, conosciuti come Lagoon Company, che per denaro non esita a sporcarsi le mani. Sviluppa una forte empatia con i propri rapitori e sceglie di tagliare i ponti con la propria vita grigia e unirsi al gruppo di mercenari, diventando semplicemente Rock.\nI membri della Lagoon Company sono specializzati nella consegna delle pi\u00f9 disparate merci, compresi esseri umani, e sono in affari con diversi clienti, in particolar modo con l'Hotel Moscow, un'organizzazione legata alla mafia russa. Durante le loro missioni vengono spesso coinvolti in violenti scontri a fuoco, combattimenti all'arma bianca e diverse battaglie navali. La loro base operativa \u00e8 localizzata nell'immaginaria citt\u00e0 di Roanapur in Thailandia, e effettuano i colpi con la loro barca. I membri della Lagoon Company amano ristorarsi allo Yellow Flag, un bar di Roanapur gestito da Bao.\nMentre gli altri membri della Lagoon Company, Dutch e Benny, bene o male apprezzano le qualit\u00e0 intellettive di Rock, il rapporto con Revy, l'unica donna del gruppo, appare immediatamente burrascoso e rischia pi\u00f9 di una volta di sfociare in una colluttazione mortale.\nManga.\nAttualmente in Giappone il manga conta dodici \"tank\u014dbon\", undici dei quali pubblicati in Italia dalla Panini Comics, a partire dal dicembre 2007. Il formato del manga \u00e8 di 13x18cm, con circa 208 pagine in bianco e nero e con la sovraccopertina. Alla fine di ogni volume \u00e8 presente una storia extra dai contenuti comici, che stemperano la drammaticit\u00e0 presente in ogni volume.\nAnime.\nAttualmente vi sono tre serie anime: \"Black Lagoon\" (12 episodi), ' (12 episodi), e ' (5 OAV).\nIn Italia la prima serie di \"Black Lagoon\" \u00e8 stata trasmessa per la prima volta da MTV a partire dal 4 dicembre 2007, all'interno dell\"'Anime Night\". La seconda serie, intitolata \"Black Lagoon: The Second Barrage\", non \u00e8 stata mai trasmessa dalla televisione italiana, ma \u00e8 uscita direttamente in tre DVD, sempre per la Panini Video nel 2008.\nLa terza serie, intitolata \"Roberta's Blood Trail\", \u00e8 composta da cinque OAV incentrati sulla figura di Roberta. La stagione \u00e8 stata distribuita per il mercato home video dall'editore francese Kaz\u00e9 in un unico box di due Blu-ray Disc e in un altro di due DVD, pubblicati il 15 maggio 2012, \u00e8 stata doppiata in italiano in Francia da parte dello studio Wantake con un cast di voci diverso e di doppiatori non-professionisti. L'edizione ha scatenato numerose proteste, per esempio tramite le recensioni su Amazon.it o sulle pagine dell'editore su Facebook e Twitter.\nDifferenze.\nFin dai primi episodi appaiono piccole differenze con il manga, come per esempio la marca della birra che cade mentre la barca della compagnia attacca un elicottero militare. Altre differenze si trovano nell'ordine in cui vengono trasmessi gli episodi, per esempio l'episodio \"\" nell'anime compare solo nella seconda serie mentre nel manga \u00e8 presente nel secondo volume. Anche dell'episodio \"Rasta Blasta\", in cui viene presentato per la prima volta il personaggio di Roberta, nell'anime viene trasmesso come ottavo mentre nel manga si trova come ultimo capitolo del primo volume.\n\"Omake\".\nCos\u00ec come nel manga sono presenti capitoli speciali dai toni comici, sono stati realizzati 7 brevi \"omake\" distribuiti nell'edizione Blu-ray delle prime due serie.\nHome video.\nLa pubblicazione della prima serie in tre DVD ad opera della Panini Video ha seguito il passaggio televisivo, iniziando nel gennaio 2008. Anche le prime due serie sono state ripubblicate in DVD e Blu-ray da Kaz\u00e9 nel 2012, ma riutilizzando il doppiaggio pubblicato da Panini Video, casa editrice precedentemente chiusa. L'edizione in Blu-ray \u00e8 composta di una confezione di due dischi per la prima stagione, pubblicata il 20 giugno 2012, e una per la seconda, pubblicata il 6 giugno 2012. L'edizione in DVD \u00e8 costituita di un unico box con 6 DVD che raccoglie entrambe le stagioni, pubblicato il 20 giugno 2012.\nCensure.\nQuando MTV ha acquistato i diritti di trasmissione della prima serie dell'anime, ha commissionato alla Panini un doppiaggio della serie in cui sono stati epurati molti dialoghi ritenuti troppo scurrili. Nonostante ci\u00f2, il doppiaggio si presenta spinto, a differenza di molti anime trasmessi dalla stessa MTV (ad esempio la censura di \"Gintama\"). La versione presente nei DVD \u00e8 la stessa versione trasmessa su MTV (ossia censurata nei dialoghi), mentre la seconda serie \u00e8 stata editata solo in DVD dalla stessa Panini, con un doppiaggio pi\u00f9 fedele all'originale.\nLight novel.\nNel 2008 \u00e8 stata pubblicata in Giappone una light novel scritta da Gen Urobuchi e illustrata da Rei Hiroe.\nRiferimenti ad altre opere.\nSia nel manga che nelle due serie anime vi sono diversi riferimenti e citazioni da altre opere:\nAccoglienza.\nNel marzo 2018 si \u00e8 tenuto un sondaggio sul sito Goo Ranking riguardante i personaggi maid pi\u00f9 amati dai giapponesi e Roberta \u00e8 arrivata al dodicesimo posto con 85 voti."}
{"id": "1602188", "revid": "1476388", "url": "https://it.wikipedia.org/wiki?curid=1602188", "title": "Charlotte Moorman", "text": "Biografia.\nMadeline Charlotte Moorman \u00e8 nata a Little Rock, Arkansas, ha studiato violoncello dall'et\u00e0 dei dieci anni e ha conseguito il Bachelor of Arts in musica nel 1955. Ha ricevuto il Master's degree dall'University of Texas at Austin e ha continuato i suoi studi alla The Juilliard School nel 1962.\nDopo aver cominciato la sua attivit\u00e0 in tradizionali sale da concerto, fu subito interessata e coinvolta attivamente nell'arte multimediale e nella \"performance\". Divent\u00f2 una stretta collaboratrice dell'artista coreano Nam June Paik, con il quale oper\u00f2 a livello internazionale.\nNel 1967 raggiunse la notoriet\u00e0 per la sua \"performance\" nel contesto del lavoro di Paik \"Opera Sextronique\", una \"performance\" seminuda che le cost\u00f2 un'accusa di oscenit\u00e0. L'incidente le diede una fama nazionale. Realizz\u00f2 partecipazioni performative in altre opere di Nam Jume Paik, come, ad esempio, \"TV Bra for Living Sculpture\" (1969).\nTra le altre \"performance\" senza dubbio va annoverata quella a Basilea nel 1974 dove la Moorman viene spogliata e ricoperta di veli, luci e fiori dall'artista napoletano Giuseppe Desiato che la fa apparire cos\u00ec una Madonna sacrilega sotto gli occhi tra l'altro del capostipite dell'azionismo viennese Hermann Nitsch.\nCharlotte Moorman \u00e8 stata coinvolta nel movimento Fluxus, amica e collaboratrice di molti noti artisti della seconda met\u00e0 del XX secolo, tra questi: Tony Pileggi, Nam June Paik, John Cage, Joseph Beuys, Wolf Vostell, Y\u014dko Ono, Carolee Schneemann, Jim McWilliams e altri. Nel 1966 l'artista Joseph Beuys le dedic\u00f2 il suo lavoro \"Infiltration Homogen f\u00fcr Cello\". La body artist Carolee Schneemann tiene una pagina in memoria della Moorman sul Web."}
{"id": "1602189", "revid": "1522738", "url": "https://it.wikipedia.org/wiki?curid=1602189", "title": "Lucrezia Van Necker", "text": ""}
{"id": "1602190", "revid": "1543377", "url": "https://it.wikipedia.org/wiki?curid=1602190", "title": "IBA 84", "text": "L'Internationale Bauausstellung (\"mostra internazionale dell'edilizia\") si tenne a Berlino Ovest in due fasi, nel 1984 e nel 1987.\nInquadramento.\nNel 1979, nel periodo della progressiva diffusione dell'architettura postmoderna, venne fondata a Berlino Ovest la societ\u00e0 \"Internationale Bauausstellung GmbH\" (IBA), con l'obiettivo di organizzare un'esposizione internazionale di architettura analoga a quelle tenutesi nel 1910, nel 1931 e nel 1957.\nInizialmente era previsto di limitare il periodo di azione dell'IBA per soli cinque anni, dal 1979 al 1984; alcuni ritardi organizzativi indussero tuttavia a prolungare l'azione per un ulteriore triennio, fino al 1987, anno dei festeggiamenti per il 750\u00ba anniversario della citt\u00e0.\nL'opera dell'IBA si concretizz\u00f2 inizialmente con convegni e dibattiti, con l'intervento dei maggiori architetti dell'epoca; e in seguito, grazie a finanziamenti locali e federali, anche alla costruzione di edifici in varie aree della citt\u00e0, inserendosi nel solco dell'Interbau 57 che aveva portato alla ricostruzione del quartiere Hansa.\nL'opera dell'IBA non fu volta alla sola risoluzione di problemi architettonici e urbanistici, ma si pose anche obiettivi sociali, secondo il motto \"Innenstadt als Wohnort\" (\"centro citt\u00e0 come luogo dell'abitare\").\nOrganizzazione.\nL'organizzazione fu divisa in due parti, denominate \"Neubau-IBA\" e \"Altbau-IBA\" (letteralmente: \"IBA della nuova edilizia\" e \"IBA della vecchia edilizia\").\nLa \"Neubau-IBA\", diretta dall'architetto Josef Paul Kleihues, fu dedicata alle nuove realizzazioni edilizie; essa oper\u00f2 in quartieri caratterizzati da vuoti urbani, lasciati dai bombardamenti della seconda guerra mondiale (la S\u00fcdliche Friedrichstadt, il quartiere Tiergarten-S\u00fcd, l'area di Wilmersdorf intorno a Prager Platz) o da riconversioni industriali (l'area ex portuale di Tegel). Complessivamente furono realizzati pi\u00f9 di alloggi, su progetto di architetti di fama internazionale (fra i tanti Rossi, Eisenman, Ungers), ma anche di giovani professionisti.\nLa \"Altbau-IBA\", diretta dall'architetto Hardt-Waltherr H\u00e4mer, intervenne nell'area SO 36 (o Luisenstadt) del quartiere di Kreuzberg, caratterizzata da un'edilizia storica in gran parte fatiscente e da problemi sociali rilevanti. Abbandonando la prassi seguita fino ad allora in casi analoghi (demolizione e ricostruzione in stile moderno), si oper\u00f2 secondo il principio del \"rinnovamento urbano prudente\" (\"Behutsame Stadterneuerung\"), con un'estesa opera di manutenzione e restauro del patrimonio esistente e interventi sugli spazi pubblici, anche con il coinvolgimento degli abitanti. Complessivamente vennero recuperati alloggi, pi\u00f9 altri 600 di nuova costruzione."}
{"id": "1602194", "revid": "1896375", "url": "https://it.wikipedia.org/wiki?curid=1602194", "title": "Paolo Emiliani Giudici", "text": "Biografia.\nPaolo Emiliani Giudici nacque il 3 giugno 1812 a Mussomeli, provincia di Caltanissetta, da Salvatore Giudice e Antonia Cinquemani. Comp\u00ec i primi studi in paese sotto la guida di don Cataldo Lima, proseguendo poi da autodidatta. Fu avviato dalla famiglia, contro la propria volont\u00e0, alla vita religiosa nel convento di S. Zita dei domenicani di Palermo, dove prese nome di fra\u2019 Vincenzo. Qui, nella ricca biblioteca, ampli\u00f2 i suoi studi, imparando anche l'inglese, il francese e lo spagnolo. Conclusi gli studi, dal 1838-39 insegn\u00f2 filosofia nello stesso convento. Dal 1836 al 1840, svilupp\u00f2 il suo interesse per la pittura e l\u2019incisione sotto i maestri V. Riolo e S. Lo Forte. Per le sue convinzioni politiche liberali nel 1840 fece domanda all'Ordine di secolarizzazione temporanea e nel luglio dell\u2019anno successivo i superiori gliela concessero in perpetuo. Tent\u00f2, invano, di ottenere l'istituzione di una cattedra di Estetica nell'universit\u00e0 di Napoli. In quel periodo ottenne l'assegnazione di una pensione annua di 2.000 lire da parte di Annibale Emiliani, un mecenate livornese esule in Sicilia per le sue idee liberali. Il 18 aprile 1843 riusc\u00ec a lasciare Palermo dirigendosi prima a Napoli, di qui a Livorno e poi a Firenze per risiedervi. L'anno successivo fu adottato legalmente da Annibale Emiliani che lo nomin\u00f2 suo erede. Nello stesso 1844 pubblic\u00f2 a Firenze la Storia delle belle lettere in Italia. Nel febbraio 1849, durante il governo provvisorio della Toscana, gli venne attribuito l'incarico dell'insegnamento di Eloquenza italiana presso l'universit\u00e0 di Pisa dal quale si dimise il 4 maggio dello stesso anno essendo caduto il governo provvisorio col ritorno del granduca. Nel decennio successivo si concentr\u00f2 sui suoi studi. Nel giugno del 1859 cominci\u00f2 a collaborare con alcuni giornali inglesi. Nello stesso anno fu nominato segretario dell'Accademia fiorentina di Belle Arti. Ruolo che abbandon\u00f2 nel novembre 1863. \nNel 1862 spos\u00f2 Ann Alsanger una gentildonna inglese, di conseguenza risiedette in Inghilterra, a Silver Hill, pur mantenendo il domicilio legale a Firenze.\nNel nuovo stato unitario si present\u00f2 candidato nelle elezioni del 1865 per il collegio siciliano di Serradifalco ma fu battuto da un rivale. Si ripresent\u00f2 nello stesso collegio nel marzo 1867 e ottenne la vittoria e in Parlamento and\u00f2 a sedere tra i seguaci di Rattazzi. Scaduto il mandato non ottenne la designazione per rinnovare la candidatura per l'anno 1870. Nel 1867 fu nominato commendatore. \nDal 1862 al 1872 viaggi\u00f2 in Olanda, Belgio, Austria e Spagna.\nMor\u00ec in Inghilterra il 14 agosto del 1872."}
{"id": "1602200", "revid": "6923", "url": "https://it.wikipedia.org/wiki?curid=1602200", "title": "Gold's Gym", "text": "Gold's Gym International, Inc. \u00e8 una catena internazionale di fitness originariamente avviata da Joe Gold a Venice Beach, in California. Nel 2011 Gold's Gym sosteneva di essere la pi\u00f9 grande catena di palestre nel mondo, con pi\u00f9 di 700 palestre e 3 milioni di iscritti in 25 nazioni.\nStoria.\nJoe Gold apr\u00ec la prima Gold's Gym nell'agosto del 1965, a Venice Beach, in California, molto prima che esistesse il moderno centro benessere. Dotato di attrezzature fatte in casa e soprannominato \"La Mecca del bodybuilding\", \u00e8 stato frequentato da Arnold Schwarzenegger e Dave Draper e presentato nel docu-drama \"Pumping Iron\" (1977), che ha attirato l'attenzione non solo sulla palestra ma anche sul bodybuilding e fisico in generale. Fino ad oggi la Gold's Gym \u00e8 considerata un punto di riferimento nella cultura del bodybuilding raggiungendo lo status di cult.\nNel 1970, Gold vendette la palestra in fallimento in quel momento a Bud Danits, un antiquario, e Dave Saxe, un gioielliere. Gestirono la palestra per quasi due anni fino a quando si resero conto che non era possibile mantenerla. La offrirono a un membro della palestra, Ken Sprague, che la acquist\u00f2 alla fine del 1971 e la Gold's fu salvata come palestra. Sprague \u00e8 stato il primo proprietario della Gold's a sponsorizzare e organizzare gare di bodybuilding, le sue capacit\u00e0 promozionali e i contatti con l'industria cinematografica che hanno contribuito a costruire il profilo della struttura.\n\"Pumping Iron\".\nDopo l'uscita del film nel 1977, e con il 1977 Mr. America concorso e Mr. America tenutasi a Santa Monica, promosso e concepito da Sprague, il profilo della palestra \u00e8 cresciuta a dismisura. Quell'anno Mr. America ebbe pi\u00f9 richieste di stampa rispetto agli Academy Awards del 1977. Nel 1979, quando Sprague vendette la Gold's Gym, la palestra era la pi\u00f9 famosa al mondo.\nDal 1979 al 1999, la Gold's Gym \u00e8 stata di propriet\u00e0 di Peter Grymkowski (un campione del mondo di bodybuilding) e dei suoi partner. Dopo due anni di propriet\u00e0, si sono trasferiti dalla struttura di 5500 piedi quadrati a un edificio di 60.000 piedi quadrati per un periodo di sei anni. Il fratello di Grymkowski divenne il direttore delle licenze, il che contribu\u00ec a portare il nome Gold's Gym in tutto il mondo. La societ\u00e0 \u00e8 stata una delle prime nel settore della salute e del fitness in franchising, a partire dal 1980.\nL'azienda concede in licenza il proprio nome a prodotti come attrezzature per il fitness e abbigliamento. L'originale logo Gold's Gym, un sollevatore di pesi calvo con in mano un bilanciere, \u00e8 stato progettato nel 1973 dal wrestler professionista Ric Drasin, che \u00e8 stato il compagno di allenamento di Schwarzenegger per quattro anni. Notevoli utenti di Gold's Gym hanno incluso celebrit\u00e0 come Jessica Alba, Jodie Foster, Morgan Freeman, Dwayne Johnson, Jim Morrison, Keanu Reeves, Hilary Swank e Tiger Woods, tra molti altri. L'originale Gold's Gym di Venice Beach \u00e8 considerata un punto di riferimento sportivo da ESPN ed \u00e8 nominata nella sua lista dei 100 pi\u00f9 importanti impianti sportivi.\nInformazioni aziendali.\nLa Gold's Gym \u00e8 di propriet\u00e0 privata. \u00c8 stato acquisito dal suo precedente proprietario, la societ\u00e0 di private equity Brockway Moran &amp; Partners, da TRT Holdings di Robert Rowling nel 2004 per circa $158 milioni. Brockway Moran aveva acquisito la societ\u00e0 nel 1999 per oltre $50 milioni. La sede centrale si trova nell'area metropolitana di Dallas.\nDa quando la Gold's Gym ha aperto la sua prima sede internazionale in Canada nel 1985, la societ\u00e0 ha ampliato il suo programma di franchising globale per includere quasi 180 palestre internazionali tra cui in Russia, India, Australia, Costa Rica, Giappone, Regno Unito, Paesi Bassi, Germania, Egitto, Arabia Saudita, Messico, Per\u00f9, Indonesia, Spagna, Polonia, Venezuela, Mongolia e Filippine.\nNel 2017, la societ\u00e0 ha aperto la sua prima sede ad Amman, in Giordania.\nProgramma di vendita e benessere aziendale.\nLa Gold's Gym gestisce un programma nazionale di benessere aziendale che ha oltre 3000 partner aziendali tra cui Home Depot, Bank of America, Whataburger e Union Pacific. Il programma di vendita e benessere aziendale offre piani personalizzati di salute e fitness per i dipendenti a livello nazionale, inclusi programmi di abbonamento, alimentazione e benessere.\nLa Gold's \u00e8 uno dei due centri benessere ufficiali dell'AARP, dove offre abbonamenti mensili, ed \u00e8 il centro benessere ufficiale della Blue Cross e della Blue Shield Association. La Gold's ha iniziato a offrire iscrizioni online.\nGold's Gym Challenge.\nOgni anno la Gold's Gym organizza la Gold's Gym Challenge, una gara di trasformazione del corpo di 12 settimane a disposizione dei membri. A gennaio, i partecipanti iniziano il loro percorso di sfida con misure iniziali e fotografie. Dodici settimane dopo vengono prese le misure e le fotografie finali per documentare i risultati. Ogni Gold's Gym partecipante sceglie i suoi vincitori locali che possono quindi beneficiare del montepremi nazionale.\nLe vincitrici della Gold's Gym Challenge sono state presenti in molte pubblicazioni tra cui PopSugar, Atlanta Journal-Constitution e Women's Health.\nCritiche.\nNumerosi clienti hanno segnalato la franchise Gold's Gym di recitare in modo disonesto e senza scrupoli. Hanno riferito che le offerte pubblicitarie \"non vengono onorate, le irregolarit\u00e0 di fatturazione, i termini del contratto\" vengono modificati in modo fraudolento dal personale di vendita dopo la firma e problemi con l'annullamento dei conti o il trasferimento. La Gold's Gym a Provo, Utah, \u00e8 stato citato in giudizio per frode nel 2006, per aver modificato un contratto dopo la sua firma nel 1999.\nUn'accusa per lo stesso comportamento di frode \u00e8 sorto di nuovo nel 2017: il 10 febbraio 2017, il processore di fatturazione per le palestre, Paramount Acceptance e 26 aziende con il nome VASA Fitness (comprese le nuove palestre dal 2014) sono stati serviti con una classe di consumatori azione legale con numerose cause di azione, tra cui false dichiarazioni fraudolente, violazioni del Telephone Consumer Protection Act e violazioni del Utah Consumer Sales Practices Act."}
{"id": "1602204", "revid": "1442080", "url": "https://it.wikipedia.org/wiki?curid=1602204", "title": "Mario Vicini", "text": "Carriera.\nCorse per la Gloria, la Lygie, la Bianchi, la Viscontea e la Vicini.\nFu Campione italiano su strada nel 1939.\nPartecip\u00f2 nove volte al Giro d'Italia vincendo tre tappe: Sanremo nel 1938 indossando anche la maglia rosa per un giorno, Trieste e Pieve di Cadore nel 1940. Si classific\u00f2 terzo nel 1939, quarto nel 1940 e settimo nel 1947. Al Tour de France fu secondo nel 1937 dietro Roger Lap\u00e9bie, e sesto nel 1938.\nVinse il Giro di Toscana nel 1938 ed il Giro del Lazio nel 1939. Fu anche settimo al Giro di Lombardia nel 1938 e quinto alla Milano-Sanremo nel 1939."}
{"id": "1602206", "revid": "79520", "url": "https://it.wikipedia.org/wiki?curid=1602206", "title": "Ambrose E. Burnside", "text": ""}
{"id": "1602207", "revid": "118330174", "url": "https://it.wikipedia.org/wiki?curid=1602207", "title": "Equazione differenziale algebrica", "text": "In matematica, un'equazione differenziale algebrica, anche detta differential algebraic equation o DAE, \u00e8 una forma generale di equazione differenziale in cui le derivate non sono espresse in forma esplicita, a differenza dei sistemi ODE. Tipicamente le derivate di alcune variabili dipendenti possono non apparire affatto nelle equazioni. La forma generale di un sistema DAE \u00e8 data da:\ncon:\nI sistemi DAE sono utili per descrivere una classe di sistemi fisici pi\u00f9 ampia di quelli descritti dal tradizionale sistema dinamico (insiemi di ODE), prevedendo anche la possibilit\u00e0 di vincoli algebrici sulle variabili di stato. Spesso la scrittura di modelli matematici di sistemi fisici risulta molto pi\u00f9 naturale in termini di un sistema DAE: si pensi a tutti i casi in cui il modello scaturisce dall'aggregazione di modelli elementari (per esempio la connessione rigida di due o pi\u00f9 masse) oppure vi siano vincoli espliciti sulle variabili (come la somma nulla delle correnti in un sistema trifase collegato a stella).\nI sistemi DAE sono ricorrenti in tante branche delle scienze, ma la letteratura non \u00e8 omogenea nella terminologia: ci si riferisce ad essi anche come sistemi \"impliciti\", \"non causali\" o \"vincolati\".\nForme particolari.\nODE implicito.\nSe la matrice formula_3 non \u00e8 singolare, si pu\u00f2 esplicitare formula_4, riconducendosi a un classico sistema vettoriale ODE:\nNotare che l'esistenza di vincoli espliciti sulle variabili rendono singolare lo Jacobiano.\nDAE semi-esplicito.\nUn DAE semi-esplicito \u00e8 un sistema ODE con dei vincoli espliciti sulle variabili:\ndove formula_7 \u00e8 un vettore di variabili differenziali, mentre formula_8 \u00e8 un vettore di variabili algebriche.\nDAE lineare a coefficienti costanti.\nUn sistema DAE lineare a coefficienti costanti si presenta nella forma:\nSi dimostra che un DAE lineare a coefficienti costanti \u00e8 risolvibile se e solo se il fascio di matrici formula_11 \u00e8 regolare.\nCondizioni Iniziali.\nA differenza dei sistemi ODE, le condizioni iniziali non possono essere assegnate in modo arbitrario: devono cio\u00e8 essere consistenti.\nLe condizioni iniziali sono una soluzione del sistema di equazioni nella forma:\nLe condizioni iniziali, per essere consistenti, devono quindi soddisfare sia i vincoli espliciti che eventuali vincoli impliciti introdotti con la derivazioni di tali vincoli.\nSoluzione dei DAE.\nSi possono usare dei software per risolvere questo tipo di problemi. Alcuni di essi sono Modelica (il pi\u00f9 usato per simulare modelli acausali), ABACUSS, EMSO, APMonitor, Sim42 e altri.\nUno dei problemi maggiori nella soluzione dei DAE \u00e8 quello della riduzione dell'indice: la maggior parte dei solutori numerici richiedono infatti dei sistemi di equazioni differenziali ordinarie (ODE) della forma:\nConvertire sistemi DAE in ODE \u00e8 un problema non banale. Le tecniche che possono essere impiegate includono l'algoritmo di Pantelides e il metodo delle derivate fittizie."}
{"id": "1602208", "revid": "1745361", "url": "https://it.wikipedia.org/wiki?curid=1602208", "title": "Brizo", "text": "Nella mitologia greca, Brizo o Briz\u00f2 era il nome delle divinit\u00e0 del sonno.\nIl mito.\nBrizo era il nome di una divinit\u00e0 minore del sonno venerata dalle donne di Delo. La dea forniva indicazioni precise in sogno sulla pesca e sulla navigazione. Per via di questa particolarit\u00e0 si pensava che fosse anche una dea protettrice della navigazione.\nCome doni alla dea le donne offrivano piccole creazioni manuali, dei piccoli modelli che raffiguravano delle imbarcazioni. Il suo significato \u00e8 \u201ccolei che placa\u201d."}
{"id": "1602209", "revid": "729019", "url": "https://it.wikipedia.org/wiki?curid=1602209", "title": "Niccol\u00f2 II Malatesta", "text": "Biografia.\nNiccolo II Malatesta, detto \"Cocco\", fu signore di Ghiaggi\u00f2lo, Bonalda, Valdiponto e Petrella.\nSegu\u00ec fedelmente Carlo di Rimini nelle sue guerre e quindi Sigismondo Panbdolfo.\nNel 1456 ader\u00ec alla lega che contro il signore di Rimini, alleanza stretta da Malatesta Novello ed il conte di Urbino.\nNel 1462 si schier\u00f2 contro Sigismondo Pandolfo sotto i Manfredi e prese parte all'occupazione delle Caminate, di Montevecchio, Civitella, Curercole e Valdoppio (queste ultime erano state tolte al signore di Rimini).\nDevast\u00f2 tutto il territorio di Cesena. Fu sconfitto a Meldola ma espugn\u00f2 Verrucchio, Montefiore, Sant'Arcangelo, Scorticata e molti altri castelli.\nTramite i veneziani fece pace con Sigismondo, ma per volere del pontefice devette andare al confine, in Firenze, ove mor\u00ec nel 1464.\nDiscendenza.\nNiccol\u00f2 spos\u00f2 Orsina d'Este, figlia naturale di Niccol\u00f2 III d'Este ed ebbero un figlio, Pandolfo, morto forse nel 1471."}
{"id": "1602211", "revid": "287204", "url": "https://it.wikipedia.org/wiki?curid=1602211", "title": "Il console", "text": "Il console (\"The Consul\") \u00e8 un'opera in tre atti con musica e libretto di Gian Carlo Menotti. La prima rappresentazione avvenne il giorno 1\u00ba marzo 1950, a Filadelfia, con Patricia Neway nel ruolo della protagonista Magda Sorel, Cornell MacNeil come John Sorel e George Gaynes come Kofner.\nL'opera fu rappresentata il 15 marzo al Broadway theatre di New York, dove fu accolta con favore arrivando a 269 recite.\n\"Il console\" ottenne uno straordinario successo critico: Menotti vinse sia il Premio Pulitzer per la Musica del 1950 sia New York Drama Critics Circle Award per il Miglior Musical.\nL'opera si incentra sul disperato tentativo del dissidente politico John Sorel di fuggire dal suo paese, mentre la moglie Magda, la protagonista, cerca di ottenere per lui un visto.\nNel 1951 il 3 gennaio ebbe la prima a Basilea con Inge Borkh, il 13 gennaio all'Opera di Amburgo con Martha M\u00f6dl, il 22 gennaio al Teatro alla Scala di Milano nella traduzione di Fedele D'Amico come \"Il console\" diretta da Nino Sanzogno con Clara Petrella, Jolanda Gardino, Piero Guelfi, Giuseppe Modesti ed Enrico Campi ed il 7 febbraio a Londra diretta da Thomas Schippers con Patricia Neway, Cornell MacNeil e George Gaynes.\nIl 2 maggio 1952 ebbe la prima come \"Le consul\" al Th\u00e9\u00e2tre des Champs-\u00c9lys\u00e9es di Parigi diretta da Thomas Schippers con Patricia Neway.\nIl 27 dicembre 1953 ebbe la prima al Teatro Regio di Parma con Jolanda Gardino, nel 1954 il 14 gennaio al Teatro Comunale di Firenze con Jolanda Gardino, Piero Guelfi, Virgilio Carbonari ed Enrico Campi ed il 25 febbraio al Teatro dell'Opera di Roma diretta da Gianandrea Gavazzeni con Clara Petrella, Jolanda Gardino e Piero Guelfi, il 7 febbraio 1957 al Teatro La Fenice di Venezia con Jolanda Gardino e Piero Guelfi, il 28 ottobre 1961 al Teatro Nuovo di Torino con Clara Petrella, Jolanda Gardino, Florindo Andreolli e Rolando Panerai, il 22 giugno 1972 al Teatro della Pergola di Firenze diretta da Thomas Schippers con Virginia Zeani ed il 24 ottobre 1973 al Teatro Donizetti di Bergamo diretta da Giulio Bertola con Virginia Zeani, Angelo Lo Forese e Virgilio Carbonari."}
{"id": "1602212", "revid": "1745361", "url": "https://it.wikipedia.org/wiki?curid=1602212", "title": "Brotea", "text": "Brotea () o Broteo \u00e8 un personaggio della Mitologia greca. Fu un cacciatore.\nGenealogia.\nFiglio di Tantalo di Lidia e di Eurinassa (figlia di Pattolo), fu secondo Pausania uno dei possibili padri di un secondo Tantalo, che lo stesso autore ipotizza anche essere figlio di Tieste.\nMitologia.\nBrotea era un famoso cacciatore che si era rifiutato di onorare Artemide, cos\u00ec la dea lo fece impazzire facendo s\u00ec che si autoimmolasse su un rogo, come sacrificio propiziatorio.\nUn frammento di Esiodo contenuto in un papiro di Ossirinco collega Dardano, Brotea e Pandione. Riguardo a questa tradizione per\u00f2, non sono sopraggiunte altre fonti.\nLa scultura di Brotea.\nSi diceva che Brotea avesse scolpito l'immagine pi\u00f9 antica della Grande Madre degli Dei (Cibele), un'immagine che ai tempi di Pausania il Periegeta (II secolo d.C.) che era ancora considerata sacra dagli abitanti di Magnesia ad Sipylum. L'immagine venne scavata nella parete rocciosa della rupe Coddino, a nord del massiccio del Sipilo, il cui demone era indicato da alcuni mitografi come nonno di Brotea.\nLa scultura scavata nella parete rocciosa menzionata da Pausania fu identificata con il rilievo di Manisa nel 1881 da W. M. Ramsay e si pu\u00f2 ancora vedere sopra la strada, a 6 o 7\u00a0km ad est di Manisa (la citt\u00e0 moderna sorta sul sito dell'antica Magnesia ad Sipylum), sebbene la testa si sia parzialmente staccata, per cause naturali. La figura alta 8\u201310 m scolpita in una rientranza nella roccia a un centinaio di metri d'altezza sopra la pianura paludosa vicina al villaggio di Akp\u0131nar \u00e8 stata confusa con una vicina formazione rocciosa naturale associata a Niobe, la \"Niobe del Sipilo\" (la \"Roccia Piangente\", in turco \"A\u011flayan Kaya\"), menzionata anche da Pausania.\nA parte la testa gravemente danneggiata, la figura seduta molto probabilmente non fu fatta da un professionista. La dea, che indossa un copricapo detto polos, si tiene il seno con le mani; una vaga traccia di quattro geroglifici ittiti pu\u00f2 essere vista in una sezione quadrata alla destra della sua testa. Il sito \u00e8 ittita, risalente al II millennio a.C.\nVicino, anche altri siti archeologici tradizionalmente associati sin dall'antichit\u00e0 con la stirpe di Tantalo sono di fatto ittiti. A circa 2\u00a0km ad est di Akp\u0131nar ci sono altri due monumenti sul monte Sipilo, anch'essi menzionati da Pausania: la tomba di Tantalo (cristianizzata come \"tomba di San Caralambo\") e il \"trono di Pelope\", in realt\u00e0 un altare roccioso.\nBroteo e l'invettiva rinascimentale.\nNella letteratura del Rinascimento e successiva Brotea \u00e8 chiamato spesso \"Broteo\" (\"Brotheus\") e viene descritto come un figlio di Vulcano che si gett\u00f2 tra le fiamme (a volte si specifica che si gett\u00f2 nel cratere del monte Etna) a causa della sua deformit\u00e0. La fonte immediata per il tropo rinascimentale di Broteo e della sua autoimmolazione \u00e8 il poema di Ovidio \"Ibis\", un erudito sfogo di macabre minacce che catalogava il destino di numerose figure mitiche e storiche. Il riferimento di Ovidio \u00e8 brevissimo:\nL'umanista Domizio Calderini (conosciuto anche col nome latino di Domitius Calderinus) aggiunse l\"Ibis\" alla sua edizione annotata di Marziale (1474); la nota di Calderini dice che Broteo era il figlio di Vulcano e Minerva e che, disprezzato a causa della sua bruttezza, si gett\u00f2 in una pira ardente (Calderini poi procede identificando Broteo con Erittonio.) Nello stesso anno, attingendo alle sue fonti classiche, Calderini pubblic\u00f2 la \"Defensio adversus Brotheum\" (\"Difesa contro Broteo\"), un attacco ai suoi rivali letterari Angelo Sabino e Niccol\u00f2 Perotti, chiamati rispettivamente Fidentino (\"Fidentinus\"), dal nome del plagiatore preso in giro nel I libro degli \"Epigrammi\" di Marziale, e Broteo (\"Brotheus\"). Questa faida letteraria \u00e8 menzionata in diverse fonti, incluso il Giraldi, e la sua notoriet\u00e0 contribu\u00ec a stabilire la versione predominante del mito nei secoli XV-XVIII.\nLe idiosincratiche ma enormemente influenti \"Mythologiae\" di Natale Conti (1567) menzionano questa versione del mito in un capitolo sugli aspetti di Vulcano e della sua progenie: \"Broteo, che fu deriso da tutti a causa della sua apparenza malformata, si gett\u00f2 nel fuoco, come per scappare alla diffamazione per mezzo della morte.\" Questa descrizione \u00e8 ripetuta molto simile in \"The Anatomy of Melancholy\" (1621) di Robert Burton, e ancora le versioni del dizionario della lingua inglese di Samuel Johnson risalenti all'inizio dell'Ottocento specificano che Broteo \"si gett\u00f2 nel monte Etna\"."}
{"id": "1602213", "revid": "1576347", "url": "https://it.wikipedia.org/wiki?curid=1602213", "title": "Bufago", "text": "Nella mitologia greca, Bufago era il nome di uno dei figli di Giapeto e di Tornace.\nMitologia.\nBufago, il cui nome significa mangiatore di buoi, spos\u00f2 Promne e cur\u00f2, a dispetto dei suoi modi di fare quasi incivili, Ificle il fratello di Eracle, quando venne ferito in battaglia, anche se la sua morte avvenne lo stesso. &lt;br&gt;\nIn seguito il suo carattere divenne ancora pi\u00f9 insopportabile arrivando a importunare anche le divinit\u00e0 fra cui Artemide che infuriata lo uccise.\nSecondo un'altra versione del mito Bufago si era innamorato di Artemide.\nPareri secondari.\nBufago era anche uno degli epiteti di Eracle ed anche il nome di un affluente dell'Alfeo."}
{"id": "1602215", "revid": "1745361", "url": "https://it.wikipedia.org/wiki?curid=1602215", "title": "Bromie", "text": "Nella mitologia greca, Bromie o Brome era il nome di una delle ninfe del Monte Nisa.\nIl mito.\nDioniso, il dio del vino, quando era un pargolo venne affidato alle cure delle ninfe, fra cui Bromie. In seguito divenne una delle Iadi, una stella nel cielo.\nPareri secondari.\nBromio era uno dei tanti appellativi che si dava al dio Dioniso, significava il rumoroso.\nSecondo altri autori Bromie divenne di nuovo giovane grazie ad uno degli incantesimi della maga Medea."}
{"id": "1602220", "revid": "1564499", "url": "https://it.wikipedia.org/wiki?curid=1602220", "title": "Aeclanum", "text": "Aeclanum o Aeculanum era una citt\u00e0 romana situata presso l'attuale localit\u00e0 Passo di Mirabella Eclano, in provincia di Avellino. Gli scavi archeologici condotti nel corso del XX\u00a0secolo hanno permesso di rinvenire, oltre a copiosi resti della citt\u00e0 romana, anche tracce di una frequentazione sannitica del sito antecedente alla colonizzazione romana.\nStoria.\nFondata alla fine del III sec a.C., l'antica Aeclanum fu uno degli insediamenti romani pi\u00f9 importanti dell'Irpinia, posto tra le valli dei fiumi Calore ed Ufita, in localit\u00e0 Passo di Mirabella. Situata su di un pianoro di forma triangolare, l'antica citt\u00e0 era accessibile solo dalla via Appia, che attraversava l'abitato da ovest a est.\nSaccheggiata da Silla nell'89 a.C., subito dopo divenne un municipium romano con diritto di voto. Nel 120 d.C., sotto l'imperatore Adriano, assunse lo stato di colonia: Aelia Augusta Aeclanum. Notevoli sono i resti della citt\u00e0 romana: le terme pubbliche, situate su una piccola altura, la piazza del mercato coperto (\"macellum\"), alcune abitazioni e botteghe. Sono visibili anche i resti delle mura, alte circa 10 metri con almeno tre porte e torri di diversa grandezza. All'et\u00e0 tardo-antica risale la costruzione di una basilica paleocristiana con, al suo esterno, un fonte battesimale con pianta a croce greca e scalini per il rito ad immersione.\nToponimo.\nIl nome dell'antica citt\u00e0 \u00e8 stato riportato in parecchie forme: Aeculanum, Aeclanum, Aikolanom, Aiculanon, Acculanum, Eculianum, Esculanu. Gli abitanti erano invece chiamati Aeculanensis, Auseculani, Aeclanensi, Aeculani.\nL'etimologia \u00e8 incerta, ma la prima sillaba \"(Aec-)\" sembrerebbe ricollegarsi ad altri toponimi consimili di area osca (Aecae in Apulia e anche Aequum Tuticum nell'Irpinia settentrionale). Possibile ma non del tutto sicura \u00e8 la correlazione con il latino \"aequum\" (=pianeggiante).\nScavi archeologici.\nI primi lavori di scavi sono stati condotti a partire dalla prima met\u00e0 del Novecento; in quegli anni, infatti, gli esperti portarono alla luce i resti delle terme, del macellum e anche delle prime, originarie, abitazioni in cui vivevano gli Irpini. Tra il 1970 e il 1980, poi, ulteriori lavori di scavi hanno portato alla luce importanti reperti. Tra i vari, l'esistenza di un'antica domus romana che gli abitanti della fortificazione, probabilmente, utilizzavano come magazzino. All'interno di questa, infatti, sono stati ritrovati vari e recipienti in terracotta che dovevano servire alla conservazione delle scorte alimentari. Sempre nei lavori degli anni '80, poi, sono stati scavati resti di una basilica paleocristiana. Le origini di questa basilica risalgono ai tempi di Giustiniano. Si tratta di una costruzione particolarmente imponente che si caratterizza per la presenza di tre navate, un fonte battesimale e i tradizionali scalini per i riti religiosi.\nDescrizione.\nAeculanum non \u00e8 mai citata durante le guerre sannitiche,ma in seguito divenne uno dei principali centri del Sannio irpino. L'archeologo Italo Sgobbo rinvenne, negli anni 30 del XX secolo, quattro monumenti epigrafici oschi: uno riportava il nome Mamers (nome osco del dio Marte), un altro rappresentava un'ara di tufo dedicata alla dea Mefite (esposta nel museo archeologico nazionale di Napoli) e facente parte di un luogo sacro collocato fuori dalle mura cittadine e sulla via Appia, un terzo indicante una non meglio identificata costruzione ordinata da Magio Falcio e un quarto pertinente al culto del dio Fauno.\nLa citt\u00e0 di Aeclanum, in et\u00e0 romana, aveva la forma di un corimbo ed un'estensione di 18 ettari, era difesa da una cinta muraria lunga 1820 m e costruita in opus reticulatum a prismi di travertino e di arenarie compatte. Le mura si ergevano per oltre 10 m ed erano interrotte da almeno tre porte delimitate ai lati da torri quadrate (turres), di oltre 5 m per lato, mentre ogni 20 m erano presenti torri pi\u00f9 piccole (hemiturres), di 2,5 m per lato, che non superavano in altezza, come le pi\u00f9 grandi, le cortine murali (perci\u00f2 definite \"turres aequae qum moiro\", cio\u00e8 \"torri alte quanto il muro. Lo spessore delle fortificazioni \u00e8 compreso, nei vari punti, fra 2,12 - 2,40 m. Attraverso la porta occidentale entrava in Aeclanum la via Appia proveniente da Benevento, e ne usciva attraverso la porta orientale.\nAl tempo della guerra sociale (89 a.C.), Aeclanum era protetta soltanto da una cinta di legno, incendiata poi da Silla quando, resosi conto che gli eclanesi aspettavano aiuto dai Lucani, ordin\u00f2 di accatastare intorno alle mura fascine di sarmenti, bruciate dopo che trascorse il tempo concesso dal dittatore per arrendersi. Aeclanum infatti fu saccheggiata e occupata perch\u00e9 non si era arresa spontaneamente ai Romani ma anche per convincere le altre citt\u00e0 irpine ancora insorte a deporre le armi. Dopo la guerra sociale, circa nell'87 a.C., la citt\u00e0 divenne municipio con diritto di voto e iscritta alla trib\u00f9 Cornelia. Pi\u00f9 tardi, all'epoca dell'imperatore Adriano (all'incirca nel 120 d.C.), assunse lo stato di colonia con la denominazione di \"Aelia Augusta Aeclanum\".\nAltre strade, oltre l'Appia, interessavano il territorio di Aeclanum: la via Aemilia in Hirpinis che la collegava a Aequum Tuticum e la via Aurelia Aeclanensis che procedeva in direzione di Herdonia. Al periodo romano, per lo pi\u00f9 imperiale, risalgono la costruzione e il rifacimento di opere pubbliche come le terme, il macellum, il gimnasium, il foro, l'anfiteatro, il teatro e il \"forum pecuarium\" (mercato del bestiame da pascolo). Molte delle strutture sono state individuate tramite le iscrizioni lapidee superstiti, oppure ne sono state individuate le tracce o ne rimangono degli ampi avanzi che si prestano agli usi ipotizzati dagli archeologi. L'anfiteatro, di cui si conosce l'esatta posizione, presentava al tempo dello storico Raimondo Guarini la \"pedatura\"; lo stesso scrisse nelle sue \"Ricerche sull'antica citt\u00e0 di Eclano\" (1814) che il luogo ove la struttura si trovava \"chiamavasi ... Colis\u00e8o\" in alcuni documenti risalenti \"di pi\u00f9 di due secoli\" e che \"da persone degne\" raccolse la testimonianza di \"varie cave destinate al ricovero di bestie feroci\". Il \"macellum\" (mercato coperto), posto probabilmente nelle vicinanze del foro, presenta attualmente una piazzetta centrale rotonda ed una vasca che forse era adornata da un zampillo; la \"tholus macelli\" \u00e8 costituita da alcuni pilastri in \"opus vittatum\" e la pavimentazione arricchita dal marmo. Le terme sono il monumento di maggior rilevo degli scavi: la tecnica di costruzione \u00e8 in opus mixtum e sono rintracciabili gli ambienti del tepidarium, del calidarium e del frigidarium. Nell'area delle terme fu rinvenuta una statua marmorea raffigurante Niobide, poi collocata in una sala del museo irpino di Avellino, ove sono esposti numerosi reperti provenienti da Aeclanum. In un'altra occasione fu raccolta un frammento di statua di Arpocrate, datata al II secolo d.C. e che rappresenta il dio fanciullo con il corno dell'abbondanza. Tra le abitazioni private ben visibile \u00e8 una domus di tipo pompeiano, che in epoca tarda \u00e8 stata convertita ad officina per la lavorazione del vetro. Di rilievo sono, inoltre, i resti di una basilica paleocristiana con fonte battesimale (baptisterium) a forma di croce greca, con tre scalini sui quattro lati e rivestita in origine da marmo (un altro battistero simile a quello di Aeclanum \u00e8 di pertinenza della citt\u00e0 di Venosa). La basilica era a tre navate e, forse, con un portico sul davanti (nartece). Ad un livello inferiore rispetto all'edificio religioso fu scoperto un ambiente con quattro otrii giganti (dolii), adoperati per la conservazione delle derrate alimentari.\nNel 369 d.C. un violento sisma colp\u00ec Aeclanum con conseguenze disastrose: in un'epigrafe Umbonio Mannachio, di rango senatorio, \u00e8 definito \"fabbricatore ex maxima parte etiam civitatis nostrae\". Pi\u00f9 tardi, nel 410 d.C., il passaggio di Alarico e dei Visigoti dalla Campania all'Apulia arrec\u00f2 ingenti danni alla citt\u00e0. Fu coinvolta nelle guerre tra i Goti e i Bizantini nel VI secolo d.C., finch\u00e9 l'arrivo dei Longobardi (570 d.C.) ed il transito dell'imperatore Costante II di Bisanzio, diretto all'assedio della longobarda Benevento, soffocarono sotto un velo di distruzione le ultime tracce del passato romano. Al di fuori del circuito cittadino di Aeclanum, si notano i resti di un edificio pubblico (dall'ignota funzione) con mura in reticolato e laterizio nel sito della chiesa di Santa Maria di Pompei crollata dopo il sisma del 1980. \u00c8 visibile inoltre parte di una necropoli orientale (III-IV secolo d.C.) con monumenti e recinti funerari, posta ai lati della via Appia e nelle vicinanze della odierna strada statale 90 delle Puglie.\nLa basilica paleocristiana.\nAll'et\u00e0 tardo-antica risale la costruzione di una basilica paleocristiana i cui resti ancora in vista risalgono all'et\u00e0 dell'imperatore Giustiniano. La basilica \u00e8 articola in tre navate e presenta un pavimento a mosaico; al suo interno c'\u00e8 una fonte battesimale con pianta a croce greca e scalini per il rito ad immersione.\nIl \"macellum\".\nIl \"macellum\", o mercato alimentare, \u00e8 una struttura di cui \u00e8 visibile solo la costruzione centrale a pianta circolare (tholos), ed \u00e8 situato nella zona a nord. Probabilmente era circondato da uno spazio porticato e da tabernae. Appare di dimensioni molto modeste rispetto a quelli di altri \u201cmercati\u201d trovati in Campania, anche se non mancano elementi decorativi sui pavimenti.\nIl complesso termale.\nIl complesso sorge nel settore nord-ovest della citt\u00e0, su una breve altura. Probabilmente la sua creazione deve essere messa in relazione con la creazione della colonia di Aeclanum da parte dell'imperatore Adriano nel II secolo. Le strutture sono preservate per altezze notevoli, in qualche caso fino all'attaccatura delle volte. Trattasi di una struttura articolata su due livelli. Il primo, che ospita ambienti destinati esclusivamente ai bagni, il secondo dove venivano praticate altre attivit\u00e0 come i massaggi, la musica ecc. Il complesso \u00e8 scavato in massima parte e sono individuabili gli ambienti caldi che al momento dello scavo avevano il pavimento realizzato su delle \"suspensurae\", e gli ambienti freddi. Probabilmente il lato nord doveva essere situato in uno spazio aperto, mentre il lato sud si affacciava su un belvedere, che dava sul fiume Calore. All'interno del complesso furono rinvenute numerose statue e dei decori, che attestano l'importanza del luogo.\nDomus romana.\nAd un livello inferiore rispetto all'edificio religioso si conservano i resti di una domus di et\u00e0 imperiale romana, con un ambiente adibito a magazzino in cui restano quattro dolia interrati, poi adoperati per la conservazione delle derrate alimentari.\nLingua osca.\nIn base ad alcune iscrizioni in lingua osca (lingua parlata anche dagli Irpini) ritrovate ad Aeclanum l'origine della citt\u00e0 risale al IV-III secolo a.C. I dialetti oschi comprendono i dialetti dei Sanniti, Marrucini, Peligni, Vestini, Sabini e Marsi.\nScrittura.\nL'osco era scritto con l'alfabeto latino, quello greco ed anche con un alfabeto proprio.\nL'alfabeto osco originale, la sua translitterazione \u00e8 la seguente.\nLa \"Z\" \u00e8 pronunciata [ts]. Le lettere \"\u00da\" e \"\u00cd\" sono derivate graficamente da \"U\" e \"I\", e non appaiono nei testi pi\u00f9 antichi. La \"\u00da\" rappresenta il suono \"o\", e \"\u00cd\" \u00e8 una [\u1eb9] accentata. Vocali doppie sono usate per indicare suoni lunghi; l'eccezione \u00e8 la \"I\" lunga che \u00e8 scritta \"I\u00cd\".\nA volte, come gi\u00e0 visto, l'osco \u00e8 scritto con gli alfabeti latino o greco.\nVisitatori.\nGli scavi di \"Aeclanum\" sono gestiti come parco archeologico, riconosciuto e protetto dal Mibac.\nDal 2003 al 2016 il Parco archeologico di Aeclanum \u00e8 stato visitato da 74.470 persone. Qui di seguito trovate un andamento complessivo del \"Parco Archeologico di Aeclanum\" degli ultimi tredici anni, sulla base dei dati dell'ufficio statistico dei beni culturali italiani:"}
{"id": "1602223", "revid": "149727", "url": "https://it.wikipedia.org/wiki?curid=1602223", "title": "Akzisemauer", "text": ""}
{"id": "1602227", "revid": "194688", "url": "https://it.wikipedia.org/wiki?curid=1602227", "title": "Lost Planet", "text": ""}
{"id": "1602233", "revid": "114939361", "url": "https://it.wikipedia.org/wiki?curid=1602233", "title": "Zoll- und Akzisemauer", "text": "Lo Zoll- und Akzisemauer (\"muro fiscale e doganale\"), brevemente Zollmauer, cingeva la citt\u00e0 di Berlino nel XVIII e nel XIX secolo.\nNon aveva funzione militare, ma solo daziaria.\nLa costruzione inizi\u00f2 nel 1732, per cingere le nuove citt\u00e0 di Dorotheenstadt, Friedrichstadt, e i sobborghi orientali.\nLungo il suo percorso sorgevano la Porta di Brandeburgo, la \"Potsdamer Tor\", la \"Hallesches Tor\". Anche la \"Oberbaumbr\u00fccke\" fu costruita lungo il percorso dell\"'Akzisemauer\".\nL\"'Akzisemauer\" fu abbattuto negli anni sessanta del XIX secolo."}
{"id": "1602234", "revid": "149727", "url": "https://it.wikipedia.org/wiki?curid=1602234", "title": "Potsdamer Tor", "text": ""}
{"id": "1602235", "revid": "149727", "url": "https://it.wikipedia.org/wiki?curid=1602235", "title": "Hallesches Tor", "text": ""}
{"id": "1602241", "revid": "125916831", "url": "https://it.wikipedia.org/wiki?curid=1602241", "title": "Amici di Maria De Filippi (quarta edizione, fase serale)", "text": "La fase finale della quarta edizione di Amici di Maria De Filippi \u00e8 andata in onda dal 3 febbraio al 21 aprile 2005 in prima serata su Canale 5. L'edizione \u00e8 stata vinta dal cantante Antonino, che ha anche vinto il Premio della Critica.\nRegolamento.\nIl regolamento di questa edizione prevede una serie di sfide \"uno contro uno\" dove gli sfidanti vengono scelti dalla commissione.\nLa classifica di gradimento rende insfidabile il primo in classifica che ha il diritto di proporre due possibili sfidanti. Anche il pubblico parlante ha la possibilit\u00e0 di fare un nome. La decisione finale \u00e8 comunque a discrezione della commissione che a sua volta pu\u00f2 proporre altri nomi. In alcuni casi vengono proposte sfide a 3, con eliminazione di uno o due concorrenti.\nLa puntata serale finale si svolge tra 4 sfidanti secondo il meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nConcorrenti.\nI ragazzi ammessi alla fase finale sono 20: 5 vengono eliminati dal semaforo rosso nella prima puntata del serale per un totale di 15 concorrenti.\nSvolgimento del serale.\nTabella dello svolgimento del serale.\nNel tabellone sono indicati la classifica di accesso al serale, gli esiti delle sfide e le votazioni per gli sfidanti.\nLegenda:\nTabellone delle esibizioni.\nPuntata 1.\nLa prima puntata \u00e8 stata trasmessa il 3 febbraio 2005 e ha visto la vittoria di Antonino con il 56% dei voti e l'uscita di Massimiliano.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 2.\nLa seconda puntata \u00e8 stata trasmessa il 10 febbraio 2005 e ha visto la vittoria di Francesco con il 51% dei voti e l'uscita di Antonio.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 3.\nLa terza puntata \u00e8 stata trasmessa il 17 febbraio 2005 e ha visto la vittoria di Marco con il 53% dei voti e l'uscita di Valeria.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 4.\nLa quarta puntata \u00e8 stata trasmessa il 24 febbraio 2005 e ha visto la vittoria di Klajdi con il 61% dei voti e l'uscita di Antonello.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 5.\nLa quinta puntata \u00e8 stata trasmessa il 10 marzo 2005 e ha visto la vittoria di Tili con il 42% dei voti e l'uscita di Pietro (37%) e Piero (21%).\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 6.\nLa sesta puntata \u00e8 stata trasmessa il 17 marzo 2005 e ha visto la vittoria di Klajdi con il 68% dei voti e l'uscita di Tili.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 7.\nLa settima puntata \u00e8 stata trasmessa il 23 marzo 2005 e ha visto la vittoria di Maddalena con il 59% dei voti e l'uscita di Marta.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nPuntata 8.\nL'ottava puntata \u00e8 stata trasmessa il 31 marzo 2005 e ha visto la vittoria di Romina con il 59% dei voti e l'uscita di Debora.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nSemifinale 1.\nLa prima Semifinale \u00e8 stata trasmessa il 7 aprile 2005 e ha visto la vittoria di Francesco con il 41% dei voti e Romina con il 30% dei voti e l'uscita di Maddalena.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nSemifinale 2.\nLa seconda Semifinale \u00e8 stata trasmessa il 14 aprile 2005 e ha visto la vittoria di Klajdi con il 41% dei voti e Antonino con il 35% dei voti e l'uscita di Marco Gandolfi Vannini.\nPer questa puntata le singole sfide non sono sottoposte a televoto: il colore indica quindi la vittoria di uno dei tre concorrenti.\nLegenda:\nFinale.\nLa finale \u00e8 stata trasmessa il 21 aprile 2005 ed ha visto vincitore di questa edizione Antonino Spadaccino.\nNel tabellone verranno indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate dal singolo componente nella puntata finale.\nLegenda:\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nLegenda:\nN/A: Dato non disponibile\n\u00a0\u00a0\u00a0\u00a0 Salvabile dalla classifica\n\u00a0\u00a0\u00a0\u00a0 Ultimo in classifica\n\u00a0\u00a0\u00a0\u00a0 Eliminato/a\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:\nAscolti.\nTutte le puntate sono andate in onda in prima serata su Canale 5.\nFonti: sala stampa mediaset http://www.mediaset.it/corporate/salastampa/2005/comunicatiascolti_it.shtml?26#page"}
{"id": "1602245", "revid": "14081406", "url": "https://it.wikipedia.org/wiki?curid=1602245", "title": "Civis romanus", "text": ""}
{"id": "1602249", "revid": "125623691", "url": "https://it.wikipedia.org/wiki?curid=1602249", "title": "Publio Popilio Lenate", "text": "Biografia.\nProbabile figlio di Gaio Popilio Lenate, durante il consolato edific\u00f2 e ripar\u00f2 strade, ma incorse nell'avversione dei \"populares\" a causa delle aspre misure perorate quale capo di una \"quaestio extraordinaria\" nominata contro i complici di Tiberio Gracco.\nNel 123 a.C. Gaio Gracco introdusse una legge che proibiva ogni commissione del genere, e dichiar\u00f2 che, in conformit\u00e0 con le vecchie leggi di appello, un magistrato che pronunciasse sentenza di morte contro un cittadino romano, senza l'assenso del popolo (\"iniussu populi\"), doveva essere accusato di alto tradimento. In seguito venne istituito contro di lui un processo, ma si sa che egli lasci\u00f2 Roma prima di venire a conoscenza del verdetto. Nei suoi confronti fu comunque pronunciata sentenza di messa al bando dall'Italia. Dopo la restaurazione del patriziato, i provvedimenti contro di lui furono abrogati e venne richiamato in patria.\nAl suo consolato Theodor Mommsen ha attribuito la costruzione della Via Popilia che da Reggio andava a Capua."}
{"id": "1602252", "revid": "1452073", "url": "https://it.wikipedia.org/wiki?curid=1602252", "title": "The Fairyland Story", "text": "The Fairyland Story \u00e8 un videogioco a piattaforme a schermate singole prodotto nel 1985 dalla software house giapponese Taito. Protagonista \u00e8 la piccola strega Ptolemy in grado di trasformare i nemici in dolci con la sua magia.Il gioco \u00e8 nato come coin-op per poi essere convertito solo per gli home computer MSX e X68000; solo in anni recenti \u00e8 riapparso all'interno della raccolta di giochi \"Taito Legends 2\" dedicata al retrogaming targato Taito.\nModalit\u00e0 di gioco.\nIl giocatore controlla Ptolemy con il joystick e due pulsanti, uno per il salto e uno per la magia. La magia consiste in una serie di onde concentriche sparate dalla bacchetta magica della strega le quali trasformano momentaneamente gli avversari in tortine. A questo punto esistono due modi per eliminarli:\nIl secondo metodo \u00e8 pi\u00f9 consigliato perch\u00e9, oltre a far ottenere pi\u00f9 punti, permette di uccidere ulteriori nemici per vie traverse: se una tortina cade su un nemico o un gruppo di nemici sottostanti essi verranno schiacciati. Questo metodo permette inoltre di totalizzare punteggi elevati, infatti se un nemico schiacciato da una torta vale 2000 punti, ogni nemico schiacciato in pi\u00f9 vale come moltiplicatore del punteggio, ad esempio due nemici schiacciati elargiranno 4000 punti, tre 8000 e cos\u00ec via.\nI nemici possono essere trasformati anche quando sono a mezz'aria, col risultato che la torta cos\u00ec ottenuta andr\u00e0 direttamente a spiaccicarsi per terra. Da notare che anche i nemici stessi spostandosi possono muovere le torte: in certi casi \u00e8 possibile sfruttare ci\u00f2 a proprio vantaggio, evitando per\u00f2 che Ptolemy stessa venga schiacciata da una torta.\nUna particolarit\u00e0 del gioco \u00e8 che, mentre il contatto coi nemici \u00e8 letale, saltare loro in testa non lo \u00e8, anzi in questo modo si pu\u00f2 sfruttarli come \"mezzo di trasporto\" per accedere a zone altrimenti irraggiungibili.\nEredit\u00e0.\n\"The Fairyland Story\" non \u00e8 mai stato uno dei titoli di punta della Taito, tuttavia alcune idee e particolarit\u00e0 presenti nel gioco saranno riproposte in giochi successivi, oppure verranno tributati alcuni camei ai personaggi, cosa frequente nell'ambito dei giochi Taito.\nAlcuni esempi:"}
{"id": "1602259", "revid": "1086846", "url": "https://it.wikipedia.org/wiki?curid=1602259", "title": "Milan Associazione Calcio 1984-1985", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1984-1985.\nStagione.\nNell'estate 1984 il presidente Giuseppe Farina riporta dopo un lustro sulla panchina del Milan il tecnico Nils Liedholm, reduce dai trionfi ottenuti con la Roma: \u00e8 la terza volta che lo svedese allena i rossoneri dopo essere stato alla guida del Milan dal 1963 al 1966, e ancora dal 1977 al 1979.. Farina, per quanto riguarda il calciomercato, acquista gli attaccanti Pietro Paolo Virdis e Mark Hateley. In pi\u00f9 arrivano il regista del Manchester United Ray Wilkins, il libero Di Bartolomei dalla Roma e il portiere Terraneo. Partono i 3 acquisti dell'anno precedente: Blissett, Gerets e Spinosi.\nIn campionato il Milan parte con una serie di 7 risultati utili consecutivi (3 vittorie e 4 pareggi), tornando a vincere dopo diversi anni anche un derby grazie alla rete di testa del neoacquisto inglese Mark Hateley. Dopo la vittoria nel derby arriva la prima sconfitta stagionale ad opera del Torino; i rossoneri chiudono il girone d'andata al 6\u00ba posto a pari punti (17) con la Juventus. Anche all'inizio del girone di ritorno il Milan consegue 7 risultati utili consecutivi, interrotti nuovamente dalla sconfitta contro il Torino, e prosegue mantenendosi nelle zone alte della classifica.\nAlla fine del campionato chiude al 5\u00ba posto in classifica a quota 36 punti (ancora a pari merito con la Juventus, ma davanti ai bianconeri per gli scontri diretti: 3-2 e 1-1). Il posizionamento finale vale la qualificazione alla Coppa UEFA 1985-1986. Nel corso della competizione, il 20 gennaio 1985 a Udine, fa il suo esordio in rossonero Paolo Maldini, figlio di Cesare, che negli anni a venire stabilir\u00e0 il record di presenze con la maglia del Milan e in campionato.\nIn Coppa Italia il Milan supera il primo turno chiudendo il proprio girone al primo posto con 7 punti grazie alle vittorie con e e ai pareggi con Brescia, e . Negli ottavi di finale il Milan elimina il Napoli (2-1 a San Siro e 1-1 al San Paolo), nei quarti di finale la Juventus da poco campione d'Europa (0-0 a Milano e 0-1 a Torino) e in semifinale l'Inter (vittoria per 2-1 all'andata e pareggio per 1-1 al ritorno). In finale il Milan affronta la Sampdoria che, battendo i rossoneri sia all'andata a Milano (1-0) sia al ritorno a Genova (2-1), si aggiudica il trofeo per la prima volta.\nLa formazione Primavera, allenata da Fabio Capello, vince la sua prima Coppa Italia Primavera battendo in finale ai tiri di rigore i pari et\u00e0 del Torino.\nMaglie e sponsor.\nLo sponsor tecnico per la stagione 1984-1985 \u00e8 Rolly Go, mentre lo sponsor ufficiale \u00e8 dapprima, nel corso dell'estate, Retequattro e successivamente, con l'inizio del campionato, Oscar Mondadori.\nLa divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con una striscia orizzontale rossa e nera al centro e altre strisce rosse e nere pi\u00f9 sottili al di sotto con pantaloncini bianchi e calzettoni bianchi con risvolto rosso.\nOrganigramma societario.\nArea direttiva\nArea tecnica\nArea sanitaria"}
{"id": "1602261", "revid": "22475", "url": "https://it.wikipedia.org/wiki?curid=1602261", "title": "\u00cdnclita gera\u00e7\u00e3o", "text": "Con \u00cdnclita Gera\u00e7\u00e3o (in italiano \"inclita generazione\", cio\u00e8 una generazione di persone nobili, illustri e gloriose) il grande poeta portoghese, Lu\u00eds de Cam\u00f5es, nel racconto epico, I Lusiadi, fa esplicito riferimento ai sei principi del Portogallo, figli del re del Portogallo, Giovanni I di Aviz e della moglie Filippa di Lancaster, considerando che essi si misero in luce, sotto vari aspetti, segnando la storia del Portogallo e d'Europa, e che in comune avevano una buona educazione ed un'ottima istruzione, ed essi furono:"}
{"id": "1602263", "revid": "14081556", "url": "https://it.wikipedia.org/wiki?curid=1602263", "title": "Cittadino romano", "text": ""}
{"id": "1602265", "revid": "14081574", "url": "https://it.wikipedia.org/wiki?curid=1602265", "title": "Cittadini romani", "text": ""}
{"id": "1602266", "revid": "2161050", "url": "https://it.wikipedia.org/wiki?curid=1602266", "title": "Onorio Marinari", "text": "Biografia.\nFiglio del pittore Sigismondo Marinari, ma anche cugino e allievo di Carlo Dolci. Insieme ad Agnese Dolci, raccolse l'eredit\u00e0 del maestro e, almeno per un po', ne port\u00f2 avanti la scuola. Lavor\u00f2 soprattutto in Firenze per committenti fiorentini e toscani, ma non si dedic\u00f2 solo alla pittura. Infatti nel 1674, pubblic\u00f2 un saggio di astronomia dal titolo \"Fabbrica et uso dell'annulo astronomico instrumento universale per delineare orivoli solari\".\nNel catalogo ufficiale della Galleria degli Uffizi del 1833 si legge: \"dipinse con buon gusto, e con maniera assai finita e corretta nel disegno, vedonsi nella sua patria non poche pitture presso i privati, ed in pubblico, e particolarmente nelle chiese. Le pi\u00f9 stimate della prima maniera conservatisi nella Badia, ed in Santa Maria Maddalena dei Pazzi, a giudizio dell'Orlandi. Dopo la imitazione del maestro che suol essere il primo esercizio dei novelli pittori, e spesso ancora, per la diversit\u00e0 del naturale, il primo lor danno, ei si form\u00f2, come osserva anche il Lanzi, un secondo stile seguendo il proprio talento, pi\u00f9 grandioso, pi\u00f9 ideale, e di maggior macchia, come si espr\u00edmono gli artisti: del quale ci rimangono varii saggi in Santa Maria Maggiore, in S. Simone e in diverse quadrerie florentine.\"\nAd Onorio Marinari \u00e8 attribuita la tela \"Figura femminile\", conservata presso la Pinacoteca civica di Forl\u00ec."}
{"id": "1602268", "revid": "14081589", "url": "https://it.wikipedia.org/wiki?curid=1602268", "title": "Cives romani", "text": ""}
{"id": "1602270", "revid": "125252344", "url": "https://it.wikipedia.org/wiki?curid=1602270", "title": "Roe contro Wade", "text": "Roe contro Wade (\"Roe vs Wade\" in inglese) \u00e8 una storica sentenza della Corte suprema degli Stati Uniti d'America del 1973 che rappresenta uno dei principali precedenti riguardo alla legislazione sull'aborto.\nLa legislazione sull'aborto.\nLegislazione precedente alla sentenza Roe.\nPrima di tale sentenza, l'aborto era disciplinato da ciascuno Stato dell'unione, con legge propria. In almeno 30 Stati era previsto come reato di \"common law\", cio\u00e8 non poteva essere praticato in nessun caso. In 13 Stati era legale nei seguenti casi: pericolo per la donna, stupro, incesto o malformazioni fetali. In 3 Stati era legale solo in caso di stupro e di pericolo per la donna. In 4 Stati unico requisito legale era la richiesta della donna.\nIl caso di Jane Roe.\nNorma McCorvey, alias \"Jane Roe\" (nome scelto a fini processuali per tutelarne la privacy), nasce in Louisiana nel 1947, da genitori di origini Cherokee e Cajun. Vive un'adolescenza tormentata, a 16 anni si sposa con un uomo violento dal quale ha due figlie. Mentre \u00e8 incinta del terzo figlio, viene contattata da un team di avvocate, delle quali la pi\u00f9 celebre \u00e8 Sarah Weddington, le quali decidono di portare il caso di Norma in tribunale, per affermare il suo diritto ad abortire. L'avvocato Henry Menasco Wade rappresent\u00f2 lo stato del Texas nel processo del 1970.\nLa sentenza della Corte Suprema.\nNel 1972 la causa approda alla Corte suprema degli Stati Uniti, che decide con sentenza del 22 gennaio 1973. Ci\u00f2 che veniva chiesto ai giudici era se la Costituzione federale riconoscesse un diritto all'aborto anche in assenza di problemi di salute della donna, del feto e di ogni altra circostanza che non fosse la libera scelta della donna. La decisione venne presa con una maggioranza di 7 giudici a favore e 2 contrari. Si fond\u00f2 su un'interpretazione non nuova del Quattordicesimo Emendamento\nSecondo questa interpretazione, ormai accolta dalla giurisprudenza costituzionale statunitense, esiste un diritto alla privacy inteso come diritto alla libera scelta di ci\u00f2 che attiene alla sfera pi\u00f9 intima dell'individuo. La Corte suprema riconosce il diritto all'aborto in un'ottica di limitazione dell'ingerenza statale. Comunque il diritto ad abortire della donna, in questa sentenza, non \u00e8 definito assoluto, poich\u00e9 lo Stato avrebbe il dovere di intervenire in talune circostanze, che coincidono in particolare con il tempo di gestazione. La sentenza enuncia quindi due principi:\nQuesta sentenza della Corte ha condizionato le leggi di 46 Stati. La sentenza Roe contro Wade ha influenzato la politica nazionale statunitense, dividendo gran parte del paese tra pro-Roe (per la libert\u00e0 di abortire) e pro-Wade (contro la possibilit\u00e0 di aborto) e ispirando gruppi di attivisti su entrambi i fronti.\nDibattito successivo alla sentenza.\nLa sentenza Roe contro Wade ha dato il via a un dibattito, che si ripresenta ogniqualvolta la politica o la societ\u00e0 affrontano il tema dell'aborto. I principali nodi dibattuti riguardano i seguenti aspetti:"}
{"id": "1602277", "revid": "1538224", "url": "https://it.wikipedia.org/wiki?curid=1602277", "title": "Mario Lanfranchi (regista)", "text": "Dopo il diploma all'Accademia dei Filodrammatici di Milano, nei primi anni cinquanta, fu chiamato da Sergio Pugliese alla Rai, agli albori della Tv italiana. Fu il primo a portare l'opera lirica sul piccolo schermo, nel 1956, con \"Madama Butterfly\", di Giacomo Puccini, che rivel\u00f2 al grande pubblico Anna Moffo, allora giovane sconosciuto soprano statunitense, che divenne l'anno seguente sua moglie e dalla quale divorzi\u00f2 nel 1974. Nel 1967 esord\u00ec come regista cinematografico, con il film western \"Sentenza di morte\". Visse nella cinquecentesca villa di famiglia di Santa Maria del Piano, frazione di Lesignano de' Bagni, in provincia di Parma. \u00c8 stato inoltre proprietario di una delle pi\u00f9 importanti collezioni private d'arte italiane.\nBiografia.\nFin da bambino respir\u00f2 in casa aria di teatro e di musica. Giovanissimo, frequentava noti cantanti quali Maria Caniglia, Ebe Stignani, Beniamino Gigli e Gino Bechi.\nIl padre Guido (1895-1957), appassionato di lirica, era stato presidente della commissione teatrale e poi sovrintendente del Teatro Regio di Parma, successivamente direttore amministrativo de \"Il Tempo di Milano\" e di \"24 ore\", che si unirono poi nella testata \"Il Sole 24 Ore\".\nLanfranchi si laure\u00f2 in giurisprudenza, frequentando allo stesso tempo i corsi di recitazione e di regia presso l'Accademia dei Filodrammatici di Milano, dove la famiglia lo aveva trasferito presso amici nel 1944.\nDurante un saggio dell'Accademia fu notato da Gianni Santuccio, che gli propose la regia al Teatro Manzoni del suo successivo spettacolo per la compagnia appena formata con Lilla Brignone. And\u00f2 molto bene e, a questa, seguirono diverse regie d'opera, essendo nel frattempo avvenuto anche il battesimo nella lirica al Teatro Morlacchi di Perugia per incarico dell'impresario bolognese Carlo Alberto Cappelli.\nPrima di affidargli una regia lirica teatrale, Cappelli lo aveva messo alla prova consegnandogli la cura e gli aspetti pratici di un progetto concordato coi due impresari Eugene Iskoldoff e Peter Daubeny, cio\u00e8 la tourn\u00e9e inglese (1952) di una compagnia d'opera italiana appositamente creata per l'occasione, con cantanti del Teatro alla Scala di Milano e grandi nomi come Tito Gobbi e Magda Olivero. \"The National Italian Opera Company\" debutt\u00f2 allo Stoll Theatre di Londra, rimase in cartellone per due mesi e per altri due fu portata in giro nelle principali citt\u00e0 inglesi.\nIl 1\u00ba febbraio 2018 \u00e8 stato presentato al Cinema Edison di Parma il documentario \"La ragionevole follia\", che tratta della vita e delle opere di Lanfranchi, realizzato da tre studenti del Corso di alta formazione in cinema documentario e sperimentale: Diego Bertolotti, Michela Benvegn\u00f9 ed Enrico Nanni.\nGli anni della televisione sperimentale.\nAlla fine del 1952 fu convocato da Sergio Pugliese, giornalista e drammaturgo, gi\u00e0 dirigente EIAR e responsabile dal 1937 dei programmi di prosa, variet\u00e0 e rivista della radio. Complice la convinzione di Pugliese che la televisione fosse una specie di \"radio in movimento\", dove tutto assumeva la forma di un cosmico teatro casalingo, con precisi doveri e finalit\u00e0 di promozione culturale e pedagogica, al giovane regista furono affidati non solo tutte quelle regie liriche per le quali \u00e8 pi\u00f9 spesso ricordato, ma molti dei pi\u00f9 disparati e importanti primi eventi nella storia televisiva, da quelli sportivi a quelli canori o di puro spettacolo, dall'Eurovisione al secondo canale Rai (Rai\u00a02), ai battesimi inaugurali dei nuovi studi televisivi di Torino e Napoli.\nForte dei suoi trascorsi sui palcoscenici, riusc\u00ec a convincere il direttore artistico della Rai, il musicologo Ferdinando Ballo, a inserire l'opera lirica nei programmi. Dopo una disastrosa ripresa del 1955 alla Scala (una \"Norma\" con Maria Callas: \"non si vide quasi nulla, le luci erano insufficienti per le nostre telecamere, e per di pi\u00f9 la Callas cant\u00f2 male\"), cre\u00f2 per la Rai il melodramma televisivo, con quella sua gi\u00e0 peculiare cifra di regia mista, in questo caso teatrale e cinematografica insieme, che proponeva la musica seria con un linguaggio colto ma all'apparenza facile e alla portata di tutti.\nLa prima delle sue regie liriche contribu\u00ec a lanciare un giovane soprano italo-americano che stava perfezionando gli studi di canto a Roma: Anna Moffo. Il debutto sul piccolo schermo nella \"Madama Butterfly\" del 1956 la rese celebre e segn\u00f2 l'inizio di un sodalizio artistico e sentimentale durato molti anni.\nNuove esperienze professionali.\nDurante gli anni trascorsi a Milano, prima di sposarsi con Anna Moffo, aveva avuto due importanti legami sentimentali con Renata Tebaldi e con Virginia Zeani, tra gli amici pi\u00f9 frequentati c'erano Umberto Eco, Furio Colombo, Luciano Berio, Bruno Maderna, ma una solida amicizia personale lo legava anche a noti personaggi della musica leggera. Il nucleo stabile era formato da Johnny Dorelli, Gorni Kramer, Gigi Cichellero, Alberto Rabagliati e dal tenore Giuseppe Di Stefano.\nLa variegata e complessa matrice culturale di Lanfranchi, la sua sopra citata cifra mista per la quale il critico del Corriere della Sera Giuliano Gramigna coni\u00f2 poi il termine di \"realismo visionario\", l'ha portato a esplorare e proporre per primo la formula miscellanea di generi musicali diversi tra loro, dalla lirica ai cantautori genovesi, dal jazz al beat, dai negro spirituals alla poesia, dalla prosa all'operetta, dai concerti misti alla musica leggera.\nPer il Teatro La Fenice di Venezia nell'estate del 1955 cura la regia di La traviata, Rigoletto con Isidoro Antonioli e Aldo Protti e di Madama Butterfly nel Campo Sant'Angelo.\nPer il Teatro Verdi (Trieste) nel 1958 cura la regia Pagliacci e nel Castello di San Giusto di La duchessa di Chicago con Irene Callaway, Sergio Tedesco, Nuto Navarrini e Anna Campori e di \"La casta Susanna\" di Jean Gilbert con Rosy Barsony, Edda Vincenzi, Navarrini ed Elvio Calderoni e nel 1959 La boh\u00e8me.\nAl Teatro La Fenice nel 1959 cura la regia di La boh\u00e8me con la Moffo e Tullio Serafin e nel 1960 Turandot con Franco Corelli.\nAll'inizio degli anni sessanta, dopo aver abbandonato la Rai, si era trasferito a Roma. Nel frattempo stava maturando nel regista una crisi di rigetto per l'Opera. Al culmine di questa fase aveva da onorare tre contratti gi\u00e0 firmati con la Scala, l'Opera di Roma e il Teatro Verdi di Trieste.\nAltri spettacoli a grande effetto, a volte quasi dei kolossal teatrali, ne ha poi inventati e firmati tanti, basti ricordare \"Il corteo storico matildico\" (1955) o \"Lo sbarco di Garibaldi\" (1955), quel \"\" col quale nel 1961 si inaugur\u00f2 la Rete 2 della Rai, e l'apice della \"Festa italiana\" (1966) per il Madison Square Garden.\nNel 1961 gli era stato assegnato il \"Premio Internazionale Luigi Illica\", alla sua prima edizione.\nCon la Rai continu\u00f2 a collaborare per la realizzazione di numerosi progetti esterni, dei quali era ideatore e spesso anche produttore e regista. Grazie alle sue case di produzione poteva realizzare in maggiore autonomia i progetti che pi\u00f9 gli stavano a cuore. Dapprima continu\u00f2 la gi\u00e0 iniziata serie di regie di prosa, con adattamenti televisivi di titoli italiani scelti fuori dal repertorio pi\u00f9 frequentato, e un originale televisivo di Franco Enna, \"Ritorno dall'abisso\" (1963). Fu poi la volta degli stranieri, inediti in Italia.\nSue, fra altro, per ideazione e produzione, le serie TuttoTot\u00f2, L'Opera in un'ora, una formula poi adottata in vari programmi didascalici della Rai, come pure l'Anna Moffo Show, in cui la cantante figurava come padrona di casa e mattatrice gi\u00e0 nel gennaio 1964, tipo di ruolo che l'anno dopo consacr\u00f2 Mina regina di Studio Uno, e sue le memorabili regie televisive dei gi\u00e0 citati grandi spettacoli trasmessi dalla televisione. Nel 1967 gir\u00f2, a Cinecitt\u00e0, la seconda serie di \"Anna Moffo Show\". Nei titoli di testa compaiono come direttore della fotografia il poi regista Massimo Dallamano e, come operatore alla macchina Vittorio Storaro; tra gli ospiti della cantante celebrit\u00e0 internazionali come l'arpista Nicanor Zabaleta, Andr\u00e9s Segovia, Earl Hines, Ferruccio Tagliavini e molti altri.\nCon gi\u00e0 alle spalle La serva padrona del 1958, si ciment\u00f2 con la produzione e regia cinematografica di film-opera (La traviata, 1966, e alcuni anni pi\u00f9 avanti Lucia di Lammermoor, 1971).\nCaroselli e regista per la moda.\nPer la Rai esplor\u00f2 anche il campo della pubblicit\u00e0, ideando e producendo in societ\u00e0 con Sandro Bolchi molti dei Caroselli pi\u00f9 noti durante quel periodo. Con la \"B. L. Vision\", dove B.L. sta per Bolchi-Lanfranchi, la Intervision e lo Studio 2D, Mario Lanfranchi ha ideato e prodotto molti dei Caroselli pi\u00f9 noti trasmessi durante il decennio 1960-70; citandone solo alcuni tra i pi\u00f9 famosi: Ferrero (\"Il volto amico\u201d, poi modificato in \u201cIl Gigante Amico\u201d col perfido Jo Condor: \"Gigante, pensaci tu!\" - sempre per Ferrero la serie a minipuntate di \"Cuore\" dal romanzo di De Amicis per la regia di Sandro Bolchi), Cirio (\u201cIl paese del sole\u201d), Banca Commerciale Italiana (con Massimo Inardi, medico e musicologo, trionfatore nella finalissima dei campioni del \u201cRischiatutto\u201d con l'esorbitante somma di 5 milioni e 900\u00a0000 lire, la pi\u00f9 alta vincita mai realizzata fino ad allora nei quiz europei), Mobil (\u201cI futuribili\u201c: \"\u201cImmaginare un mondo diverso. Pensare oggi alla realt\u00e0 degli uomini di domani\u201d\", per una delle pochissime regie pubblicitarie di Mario Bava, riproposti persino da Enrico Ghezzi nel 2009).\n\"\u201cLa nostra peculiarit\u00e0 stava nell'offrire tutto il pacchetto gi\u00e0 pronto, dall'idea alla regia. Il cliente aveva tutto, faceva a meno anche dell'agenzia pubblicitaria. [...] Come regia credo [di averne fatti] soltanto uno o due, perch\u00e9 dirigerli non mi piaceva. [...] La mia regia mi pare di averla fatta con Franca Valeri. Inventavamo anche gli slogan pubblicitari, per conto nostro. Quella volta ne venne uno di successo:\"\u201cTempi duri per i troppo buoni!\u201d, \"e i troppo buoni erano dei biscotti (N.d.R.: Colussi)\".\u201d\nRoma e il cinema.\nIl trasferimento a Roma a inizio anni sessanta era stato dettato anche dal desiderio del regista di lavorare nel cinema. Nel 1962 produsse l'esordio nel lungometraggio di Gian Vittorio Baldi: \"Luciano, una vita bruciata\", biografia autentica di un piccolo ladro romano, gi\u00e0 soggetto di un precedente corto dello stesso regista (\"Luciano \u2013 via dei Cappellari\", 1960). Mentre il fim \"Accattone\" (1961) di Pasolini, prodotto da Alfredo Bini, beneficiava intanto almeno della distribuzione all'estero, \"Luciano\" rimase intrappolato nelle maglie della censura religiosa per oltre cinque anni, cos\u00ec si concluse l'avventura del produttore cinematografico Lanfranchi. Fortunatamente quella del produttore televisivo, di Caroselli e altro, prosperava.\nNegli studi romani si era nel frattempo affacciato il filone western all'italiana. Nel tentativo di sbloccare l'accesso per altra via, il regista aveva scritto quattro episodi di ambientazione western e, tra un Carosello e l'altro, aveva proposto alla Rai una produzione in appalto. Il progetto western non pass\u00f2 ma subito dopo, nel 1966, la Rai firm\u00f2 il contratto per la nuova idea dei brevi film di TuttoTot\u00f2, e l'anno successivo quello per la produzione e regia della seconda serie di \"Anna Moffo Show\" girata a Cinecitt\u00e0.\nSempre con l'idea fissa del cinema, Lanfranchi aveva nel frattempo rielaborato i quattro episodi western e ne aveva tratto una sceneggiatura. Dopo oltre un lustro di attesa, finalmente riusc\u00ec a dirigere il primo film di cui era anche autore.\nRealizz\u00f2 solo quattro film per il cinema, tutti con budget minimi: \"Sentenza di morte\" (1967), \"Il bacio\" (1974), il poliziesco \"Genova a mano armata\" (1976) e \"La padrona \u00e8 servita\" (1976).\nNel mezzo diresse altri due film-opera, \"La traviata\" (1968) e \"Lucia di Lammermoor\" (1971), entrambi con Anna Moffo.\nL'ultimo film, \"Venezia, carnevale, un amore\" (1981) con Nureyev, Peter Ustinov, Carla Fracci e Charles Aznavour, ha una storia a s\u00e9 d'origine non strettamente cinematografica, travagliata e sofferta. All'inizio doveva essere un corto, poi un mediometraggio e infine divent\u00f2 un film per la televisione (trasmesso il 26 dicembre 1981 su Rai 1)per insistenza della Fondazione Venezia Nostra nel quadro della campagna internazionale dell'UNESCO per la salvaguardia di Venezia.\nScrive lo storico Carlo Montanaro che compare nei titoli di testa come aiuto del regista: \"\"La cosa veramente curiosa \u00e8 che il film costituisce l'unico tentativo di musical fatto a Venezia, se si escludono 'Topette' \"[N.d.R.: \"Top Hat\" (Cappello a cilindro), refuso nel titolo nel libro citato]\", completamente inventato, e 'Tutti dicono I Love You', dove per\u00f2 non ci sono numeri di ballo a Venezia\"\".\nIl film in Italia \u00e8 passato solo in Rai, ma \u00e8 stato distribuito nei circuiti cinematografici di diversi paesi, tra cui America e Giappone, e il relativo ricavato fu devoluto per interventi conservativi. Per riproporlo nella rassegna cinematografica \"Venezia e le eroine post-romantiche ottocentesche \u2013 Venezia Citt\u00e0 delle Donne - da Senso a Sissi\" curata da Gian Piero Brunetta nell'ambito delle manifestazioni per il Carnevale di Venezia 2011, non riuscendo a rintracciare n\u00e9 un positivo in buone condizioni n\u00e9 i negativi, spariti insieme alla vedova del produttore, \u00e8 stato appositamente rimontato partendo da una copia di lavoro rimasta in mano al regista.\nRitorno al teatro.\nNel 1955, all'inizio della sua collaborazione con la Rai, aveva curato la regia e la contemporanea ripresa televisiva del primo dei suoi pi\u00f9 noti grandi spettacoli, quello del \"Corteo storico matildico\" a Quattro Castella, prima celebrazione dell'incoronazione di Matilde di Canossa. Come suo solito, non ne aveva curato solo la regia, l'aveva ideato di tutto punto, compresi i giochi sul campo (il gioco del ponte, la giostra dell'anello, ecc.). Il successo fu tale che la celebrazione \u00e8 diventata subito un rituale, giunto quest'anno (2012) alla 47\u00aa edizione. La Regina Matilde era impersonata da Maria Fiore; da allora fu tradizione, fino a poco tempo fa, che il mantello regale poggiasse ogni anno sulle diverse spalle delle pi\u00f9 belle e note attrici italiane.\nNel 1959 fu la volta di \"Lo sbarco di Garibaldi\" a Sesto Calende, oltre 1000 comparse nelle divise dell'epoca impersonavano la battaglia tra i Cacciatori delle Alpi e le truppe austriache, quella che permise al Generale di entrare vittorioso in Lombardia.\nDopo essere fuggito dalla RAI nel 1960 e il trasferimento a Roma, concomitante la crisi di rigetto per l'opera lirica e affini, si ritempr\u00f2 nel teatro curando per la televisione, da esterno, una serie di adattamenti e regie di prosa e il primo ciclo di \"Anna Moffo Show\". Purtroppo nelle teche Rai, a meno di altri fortuiti ritrovamenti, sono sopravvissuti soltanto due nastri delle registrazioni teatrali del regista, \"Arlecchinata\" e \"S'egli tornasse\", nonch\u00e9 una manciata di secondi dello sceneggiato \"Ritorno dall'abisso\".\nTuttavia gi\u00e0 a met\u00e0 degli anni sessanta si era disamorato. Cos\u00ec, mentre con una mano continuava a ideare e produrre Caroselli, con l'altra inventava quella \"Festa Italiana\" che batt\u00e9 nel 1966 il record degli incassi del Madison Square Garden.\nSempre nel 1966 torn\u00f2 al palcoscenico per produrre e dirigere spettacoli di autori di lingua inglese, alcuni testi in prima assoluta, con le compagnie Tieri-Lojodice (\"Uscir\u00f2 dalla tua vita in taxi\"), quindi un nuovo allestimento di \"Vita col padre\" (1968) con Rina Morelli e Paolo Stoppa, gi\u00e0 interpreti della stessa commedia per Luchino Visconti.\nFra questi due eventi, aveva trovato il tempo per realizzare la seconda serie di \"Anna Moffo Show\" (1967).\nNel 1973, quando gi\u00e0 era passato da tempo alle regie cinematografiche, diresse Alberto Lionello e Valeria Valeri in \"L'anatra all'arancia\".\nIn Italia, da ricordare anche l'esperienza a inizio anni '90 con una propria compagnia di giovani, la \"Compagnia Teatro Proposta di Mario Lanfranchi\", con la quale mise in scena tre autori moderni di commedie ironiche o grottesche sul tema dell'eros: \"Esperienze erotiche a basso livello\" di Clare McIntyre, gi\u00e0 attrice di teatro, cinema e tv, poi rivelatasi scrittrice di vaglia per il teatro; \"Perversioni sessuali a Chicago\" (Sexual Perversity in Chicago), un corrosivo testo del regista David Mamet preso come soggetto da Edward Zwick nel 1986 per il film \"A proposito della notte scorsa...\" con protagonisti Rob Lowe e Demi Moore; e, infine, due 'commedie nere' del prematuramente scomparso Joe Orton (1933-1967), \"Delizie funerarie\" (Funeral Games) e \"Un criminale alla porta\". \u00c8 una delle esperienze di teatro che il regista ricorda con maggior piacere, non solo per il successo riscosso, ma per l'entusiasmo che animava il lavoro della compagnia.\nIn quel periodo, tuttavia, gi\u00e0 soggiornava a Londra (dal 1980), per creare e seguire le produzioni di grandi musical come \"Lust\" e \"Chitty Chitty Bang Bang\" o di testi teatrali come \"900 Oneonta\" all'Old Vic di Londra e \"September Tide\" al Comedy Theatre con Susannah York, che hanno sbancato per anni consecutivi i botteghini del West End e di Broadway. Il solo \"Chitty Chitty Bang Bang\" ha tenuto il cartellone per ben sei anni a Londra e poi ancora a New York.\nRientrato definitivamente in Italia nel 2005, and\u00f2 a vivere nella sua villa a Lesignano de' Bagni, dove diede vita a un primo evento \"Villa Lanfranchi apre i cancelli\", a ingresso gratuito, divenuto poi, per alcuni anni, \"Spettacoli in villa\", spettacoli misti, come piacevano a lui, di teatro, musica, concerti jazz e rock, ai quali presero parte tanti artisti amici. In queste occasioni e per altre manifestazioni a scopo culturale, rispolver\u00f2 occasionalmente anche il suo passato di attore o di autore.\nTorn\u00f2 poi con una certa regolarit\u00e0 in tv, non pi\u00f9 dietro la camera ma come ospite fisso de \"Il salotto di Gianni\", trasmissione settimanale di musica e intrattenimento di TeleReggio e Mantova TV (condotta da Gian Matteo Sidoli, fuori dai confini regionali pi\u00f9 noto come ex tecnico di basket), come anche su altre reti per commemorare eventi di cui era stato protagonista o testimone. Per TV Parma registr\u00f2 tre cicli di trasmissioni, uscite anche in DVD, in cui interpretava le fiabe moderne di Andreina Chiari Branchi. E occasionalmente ripropose al suo pubblico testi e poesie nell'amato dialetto parmigiano."}
{"id": "1602279", "revid": "762947", "url": "https://it.wikipedia.org/wiki?curid=1602279", "title": "Orchestra Sinfonica Siciliana", "text": "L'Orchestra Sinfonica Siciliana \u00e8 una fondazione culturale italiana con sede a Palermo.\nStoria.\nL'orchestra venne istituita nel 1951, su iniziativa di alcuni membri dell'orchestra del Teatro Massimo di Palermo, mediante una legge del Parlamento regionale. Divenne tuttavia un'orchestra stabile solo dal 1958.\nPer perseguire obiettivi di carattere qualitativo, gli stessi musicisti fecero inserire nello statuto una norma che prevedeva una verifica triennale del personale artistico. Gi\u00e0 dai primi concerti l'orchestra incontr\u00f2 un notevole successo, suonando sotto la direzione di importanti direttori d'orchestra quali Georges S\u00e9bastian e Jean Martinon. L'orchestra fu subito invitata a partecipare alle celebrazioni del centenario pucciniano a Torre del Lago, ottenendo consensi dalla critica giornalistica e dal pubblico.\nNel 1959 fu nominato come direttore artistico dell'Orchestra Sinfonica Siciliana Ottavio Ziino, che diede vita alle \"Giornate di Musica Contemporanea\" e alle \"Settimane Internazionali di Nuova Musica\", facendo di Palermo e dell'Orchestra Sinfonica Siciliana un punto di riferimento internazionale per le avanguardie musicali e culturali per un ventennio.\nOttavio Ziino ebbe inoltre il merito di chiamare alla direzione dell'orchestra Sergiu Celibidache. Celibidache si stabil\u00ec a Palermo, comprando casa a Lipari. Nei quasi venticinque anni della direzione di Celibidache furono numerosi i successi in Italia e all'estero, con esibizioni al Festival di Wiesbaden, alle Settimane di Musica Sacra del Duomo di Monreale, al Festival di Oxford, all'Estate Musicale di Taormina, al Festival di Dublino, al festival romano Nuova Consonanza, al Festival dei Due Mondi di Spoleto, alla Biennale di Venezia, a Musica del Nostro Tempo di Milano e alle Orestiadi di Gibellina.\nDal 1970 e al 1995 la direzione artistica venne affidata a Roberto Pagano.\nNel 1986 l'orchestra \u00e8 chiamata a incidere per la casa discografica EMI la versione originale de \"I Puritani\" di Vincenzo Bellini presso il Teatro Petruzzelli di Bari.\nNel 1996/1997 la direzione \u00e8 affidata al critico musicale Mario Messinis. Nella stagione concertistica dello stesso anno del suo insediamento vennero trasmesse da Rai Tre le rassegne di concerti dedicati ad Anton Webern e Karlheinz Stockhausen, definite dalla critica specializzata \"esempio di impegno culturale che la Sicilia tramite la sua orchestra lascia ai posteri\".\nNella primavera del 1996 l'orchestra \u00e8 stata invitata come prima orchestra italiana a suonare in Cina eseguendo di Ravel \"Ma M\u00e8re l'Oye\", \"Pavane pour une Infante Defunte\", il \"Bolero\" e il Concerto per pianoforte e orchestra n. 1 di \u010cajkovskij (solsita Lazar Berman). La tourn\u00e9e prosegu\u00ec nelle principali sale concerti giapponesi: Tokyo Bunka Kaikan, Seitoku Gakuen Kawanami Kinen Koko, Mie-ken Sogo Bunka Center e Symphony Hall di Osaka.\nDal 2001 l'orchestra ha la sua sede presso il Teatro Politeama. Nel 2008 festeggi\u00f2 il suo cinquantenario.\nDirettori ospiti.\nIgor Stravinski, Riccardo Chailly, Antal Dorati, Sir John Barbirolli, Pierre Monteux, Riccardo Muti, Georges Pr\u00eatre, Alexander Frey, Franz Welser-M\u00f6st, Hermann Scherchen, Yuri Temirkanov, Darius Milhaud, Krzysztof Penderecki, Yuri Ahronovich, Herbert Albert, Rudolf Barshai, Gary Bertini, Jansug Kakhidze, Alain Lombard, Daniel Oren, Zolt\u00e1n Pesk\u00f3, Hubert Soudant, Michel Plasson, Lothar Koenigs, Yoel Levi, George Pehlivanian, Rafael Fr\u00fchbeck de Burgos, Emanuel Krivine, Vladimir Delman, Carl Melles, Paul Strauss, Mario Venzago, Gabriele Ferro, Ottavio Ziino, Efrem Kurz, G\u00fcnter Neuhold, Ennio Morricone, Gunther Theuring, Ernst Bour, Aldo Ceccato, Ferdinand Leitner, Peter Maag, Juraj Val\u010duha, Lothar Koenigs, Thomas Sanderling, Spiros Argiris, Oleg Caetani, Martin Sieghart, Vittorio Gui, Christian Arming, Hartmut Haenchen, Pierre Dervaux, Pinchas Steinberg, Victor Yampolsky, David Machado, Hans Graf, Donato Renzetti, Milan Horvat, Bernhard Kontarsky, Gerard Korsten, Marcello Panni, Meir Minsky, Lev Markiz, Roberto Abbado, Daniel Nazareth, Lothar Koenigs, Hans Vonk, Isaak Karabtchevsky, Arturo Tamayo, Flavio Emilio Scogna, Alun Francis, Jacek Kaspszyk, Hans Paul Decker, Alexander Rahbari, Crist\u00f3bal Halffter, Antoni Ros Marb\u00e0, Ed Spanjard, Franco Caracciolo, Mark Gorenstein, Corneliu Dumbraveanu, Arthur Fagen, Michel Tabachnik, Denis Vaughan, Bruno Weil, Anton Kolar, Massimo de Bernard, Daniel Nazareth, Marc Albrecht, Muhai Tang, Alexander Schwinck, Leif Segerstam, Antonio de Almeida, Gilbert Varga, Gabor \u00d6tv\u00f6s, Philippe Entremont, Nada Matosevic, Gianandrea Noseda, Balasz Kocsar, Mats Liljefors, Claudio Desderi, Alexander Titov, Arpad Joo, Reynald Giovaninetti, Yuri Bashmet, Daniel Lipton, David Honeyball, Ondrej Lenard, Enrique Batiz, Jean-Claude Casadeus, Anton Guadagno, Stephen Kovacevic, Moshe Atzmon, Heiko Mathia F\u00f6rster, Emilio Pomarico, Vaclav Neumann, Jacek Kaspszyk, Emil Tabakov, Gy\u00f6rgy Gy\u00f6rivanyi Rath, Arnold Oestman, Stanislaw Skrowaczewski, Antoni Wit, Jan Krenz, Stephen Harrap, Franco Mannino, Jos\u00e9 Serebrier, Peter Csaba, Tadeusz Strugala, Wojciech Michniewski, Serge Baudo, Vittorio Parisi, John Neschling, Lucas Vis, Joav Talmi, Michi Inoue, Enrique Mazzola, Valery Afanassiev, Friedrich Haider, George Cleve, Carlos Kalmar, Walter Attanasi, Maxim \u0160ostakovi\u010d, L\u00fc Jia, Elio Boncompagni, Ennio Morricone, Paolo Olmi, Heinz Fricke, En Shao, Christoph Campestrini, Jean Fournet, Donald Appert, Ilarion Ionescu Galati, Wolfgang G\u00f6nnenwein, David Shallon, Carls Melles, V\u00edctor Pablo P\u00e9rez, Antonio Ballista, Nello Santi, Giuseppe Grazioli, Guido Maria Guida, Piero Bellugi, Bruno Aprea, Ed Spanjard, Grzegorz Nowak, Pavel Kogan, Alessandro Siciliani, David Geringas, Richard Hickox, Matthias Bamert, Bruno Bartoletti, Balazs Kocsar, Julius Rudel, Vladimir Ponkin, Yves Abel, Eugene Kohn, Yoshikazu Fukumura, Christopher Franklin, Will Humburg, Theodore Kuchar, Misha Damev.\nSolisti ospiti.\nAlessandro Baccini, Narciso Yepes, Nikita Magaloff, Uto Ughi, Michele Campanella, Anne-Sophie Mutter, Igor Oistrakh, Rudolf Koelman, Maurice Andr\u00e9, Ivo Pogoreli\u0107, Maurizio Pollini, Salvatore Accardo, Andr\u00e9 Watts, J\u00f6rg Demus, Aldo Ciccolini, Boris Petrushansky, Joshua Bell, Anne Akiko Meyers, Gidon Kremer, Alexander Toradze, Sergej Krylov, Barry Douglas, Boris Belkin, Kevin Kenner, Grigori Zhislin, Evelyn Glennie, Fran\u00e7ois-Jo\u00ebl Thiollier, Silvia Marcovici, Enrico Dindo, Mario Brunello, Raina Kabaivanska, Chris Merritt, Andrea Lucchesini, John Harle, Nelson Freire, Bruno Canino, Grigory Sokolov, Giuseppe Andaloro, Giovanni Sollima, Silvia Marcovici, Antonio Ballista, Christa Ludwig, Maria Tipo, Mario Brunello, Georg M\u00f6nch, Alicia de Larrocha, Hermann Prey, Daniela Dess\u00ec."}
{"id": "1602285", "revid": "729019", "url": "https://it.wikipedia.org/wiki?curid=1602285", "title": "OVW Southern Tag Team Championship", "text": "L'OVW Southern Tag Team Championship \u00e8 il titolo principale per la divisione tag team della Ohio Valley Wrestling (OVW), una federazione di wrestling statunitense. \nCreato nel 1997, fu vinto per la prima volta dal duo formato da Nick Dinsmore e Flash Flanagan.\nAttuali campioni.\nGli attuali detentori sono The Bad Boys Club (Randy Royal e Shane Andrews) che hanno sconfitto Big Jon e Daniel Eads il 31 maggio 2017 a Louisville."}
{"id": "1602289", "revid": "1378703", "url": "https://it.wikipedia.org/wiki?curid=1602289", "title": "This Killing Emptiness", "text": "This Killing Emptiness, pubblicato nel 2000, \u00e8 il secondo CD che viene pubblicato dalla band Ice Ages con l'etichetta discografica Napalm Records, esce nel 2000 e segue lo stile del debutto della band. Tuttavia si contraddistingue per una qualit\u00e0 sonora superiore ed uno stile pi\u00f9 maturo nella scrittura dei testi, la musica e i testi si fondono perfettamente e risaltano la voce profonda e distorta di Richard Lederer.\nIn opposto ad altre pubblicazioni della scena di musica elettronica, la struttura ritmica \u00e8 pi\u00f9 complicata e i toni sono pi\u00f9 polifonici. Il proposito di Ice Ages \u00e8 quello di seguire una propria caratteristica dark melodica che non rispecchi tendenze di moda."}
{"id": "1602293", "revid": "450700", "url": "https://it.wikipedia.org/wiki?curid=1602293", "title": "Mario Lozano", "text": ""}
{"id": "1602303", "revid": "169529", "url": "https://it.wikipedia.org/wiki?curid=1602303", "title": "Lago Amadeus", "text": "Il lago Amadeus \u00e8 un esteso lago salato sito nell'area di Ulu\u1e5fu (o Ayers Rock), nell'estremit\u00e0 sud-occidentale della provincia australiana del Territorio del Nord.\nDescrizione.\nIl lago \u00e8 lungo circa 180\u00a0km e largo circa 10\u00a0km, ci\u00f2 che lo rende il pi\u00f9 grande lago salato del Territorio del Nord. Contiene sino a 600 milioni di tonnellate di sale, il cui sfruttamento non \u00e8 mai iniziato, a causa della distanza dalle aree colonizzate.\nA causa dell'aridit\u00e0 dell'area, il lago \u00e8 di solito totalmente secco. Quando le piogge sono sufficienti a colmarlo diventa parte di un sistema fluviale verso est che lo connette al \"Finke River\".\nOnomaturgia.\nVenne scoperto dall'esploratore Ernest Giles, che, inizialmente, lo dedic\u00f2 al proprio benefattore, barone Ferdinand von Mueller, con l'eponimo di lago Ferdinando. Lo stesso Mueller, tuttavia, volle rinunciare, per dedicare la nuova scoperta a Amedeo di Savoia, il duca d'Aosta e (per un breve periodo) re di Spagna, per ringraziarlo di precedenti favori."}
{"id": "1602310", "revid": "18323", "url": "https://it.wikipedia.org/wiki?curid=1602310", "title": "206P/Barnard-Boattini", "text": "La cometa Barnard-Boattini, indicata formalmente come 206P/Barnard-Boattini e precedentemente conosciuta come cometa Barnard 3 o D/1892 T1, \u00e8 una cometa periodica del Sistema solare, appartenente alla famiglia delle comete gioviane.\nFu la prima cometa ad essere scoperta per mezzo della fotografia, dall'astronomo statunitense Edward Emerson Barnard nella notte del 13 ottobre 1892 dal \"Lick Observatory\", in California. La cometa \u00e8 stata riscoperta casualmente il 7 ottobre 2008 dall'astronomo italiano Andrea Boattini (\u00e8 la sua sesta cometa scoperta, la terza in 10 giorni con le comete C/2008 S3 e la 340P/Boattini) col Telescopio Schmidt di 0,68 metri usato dal programma Catalina Sky Survey (\"CSS\", codice 703) gestito dall'Osservatorio Steward situato sul Monte Lemmon, in Arizona (USA).\nL'apparizione del 1892.\nAl momento della sua prima scoperta, la cometa Barnard apparve estremamente fioca anche ai telescopi del tempo e solo l'utilizzo della nuova tecnologia fotografica ne permise l'individuazione. Durante la fase di avvicinamento al perielio, la cometa rimase estremamente debole, toccando una magnitudine minima (corrispondente al massimo valore di luminosit\u00e0) di 13,3-13,4 il 17 dicembre.\nFurono effettuati numerosi tentativi di calcolo dell'orbita dai dati osservativi. La maggior parte di essi indic\u00f2 che la cometa percorreva un'orbita ellittica, di periodo compreso tra 6,23 e 6,84 anni. I risultati delle ultime ricerche, condotte da Donald K. Yeomans nel 1975, indicarono 6,52 anni come valore pi\u00f9 plausibile per il periodo orbitale.\nFino alla scoperta casuale del 2008, la cometa non fu pi\u00f9 recuperata dopo l'apparizione nell'anno della sua scoperta, a dispetto delle predizioni del suo ritorno per gli anni 1899 e 1905.\nLa riscoperta del 2008.\nLa riscoperta della cometa nel 2008 \u00e8 stata resa possibile dalle nuove tecnologie digitali. La cometa infatti \u00e8 apparsa pi\u00f9 debole che non al momento della sua prima scoperta. Ci\u00f2 aiuta a spiegare la ragione per la quale la cometa non \u00e8 stata osservata nei venti passaggi al perielio che ci sono stati tra il 1892 ed il 2008 e fa supporre che nel 1892 la cometa fosse in una fase di \"outburst\". La ridotta luminosit\u00e0 della cometa pu\u00f2 essere attribuita sia a dimensioni ridotte sia ad un'eccessiva riduzione del contenuto di materiali volatili del nucleo in seguito ad una lunga storia di transiti nel sistema solare interno.\n\u00c8 curioso che giusto un mese prima della riscoperta della cometa Barnard 3, due astrofili giapponesi avessero ritrovato anche un'altra cometa perduta da oltre un secolo: la 205P/Giacobini (D/1896 R2), e proprio la loro riscoperta ha permesso di assegnare alla cometa la numerazione ufficiale. Tuttavia, poich\u00e9 in quest'ultimo caso la scoperta della cometa P/2008 T3 era stata gi\u00e0 riconosciuta ufficialmente ed attribuita ad Andrea Boattini prima che fosse identificata come il ritorno della cometa D/1892 T1, la cometa d'ora in avanti porter\u00e0 nella denominazione ufficiale entrambi i nomi dei suoi scopritori.\nStudi sulla cometa.\n\u00c8 possibile trovare alcune coincidenze tra lo sciame meteorico associato alla cometa 206P/Barnard-Boattini e quello associato alla cometa 14P/Wolf (\u03b1-Capricornidi). Entrambe le comete seguivano, prima del 1922, orbite tanto simili che il nucleo della cometa Barnard-Boattini \u00e8 ritenuto un frammento di quello della cometa Wolf, separatosi prima del 1892.\nNel 1922, l'azione gravitazionale di Giove ha spinto la cometa Wolf su un'orbita che le impedisce di rilasciare nuove particelle in prossimit\u00e0 della Terra e quindi di rifornire la componente dello sciame meteorico ad essa associata, che sar\u00e0 destinata ad esaurirsi. Nel caso, invece, della componente delle \u03b1-Capricornidi associata con 206P/Barnard-Boattini non \u00e8 chiaro se \u00e8 tuttora rifornita dalla cometa oppure se \u00e8 destinata ad esaurirsi (se il nucleo cometario fosse divenuto quiescente, o se si fosse consumato e fosse scomparso). Una risposta sullo stato del nucleo potr\u00e0 derivare dallo studio dell'evoluzione dell'intensit\u00e0 delle \u03b1-Capricornidi nei prossimi anni.\nDa una prima serie di calcoli che tengono conto sia delle osservazioni del 1892 sia di quelle del 2008, emerge che la cometa ha avuto tre incontri ravvicinati con Giove nell'ultimo secolo, passando ad una distanza prossima alle 0,3-0,4\u00a0UA dal pianeta nell'ottobre del 1922, nell'agosto del 1934 e nell'agosto del 2005.\nUn passaggio molto ravvicinato col pianeta Giove a met\u00e0 2017 potrebbe cambiare l'orbita della cometa."}
{"id": "1602311", "revid": "161273", "url": "https://it.wikipedia.org/wiki?curid=1602311", "title": "Cometa Barnard 3", "text": ""}
{"id": "1602312", "revid": "827882", "url": "https://it.wikipedia.org/wiki?curid=1602312", "title": "Apricot brandy", "text": "L'apricot brandy (in inglese: \"acquavite di albicocca\") \u00e8 un distillato all'aroma di albicocca di colore arancio e dal gusto dolce. Si ottiene dalla fermentazione del frutto spappolato con parte dei noccioli.\nDiffuso soprattutto nel nord Europa, ha una gradazione alcolica generalmente tra il 24% e il 29% in volume, variabile a seconda dell'azienda produttrice. \nPu\u00f2 essere degustato da solo oppure nella miscelazione dei cocktail, come il Paradise.\nViene prodotto da molte aziende, tra cui Bols, De Kuyper e Marie Brizard."}
{"id": "1602313", "revid": "1543377", "url": "https://it.wikipedia.org/wiki?curid=1602313", "title": "Processo orfano", "text": "Un processo orfano, in informatica e pi\u00f9 specificatamente nei sistemi distribuiti, \u00e8 un task che \u00e8 stato invocato remotamente da un processo client il quale, immediatamente dopo l'invocazione ma prima di ricevere risposta, cessa la propria disponibilit\u00e0 lasciando quindi \"orfano\" il processo remoto sul server.\nNei sistemi operativi, soprattutto Unix e Unix-like, il termine processo orfano indica un processo il cui padre locale \u00e8 stato terminato.\nProcessi orfani in sistemi distribuiti.\nIl caso comune di processo orfano in ambienti distribuiti si verifica durante un'invocazione remota, quando il processo client va in crash dopo aver inviato una richiesta al server, rendendo orfano il processo cos\u00ec avviato sul server, sprecandone di conseguenza le risorse e creando un potenziale pericolo di denial of service.\nPer gestire questo problema si adottano diverse tecniche:\nProcessi orfani nei sistemi Unix e Unix-like.\nNei sistemi operativi Unix e Unix-like un processo orfano viene immediatamente adottato dal processo di sistema speciale init (il cui PID \u00e8 1), che ne diviene il nuovo processo padre. Questa operazione viene chiamata \"re-parenting\", ed avviene automaticamente a cura del kernel. \nLa generazione di processi orfani pu\u00f2 essere intenzionale, ed \u00e8 tipica ad esempio dei demoni, i quali effettuano questa operazione al loro avvio in modo da slegare i propri figli dal particolare ambiente da cui sono avviati. \nQuando essa non \u00e8 intenzionale, \u00e8 d'uso continuare a definirli processi orfani anche dopo l'adozione da parte di \"init\"."}
{"id": "1602315", "revid": "43530", "url": "https://it.wikipedia.org/wiki?curid=1602315", "title": "ETA", "text": ""}
{"id": "1602320", "revid": "1602064", "url": "https://it.wikipedia.org/wiki?curid=1602320", "title": "Centocitt\u00e0 (album)", "text": "Centocitt\u00e0 \u00e8 il secondo album dal vivo del cantautore Antonello Venditti, pubblicato nel 1985.\n\u00c8 stato inizialmente posto in vendita nella versione doppio LP e musicassetta, con 17 brani; successivamente \u00e8 stato ristampato in CD singolo, con soli 14 brani."}
{"id": "1602323", "revid": "125825954", "url": "https://it.wikipedia.org/wiki?curid=1602323", "title": "Karina Huff", "text": "Biografia.\nNata a Londra il 21 gennaio del 1961, ebbe una certa notoriet\u00e0 in Italia quando, inizialmente scoperta da Gianni Boncompagni, interpret\u00f2 alcuni film nei primi anni ottanta come \"Vacanze di Natale\" (in cui \u00e8 Samantha, un'americana di Pittsburgh), \"Sapore di mare\" e \"Sapore di mare 2 - Un anno dopo\" (nei quali interpreta Susan, una straniera innamorata degli agi). Nel 1981 fu la soubrette al fianco di Gianfranco D'Angelo nel variet\u00e0 di Rai 2 \"Signori si parte\", del quale cant\u00f2 anche le sigle e nel dicembre dello stesso anno conquist\u00f2 la copertina di \"Playboy\", dove veniva indicata come la rivale di Heather Parisi.\nNel 1982 condusse la seconda edizione di \"Popcorn\", il primo programma musicale della Fininvest andato in onda su Canale 5. Al culmine della fama, nel marzo 1984, apparve ancora senza veli sulla rivista \"Playmen\". Nello stesso anno recit\u00f2 al fianco di Jerry Cal\u00e0 nel film \"Domani mi sposo\" e nella commedia vacanziera \"Giochi d'estate\" e nel 1987 venne diretta anche da Steno nel film \"Animali metropolitani\". Nel 1988 recit\u00f2 ancora per Vanzina nel film \"La partita\" e in seguito ball\u00f2 la sigla finale del serial cabarettistico \"Zanzibar\", in cui interpret\u00f2 la parte di Eva (un'avventrice in perpetua attesa del fidanzato Raul).\nNel 1989 apparve in due episodi del telefilm di Italia 1 \"Classe di ferro\" e dopo qualche altro piccolo ruolo in pellicole di genere horror come \"Il gatto nero\" di Luigi Cozzi e \"Voci dal profondo\" per la regia di Lucio Fulci, abbandon\u00f2 il mondo del cinema e dopo la fine del suo matrimonio con un italiano fece ritorno a Londra con il figlio Alessandro Corona (Alex) dove divenne un'insegnante. Nel 1998 torn\u00f2 a recitare per la miniserie tv \"Cerco l'amore\" e nel 1999 ha partecipato alla trasmissione tv \"Meteore - Alla ricerca delle stelle perdute\". Nel 2008 ha scoperto di avere un tumore al seno dal quale si \u00e8 curata e a marzo del 2013 fu ospite nel salotto televisivo di \"Domenica Live\", dove parl\u00f2 della sua malattia e della guarigione ma a causa di una recidiva tumorale mor\u00ec all'et\u00e0 di 55 anni il 18 aprile 2016."}
{"id": "1602325", "revid": "438678", "url": "https://it.wikipedia.org/wiki?curid=1602325", "title": "Tom, Dick e Harry", "text": "Tom, Dick e Harry (\"Tom, Dick and Harry\") \u00e8 un film del 1941 diretto da Garson Kanin, scritto da Paul Jarrico e interpretato da Ginger Rogers, George Murphy, Alan Marshal e Burgess Meredith.\nIl film venne realizzato dalla RKO Radio Pictures.\nNel 1958, ne verr\u00e0 fatto un remake con \"Siete tutte adorabili\" (\"The Girl Most Likely\") diretto da Mitchell Leisen.\nTrama.\nTom.\nJanie \u00e8 corteggiata da Tom, un venditore d'auto in carriera che vuole sposarla. Indecisa, la ragazza sogna la sua vita futura come una serie di quadretti casalinghi con un marito il cui unico interesse sono i grafici delle vendite.\nJanie lavora ai telefoni come centralinista e l'unico modo in cui pu\u00f2 contattare qualche milionario - sua idea di marito ideale - \u00e8 quello di sentirlo per telefono mentre costui chiede la linea. \nHarry.\nAl semaforo, un giorno Janie incrocia la lussuosa auto del milionario Dick Hamilton con un tipo al volante: credendo si tratti di Hamilton, Janie si infila sul sedile vicino al guidatore e gli scrocca un passaggio. L'uomo la invita a passare la serata insieme: la famiglia di Janie entra in agitazione pensando che Hamilton corteggi la ragazza.\nQuando i due escono insieme, il giovanotto, che si chiama Harry, chiarisce l'equivoco: si tratta del meccanico che riportava l'auto dall'officina. Delusa, Janie accetta comunque di passare la serata con lui. Dal bowling ai bar, passano il tempo insieme chiacchierando e finendo col baciarsi davanti alla casa di Janie: al bacio, ambedue sentono suonare le campane.\nIl sogno di Janie riguardo Harry, \u00e8 quello di una vacanza continua, con una casa povera e felice, ma senza prospettive. Harry, che sa del fidanzamento di Janie con Tom, va a spiarlo alla concessionaria. Tom, pensando si tratti di un probabile cliente, incoraggia Harry a provare un'auto, inducendolo a invitare anche la ragazza dell'altro, senza sapere che si tratta anche della propria ragazza. Quando Janie si trova davanti alla porta di casa i due con l'auto, rimane perplessa. Tom, geloso, porta la coppia al parco degli innamorati e l\u00ec li scarica, lasciandoli a piedi.\nHarry vede passare una decappottabile lussuosa e chiama il guidatore: si tratta di Dick Hamilton, che d\u00e0 loro un passaggio. \nDick.\nIl giorno dopo, Janie passa una telefonata a Dick: approfitta del suo lavoro di centralinista per sabotargli la telefonata, tanto che alla fine Dick, parlando con lei, finisce per invitarla a una serata a Chicago, dove i due si recheranno in un aereo privato.\nPer la prima volta, Janie va a teatro dove vedono \"La bisbetica domata\", beve champagne e balla tutta la notte. Al mattino, quando torna a casa accompagnata dal suo cavaliere, trova sdraiati davanti alla soglia di casa, i due altri suoi fidanzati che hanno passato la notte l\u00ec davanti. I tre (anche Dick si \u00e8 dichiarato con lei) la mettono davanti al fatto che deve fare una scelta: ritorneranno all'ora di colazione per avere una risposta.\nLa ragazza va a letto e adesso sogna la sua vita futura con Dick: tra governanti, domestici, fotografi e feste continue. \nLa scelta.\nA colazione, Janie si dichiara a Dick, il marito che lei ha sognato per tutta la vita.\nIl matrimonio avr\u00e0 subito luogo: i due salgono in auto, salutati dalla famiglia e dai corteggiatori delusi. Janie bacia tutti, ma quando tocca a Harry, si risentono di nuovo le campane. Colpita dal fatto, si gira a baciare Dick, ma non succede nulla.\nDavanti all'esterrefatto Dick, la ragazza scende e se ne parte in motocicletta con Harry.\nRiconoscimenti.\nNel 1941 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1602326", "revid": "125916820", "url": "https://it.wikipedia.org/wiki?curid=1602326", "title": "Amici di Maria De Filippi (terza edizione, fase serale)", "text": "La fase finale della terza edizione di Amici di Maria De Filippi \u00e8 andata in onda dal 14 marzo al 23 maggio 2004 in prima serata su Canale 5. L'edizione \u00e8 stata vinta dal ballerino Leon Cino, mentre il cantante Gianluca De Martini vince il Premio della Critica.\nRegolamento.\nIl regolamento di questa edizione prevede oltre alla consueta sfida \"uno contro uno\", dove gli sfidanti vengono scelti dalla commissione, una sfidina tra i concorrenti ultimi in classifica. Ad ogni puntata vengono eliminati almeno 2 concorrenti.\nLa classifica di gradimento rende insfidabile il primo in classifica.\nPer la prima volta gli sfidanti, durante la settimana di preparazione, vengono isolati in \"casette\" separate dove vengono seguiti dalle telecamere.\nDurante la sfida, gli sfidanti hanno la possibilit\u00e0 di scegliere i pezzi su cui sfidarsi.\nLa puntata serale finale si svolge tra 4 sfidanti secondo il consueto meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nConcorrenti.\nI ragazzi ammessi alla fase finale sono 26: 3 vengono eliminati dalla prima sfidina tra gli ultimi in classifica nella prima puntata del serale per un totale di 23 concorrenti.\nSvolgimento del serale.\nTabellone delle eliminazioni.\nNel tabellone sono indicati la classifica di accesso al serale, gli esiti delle sfide e le votazioni per gli sfidanti.\nLegenda:\nTabellone delle esibizioni.\nPuntata 1.\nLa prima puntata del serale \u00e8 stata trasmessa il 14 marzo 2004 e ha visto la vittoria di Valerio Di Rocco con il 55% dei voti e l'uscita del ballerino Catello Miotto.\nLe Sfidine di questa puntata vedono la vittoria del cantante Gian e l'eliminazione di Rocco Pietrantonio, Laura Piunti e Rosaria Loconte\nLegenda:\nPuntata 2.\nLa seconda puntata del serale \u00e8 stata trasmessa il 21 marzo 2004 e ha visto la vittoria di Sabrina Ghio con il 65% dei voti e l'uscita della cantante Ornella Pellegrino.La sfidina di questa puntata ha visto la vittoria di Sara Jane Olog con il 68% dei voti e l'uscita della cantante Giorgia Galassi.\nLegenda:\nPuntata 3.\nLa terza puntata del serale \u00e8 stata trasmessa il 28 marzo 2004 e ha visto la vittoria di Gian De Martini con il 69% dei voti e l'uscita della ballerina Sara Pamploni. Mentre nella seconda sfida a 3 vince Simone Benedetti con il 37% dei voti e vede l'uscita di due persone che sono state ripescate Catello Miotto e Rosaria Loconte.\nLa sfidina di questa puntata ha visto la vittoria di Valero Di Rocco con l'81% dei voti e l'uscita della cantante Sarah Jane Olog.\nLegenda:\nPuntata 4.\nLa quarta puntata del serale \u00e8 stata trasmessa il 4 aprile 2004 e ha visto la vittoria di Gianluca Merolli con il 62% dei voti e l'uscita del ballerino Antonio Guida.La sfidina di questa puntata ha visto la vittoria di Francesco Capodacqua con il 74% dei voti e l'uscita della ballerina Gio Minella.\nLegenda:\nPuntata 5.\nLa quinta puntata del serale \u00e8 stata trasmessa l'11 aprile 2004 e ha visto la vittoria di Leon Cino con il 77% dei voti e l'uscita del ballerino Simone Benedetti.\nLegenda:\nPuntata 6.\nLa sesta puntata del serale \u00e8 stata trasmessa il 18 aprile 2004 e ha visto la vittoria di Federica Gargano con il 52% dei voti e l'uscita della cantante Irene Guglielmini.La sfidina e stata trasmessa il 20 aprile 2004 e ha visto la vittoria di Anna Dalton con il 74% dei voti e l'uscita del cantante Valerio Di Rocco.\nLegenda:\nPuntata 7.\nLa settima puntata del serale \u00e8 stata trasmessa il 25 aprile 2004 e ha visto la vittoria di Gian de Martini con il 53% dei voti e l'uscita del cantante Salvo Vinci.La sfidina di questa puntata ha visto la vittoria di Francesca Dario con il 78% dei voti e l'uscita della ballerina Federica Gargano.\nLegenda:\nPuntata 8.\nL'ottava puntata del serale \u00e8 stata trasmessa il 2 maggio 2004 e ha visto la vittoria di Francesco Capodacqua con il 54% dei voti e l'uscita della cantante Alessia Orlandi.La sfidina e stata trasmessa il 4 maggio 2004 e ha visto la vittoria di Francesco Capodacqua con il 56% dei voti e l'uscita della ballerina Francesca Dario.\nLegenda:\nPuntata 9.\nLa nona puntata del serale \u00e8 stata trasmessa il 9 maggio 2004 e ha visto la vittoria di Olti Shaqiri con il 63% dei voti e l'uscita del ballerino Sabatino D'Eustacchio.La sfidina di questa puntata ha visto la vittoria di Samantha Fantauzzi con il 60% dei voti e l'uscita dell'attrice Anna Dalton Piccirillo.\nLegenda:\nSemifinale.\nLa semifinale \u00e8 stata trasmessa il 16 maggio 2004 e ha visto nella prima sfida l'uscita del cantante Francesco Capodacqua contro il ballerino Olti Shaqiri con il 42% dei voti, mentre nella seconda sfida l'uscita del ballerino Olti Shaqiri contro il cantante Gian De Martini con il 49% dei voti.\nLegenda:\nFinale.\nLa finale \u00e8 stata trasmessa il 23 maggio 2004 ed ha visto vincitore di questa edizione Leon Cino.\nNel tabellone vengono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate da ogni singolo componente nella puntata finale.\nLegenda:\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:\nAscolti.\nTutte le puntate sono andate in onda in prima serata su Canale 5.\nFonti: sala stampa mediaset http://www.mediaset.it/corporate/salastampa/2004/comunicatiascolti_it.shtml?23#page"}
{"id": "1602335", "revid": "339392", "url": "https://it.wikipedia.org/wiki?curid=1602335", "title": "Donna italiana", "text": ""}
{"id": "1602341", "revid": "466539", "url": "https://it.wikipedia.org/wiki?curid=1602341", "title": "Agn\u00e8s Jaoui", "text": "Biografia.\nDi origine ebraica tunisina, \u00e8 stata sposata dal 1983 al 2012 con l'attore Jean-Pierre Bacri, con cui ha scritto e interpretato i cinque film da lei diretti, \"Il gusto degli altri\" (2000), \"Cos\u00ec fan tutti\" (2004), \"Parlez-moi de la pluie\" (2008), \"Quando meno te l'aspetti\" (2013) e \"Place publique\" (2018).\nDoppiatrici italiane.\nNelle versioni in italiano dei suoi lavori, Agn\u00e9s Jaoui \u00e8 stata doppiata da:"}
{"id": "1602344", "revid": "92723", "url": "https://it.wikipedia.org/wiki?curid=1602344", "title": "Chiesa dei Santi Matteo e Maurizio", "text": "La chiesa dei Santi Matteo e Maurizio \u00e8 un edificio religioso che si trova a Cagiallo, frazione di Capriasca, in Canton Ticino.\nStoria.\nL'origine della chiesa va probabilmente ricercata nel XIII secolo, anche se la consacrazione avvenne nel 1369. Venne pi\u00f9 volte rimaneggiata nel corso dei secoli, il coro risale ad una di queste ristrutturazioni.\nDescrizione.\nLa chiesa ha una pianta ad unica navata sovrastata da un soffitto a capriate. La copertura del coro \u00e8 a volta a botte lunettata. L'interno \u00e8 ornato da affreschi realizzati a diverse riprese nel corso dei secoli."}
{"id": "1602346", "revid": "224230", "url": "https://it.wikipedia.org/wiki?curid=1602346", "title": "Campo d'internamento di Le Vernet", "text": "Il campo di internamento di Le Vernet, situato a due chilometri da Le Vernet (Ari\u00e8ge) a poca distanza dal confine con la Spagna, ai piedi della catena dei Pirenei, \u00e8 stato uno dei principali campi di internamento in Francia durante la seconda guerra mondiale. Il campo ha una storia complessa perch\u00e9 nel corso della sua esistenza, tra il 1918 e il 1945, \u00e8 servito in periodi diversi a scopi molto diversi. Durante l'occupazione tedesca della Francia oper\u00f2, al pari del campo di internamento di Gurs, come uno dei principali campi di transito per migliaia di ebrei, qui raccolti e poi trasferiti al campo di internamento di Drancy per essere alfine deportati nei campi di sterminio della Polonia.Il campo fu successivamente usato dagli alleati come campo di prigionia\nStoria.\nCampo di prigionia durante la prima guerra mondiale.\nNel giugno del 1918 a Le Vernet, nella zona dei Pirenei, fu creato un campo d'addestramento per truppe coloniali, quasi subito trasformato in un campo di prigionia per soldati tedeschi ed austriaci.\nDeposito militare tra le due guerre.\nTra le due guerre, per un certo periodo, il campo fu utilizzato come deposito di materiale militare, che dipendeva amministrativamente dalla Prefettura di Foix e militarmente dalla 17\u00aa regione di Tolosa.\nCampo di internamento per miliziani repubblicani della guerra civile spagnola.\nAi primi di febbraio 1939, al momento dell'esilio repubblicano di circa 500.000 spagnoli, in gran parte provenienti dalla Catalogna, le autorit\u00e0 francesi, impreparate ad accogliere una tale moltitudine di profughi, cercarono localit\u00e0 dove creare \"campi d'internamento\" e pensarono a Le Vernet, ma poich\u00e9 era inutilizzato da diversi anni e quindi in grave stato d'abbandono, la Sanit\u00e0 militare non ne autorizz\u00f2 l'utilizzo, e il campo di internamento di Gurs fu costruito non molto lontano. \nIn seguito all'arrivo di 10.200 anarchici, della 26\u00aa Divisione Durruti, ritenuti particolarmente pericolosi, gli ultimi ad abbandonare la Catalogna, il Prefetto tuttavia cambi\u00f2 parere.\nIl campo si present\u00f2 ai miliziani come un'immensa spianata di fango, senza ricoveri, salvo una ventina di baracche in rovina. Sguazzando in questa fanghiglia e tremando di freddo, soprattutto la notte quando la temperatura scendeva a meno 10 gradi, i rifugiati si protessero alla meglio con ripari di fortuna (57 internati morirono di fame e freddo tra marzo e settembre 1939).\nRicevettero come primo pasto una pagnotta di pane e una scatola di sardine tre giorni dopo il loro arrivo. Contemporaneamente alla costruzione di nuove baracche e di un'infermeria venne perfezionata la sorveglianza, tre file di reticolati e quattordici garitte rinchiudevano 50 ettari di terreno, in permanenza controllati da 400 guardiani.\nCampo di internamento durante la seconda guerra mondiale.\nCon l'inizio della seconda guerra mondiale nel settembre 1939 le finalit\u00e0 del campo cambiarono radicalmente. Le Vernet si trasform\u00f2 in un \"campo di disciplina\" per prigionieri volta per volta considerati \"pericolosi\". Gli internati divennero a tutti gli effetti prigionieri da sottoporre a regime duro.\nAi comunisti \"spagnoli\" si aggiunsero i gruppi pi\u00f9 disparati che per un motivo o per l'altro furono considerati un potenziale ostacolo agli sforzi bellici.\nCon la firma del patto di non-aggressione sovietico-tedesco del 23 agosto 1939 Patto Molotov-Ribbentrop, i comunisti stranieri residenti in Francia o gi\u00e0 internati in campi profughi furono considerati \"hommes dangereux\" quindi da sottoporre a particolare sorveglianza. A partire dall'autunno 1939 vi furono concentrati i volontari delle Brigate Internazionali, fino ad allora ospitati nel campo di internamento di Gurs, tra gli italiani Luigi Longo, Giuliano Pajetta, Mario Montagnana (cognato di Palmiro Togliatti), Leo Valiani ed altri. Vi saranno concentrati uomini dei cinque continenti di una cinquantina di nazionalit\u00e0, molti gli intellettuali tra cui Max Aub e Arthur Koestler che lasceranno nelle loro opere una triste testimonianza del campo.\nCon l'inizio delle ostilit\u00e0 tra Italia e Francia del giugno 1940, vi vennero internati numerosi italiani appartenenti alle organizzazioni fasciste operanti in Francia (tra questi \u00e8 possibile citare Severo Pozzati e Umberto Brunelleschi), nonch\u00e9 molti civili italiani, come i lavoratori, agenti di commercio che si trovavano in Francia il 10 giugno del 1940, internati con tutte le loro famiglie, donne e bambini compresi. La loro permanenza, per\u00f2, fu piuttosto breve perch\u00e9 con la firma dell'armistizio, dopo la repentina caduta della Francia in mani germaniche, le autorit\u00e0 italiane fasciste provvidero a farli liberare.\nLa vita dei prigionieri era sempre dura, costretti a lavori umilianti o inutili, sottoposti a punizioni corporali senza ragione, cibo povero, senza carne o frutta, le guardie confiscavano i pochi viveri portati da parenti od amici, le baracche fredde e senza elettricit\u00e0, l'igiene limitata ad una doccia alla settimana, il che favoriva l'insorgere di malattie, mal curate nell'infermeria povera di medicinali. Questa situazione spinse i prigionieri il 26 febbraio 1941 ad una manifestazione di protesta in cui si rifiutarono di lavorare e di rispondere agli appelli, fino a neutralizzare le guardie del campo. L'intervento dei militari riportarono l'ordine, e centodieci internati, ritenuti i pi\u00f9 pericolosi, furono trasferiti nei famigerati campi di prigionia del Nord Africa. Nel frattempo iniziarono i rimpatri di tedeschi ed italiani, che le autorit\u00e0 francesi consegnarono ai rispettivi paesi, mentre i primi finivano nei lager o nei battaglioni di disciplina della Wehrmacht, i secondi erano inviati al confino nell'isola di Ventotene, liberati dopo la caduta del fascismo, diverranno i principali quadri della Resistenza. Molti, soprattutto spagnoli fuggirono dal campo per unirsi ai Frans tireurs et partisans, nelle cui file costituiranno interi reparti di guerrilleros. A partire dal 1942 transitarono dal campo anche numerosi ebrei razziati nei Dipartimenti del Sud per essere avviati al campo di internamento di Drancy e di qui alla morte in Germania. Tra gli ultimi arriv\u00f2 a Le Vernet Francesco Fausto Nitti, che aveva scontato la condanna al carcere per aver partecipato alla Resistenza francese nel Reseau Bertaux. Nel frattempo tutti gli uomini validi erano stati prelevati dall'Organizzazione Todt per i lavori sul Vallo Atlantico.\nIl 9 giugno 1944 il campo fu chiuso. I tedeschi, malgrado che nel campo ci fossero ormai solo vecchi, malati ed invalidi, prelevarono tutti i prigionieri rimasti e li trasferirono a Tolosa a per deportarli in Germania. Inizi\u00f2 la vicenda tragica del Train Fant\u00f4me che impieg\u00f2 cinquantotto giorni per raggiungere il campo di concentramento di Dachau. Erano rimasti 542 dei 650 prigionieri trasportati dal treno, in quanto nel corso del viaggio 10 furono fucilati, 8 morirono in seguito a mitragliamenti aerei e circa 100 fuggirono in circostanze diverse, tra questi Francesco Fausto Nitti.\nCampo di detenzione per prigionieri di guerra tedeschi (1945).\nCon la liberazione del Sud della Francia Le Vernet divenne campo di prigionia per militari tedeschi.\nLa memoria.\nDel campo rimangono oggi solo poche tracce: i pilastri che ne delimitavano l'ingresso, un deposito d'acqua e le case dove alloggiavano le guardie. Alla stazione ferroviaria usata dal campo \u00e8 stata collocato un vagone simile a quelli usati per le deportazioni con una targa che ricorda i 40 bambini ebrei, tra i 2 e i 17 anni, che di li' partirono per Auschwitz il 1 settembre 1942. Resta intatto anche il piccolo cimitero alla cui entrata \u00e8 stato eretto un monumento dedicato \u00abAlla memoria dei combattenti antifascisti conosciuti e sconosciuti morti per la Libert\u00e0 dei Popoli\u00bb; una targa ricorda i deportati ebrei, mentre un'altra \u00e8 dedicata \u00abAlla memoria dei resistenti europei internati al Campo di Vernet d'Ari\u00e8ge dal 1939 al 1944\u00bb.\nA Le Vernet (Ari\u00e8ge) esiste un piccolo ma interessante museo nei locali della Mairie, voluto dall\"'Amicale des anciens intern\u00e9s du camp du Vernet d'Ari\u00e8ge\", che raccoglie documenti, scritti, disegni e libri, mentre un plastico ricostruisce la struttura del campo, che il Presidente della Repubblica Fran\u00e7ois Mitterrand, con decreto del 1992, ha dichiarato \"Memoriale nazionale dei campi d'internamento in Francia\"."}
{"id": "1602347", "revid": "1543377", "url": "https://it.wikipedia.org/wiki?curid=1602347", "title": "Benjamin Harrison Freedman", "text": "Era di confessione ebrea ashkenazita poi convertitosi al cristianesimo. Divenne un acceso polemista critico del giudaismo e del sionismo. Tenne molte conferenze e discorsi e scrisse anche alcuni articoli su questo tema.\nFreedman fu l'assistente di Bernard Baruch nella campagna presidenziale del 1912. Egli assicurava i collegamenti tra Rolla Wells che era il governatore della Federal Reserv di St.Louis e Sir. Henry Morgenthau. Fu spesso presente a riunioni con il futuro presidente degli Stati Uniti Woodrow Wilson nel seno del Comitato Democratico Nazionale dove conobbe anche Samuel Untermyer. Fu presente assieme a altri centodiciassette ebrei sionisti guidati da Bernard Baruch alla conferenza di Versailles che porto al trattato di Versailles, nel quale vennero concretizzati gli impegni presi dagli inglesi due anni prima nella Dichiarazione Balfour. Tra le sue relazioni si possono annoverare: Franklin Roosevelt, Joseph Kennedy e il figlio John F. come altre persone molto influenti degli Stati Uniti di quegli anni H.L.Hunt e figlio e Nelson Bunker. Negli anni venti collabor\u00f2 alla gestione di un istituto democratico e fu il principale azionista della societ\u00e0 Woodbury. Questo gli assicur\u00f2 una discreta fortuna personale, con la quale nel 1946 pot\u00e9 fondare con un patrimonio di cinque milioni di dollari la Lega per la pace e la giustizia in Palestina."}
{"id": "1602350", "revid": "1439131", "url": "https://it.wikipedia.org/wiki?curid=1602350", "title": "Jensen Healey", "text": "La Jensen-Healey \u00e8 un'autovettura prodotta dalla Jensen Motors Ltd tra il 1972 ed il 1976.\nContesto.\nL'uscita di listino della Austin-Healey 3000, che la Jensen assemblava nei propri stabilimenti, e la fine dell'accordo tra Donald Healey e la British Motor Corporation (che si stava trasformando in British Leyland), crearono un vuoto produttivo alla piccola casa inglese, che la sola Interceptor II non era in grado di colmare.\nL'importatore statunitense delle \"big-Healey\" (come venivano soprannominate le \"3000\") Qvale premeva per un nuovo modello da commercializzare sul ricettivo mercato nordamericano. \nLa svolta arriv\u00f2 quando Qvale divenne azionista della Jensen Motors e Donald Healey, che aveva nel cassetto il progetto di una nuova spider 2 posti dalle dimensioni relativamente contenute, capo esecutivo.\nIl progetto venne concretamente sviluppato a partire dal 1970, sperimentando anche l'impiego di diversi motori (Ford, Vauxhall, Chrysler). Alla fine la scelta cadde su un 4 cilindri in linea bialbero 16 valvole 2 litri appena presentato dalla Lotus. Si trattava di un motore moderno, interamente in alluminio, ma praticamente privo di sviluppo (tanto che la casa madre lo impieg\u00f2 sui suoi modelli solo a partire da met\u00e0 anni settanta).\nSecondo Donald Healey, tuttavia, la scelta di questo propulsore avrebbe dato lustro ad una meccanica, per motivi di costo, non particolarmente raffinata: Il retrotreno ad assale rigido derivava da quello della Vauxhall Firenza, i freni (a disco davanti e a tamburo dietro) provenivano dalla Morris Marina, mentre il cambio era un 4 marce manuale d'origine Chrysler.\nCaratterizzata da una linea classica (disegnata dallo stesso Donald Healey) e pulita (\"sporcata\" solo dai paraurti in gomma nera, necessari per gli Usa e montati anche sui modelli venduti in Europa), la nuova spider, denominata \"Jensen-Healey\", aveva buone prestazioni (grazie a 144 CV del motore Lotus) e interni essenziali e funzionali (anche se un poco spartani).\nNel 1974 la vettura sub\u00ec una consistente serie di miglioramenti tecnici (tra cui l'adozione di un nuovo cambio a 5 marce Getrag e l'eliminazione dei vari difetti del motore), agli interni (rifiniti con legno e pelle) e alla dotazione di serie (comparve, tra gli optional, l'aria condizionata). \nSu questa serie, denominata \"Mk2\", i difetti d'origine erano praticamente spariti, ma l'immagine era compromessa.\nLa crisi finanziaria della Jensen Motors, che chiuse i battenti nel 1976, pose fine alla carriera della \"Jensen-Healey\".\nIn tutto sono stati prodotti 10.498 esemplari (3356 \"prima serie\" e 7142 \"Mk2\")."}
{"id": "1602372", "revid": "228587", "url": "https://it.wikipedia.org/wiki?curid=1602372", "title": "Tiro con l'arco ai Giochi della XXV Olimpiade", "text": "Si sono svolti 4 eventi: le gare individuali e le gare a squadre, maschili e femminili."}
{"id": "1602376", "revid": "767487", "url": "https://it.wikipedia.org/wiki?curid=1602376", "title": "Tiro con l'arco ai Giochi della XXIII Olimpiade", "text": "Si sono svolti 2 eventi: le gare individuali maschili e femminili."}
{"id": "1602378", "revid": "767487", "url": "https://it.wikipedia.org/wiki?curid=1602378", "title": "Tiro con l'arco ai Giochi della XXII Olimpiade", "text": "Si sono svolti 2 eventi: le gare individuali maschili e femminili."}
{"id": "1602379", "revid": "767487", "url": "https://it.wikipedia.org/wiki?curid=1602379", "title": "Tiro con l'arco ai Giochi della XXI Olimpiade", "text": "Si sono svolti 2 eventi: le gare individuali maschili e femminili."}
{"id": "1602380", "revid": "767487", "url": "https://it.wikipedia.org/wiki?curid=1602380", "title": "Tiro con l'arco ai Giochi della XX Olimpiade", "text": "Si sono svolti 2 eventi: le gare individuali maschili e femminili."}
{"id": "1602381", "revid": "1372005", "url": "https://it.wikipedia.org/wiki?curid=1602381", "title": "Castellano (Villa Lagarina)", "text": "Castellano (\"Castel\u00e0m\" in dialetto locale) \u00e8 una frazione del comune di Villa Lagarina in provincia di Trento, nella regione autonoma Trentino-Alto Adige/S\u00fcdtirol. Il paese conta circa 650 abitanti (dati agosto 2009) e si trova sulla dorsale est della catena Monte Stivo-Monte Bondone a 789\u00a0m s.l.m. \u00e8, nel tratto di valle, il villaggio pi\u00f9 in alto della Destra Adige, un piccolo borgo del Trentino, che mantiene il volto rustico del suo passato contadino. Le case del vecchio paese, bench\u00e9 notevolmente rimaneggiate, conservano tuttora testimonianze dell'epoca passata, case a corte, antichi portali, ballatoi.\nProbabilmente la localit\u00e0 deve il suo nome alla vecchia rocca al limite sud est del paese, edificata su uno sperone di roccia uscente da un piccolo pianoro delimitato in gran parte da un alto dirupo e risulta ben visibile da Rovereto e da tutta la valle, al contrario il poco distante vecchio paese, ubicato a monte, \u00e8 scarsamente visibile. Nel 1767 la nuova chiesa si decise di costruirla ove \u00e8, cos\u00ec ben visibile pure dal fondovalle, anche per concorrere con il castello nell'indicare la presenza del paese di Castellano. La recente espansione edilizia ha allargato parecchio il paese ma tuttora da Rovereto e dalla gran parte dei villaggi della valle, del paese rimane ben visibile la mole della nuova chiesa (1767-1778) ed il castello se pur notevolmente ridotto rispetto al passato (parziale crollo nel 1918, incendio nel 1932).\nIl paese fu uno dei centri principali del Feudo di Castellano-Castelnuovo, sotto la reggenza dei conti Lodron.\nDal paese si pu\u00f2 ammirare l'intera Vallagarina e il corso del fiume Adige.\nCome ci si arriva.\nStrada provinciale per il lago di Cei S.P. 20. Dal bivio di Villa Lagarina la strada sale, superati i Molini di Nogaredo si gira a destra, passando sopra un piccolo ponte sul Rio Cavazil, verso Pedersano. Dopo Pedersano, la strada continua a salire con ampi tornanti, si supera il capitello della Madonna dei Zengi e poco dopo si arriva al pianoro di Castellano, 789\u00a0m.s.l.m.\nCirca 20 minuti o 14\u00a0km da Rovereto, 10\u00a0km dal casello autostradale Rovereto Nord.\nGli abitanti di Castellano.\nPrima menzione di Castellano appare nel 1190 circa.\nNel 1339 gli abitanti sono poco pi\u00f9 di cento. Probabilmente inizia allora l'aggregazione dei vari abitanti della zona in una comunit\u00e0 organizzata. Sembra che la vecchia chiesa del Cimitero (dedicata a San Lorenzo ora S. Maria delle Grazie) esistesse gi\u00e0 all'interno del castello.\nDa questa data gli abitanti sono andati aumentando fino al 1911, anno nel quale si contava a Castellano 1170 persone. La popolazione crebbe nonostante varie malattie (a fine Ottocento la pellagra) ed epidemie per ultime tra queste: il colera del 1836 (32 morti) e 1855 (12\u00a0m), il vaiolo nel 1874-75 (50\u00a0m) e la Spagnola del 1918 (32\u00a0m). Da non trascurare l'emigrazione verso il fondovalle e non secondaria verso l'America (nel solo periodo delle \"grandi emigrazioni\" dal 1876 al 1884 si trasferirono in Brasile e Messico 125 persone su una popolazione di circa 850). Dopo il 1918 la popolazione di circa 750 persone continu\u00f2 a diminuire fino al numero di 520 negli anni ottanta, inizi\u00f2 poi un lento incremento, attualmente il paese conta circa 650 anime.\nSch\u00fctzenkompanie Castel\u00e0m.\nIl 10 agosto del 2014 \u00e8 stata rifondata la storica compagnia dei bersaglieri tirolesi la \"Sch\u00fctzenkompanie Castelam\", scissasi dalla ex \"Sch\u00fctzenkompanie Castelam-Destra Ades\".\nLa nuova compagnia di bersaglieri \u00e8 intitolata allo storico capitano del castellano Antonio Nicol\u00f2 Curti. L'attuale capitano, oltre che fondatore della nuova compagnia, \u00e8 Arnaldo Miorandi.\nFra le attivit\u00e0 si ricordano la partecipazione alla processione di San Lorenzo patrono del paese, il tiro al bersaglio, i fuochi del Sacro Cuore a Castellano, la pulizia di sentieri e vecchie strade militari.\nLa bandiera della compagnia di Castellano.\nLa bandiera della \"Sch\u00fctzenkompanie Castel\u00e0m\" riporta su un lato l'aquila tirolese, come denotazione di appartenenza regionale, mentre sul lato opposto una rappresentazione del paesaggio attorno al paese di Castellano, con il castello, la dorsale del monte Cornetto e del monte Stivo oltre all'immagine di San Lorenzo, patrono di Castellano.\nMotto inserito sotto l'aquila: \"Dem Land Tirol die Treue\"!\nStoria della milizia di Castellano.\nSotto Francesco Lodron ci fu nel marzo del 1771 l'istituzione di una milizia di lanzichenecchi (Landsknecht) al servizio dei feudi di Castellano e Castelnuovo. In seguito i Lanzichenecchi di Castellano si trovarono a combattere inquadrati nelle truppe imperiali contro l'invasione delle truppe francesi di Napoleone Bonaparte e successivamente contro le truppe garibaldine (Invasione garibaldina del Tirolo meridionale).\nPoi questa milizia fu richiamata in armi nell'imperial regio esercito durante la Grande Guerra ed incorporata negli Standsch\u00fctzen di Villa Lagarina, Nomi, Pomarolo e Brentonico e trasferita al dosso di Costalta, sull'altopiano di Baselga di Pin\u00e9.\nNell'ottobre del 1917 le varie formazione lagarine furono assorbite nelle formazioni della Val di Non, Trento e Baselga di Pin\u00e9, costituendo prima la \"Feld Kompanie Trient\" e, durante il corso dell'estate, il \"IV battaglione Standsch\u00fctzen Trient\"\" a cui era stato assegnato il settore di Riva del Garda e della Valle dell'Adige.\nManifestazioni.\nCastelfolk.\nA Castellano sin dal 2001, si svolge l'eco-festa Castelfolk..\nLa manifestazione si svolge nell'attuale campo sportivo e nel nuovo anfiteatro, solitamente nella prima decade di agosto.\nAlla realizzazione delle cinque giornate collaborano tutte le Associazioni del paese e volontari.\nLa cena del povero.\nSi tiene durante una serata d'agosto nella suggestiva cornice del Castello di Castellano. Il ricavato della cena viene devoluto in beneficenza.\nCarnevale di Castellano.\nIl Carnevale di Castellano, conosciuto in tutta la Vallagarina per i suoi \"Bigoi al rag\u00f9\" o \"c\u00f2 le sardele\".\nSagra di San Lorenzo.\nSanta Messa per celebrare il patrono del paese e a seguire processione per le vie di Castellano assieme al gruppo Alpini di Castellano e alla locale compagnia Sch\u00fctzen.\nConcerti.\nNel periodo estivo sono organizzati spesso concerti o musica dal vivo presso la nuova arena spettacoli di Castellano."}
{"id": "1602383", "revid": "67105", "url": "https://it.wikipedia.org/wiki?curid=1602383", "title": "Regor", "text": ""}
{"id": "1602386", "revid": "122777234", "url": "https://it.wikipedia.org/wiki?curid=1602386", "title": "Tiro ai Giochi olimpici", "text": "Il tiro (nome sotto cui si celano le discipline di tiro a segno e tiro a volo) ha fatto la sua comparsa ai Giochi olimpici sin dalla prima edizione, facendo parte del programma olimpico ad ogni edizione eccezion fatta per e .\nFino alla fondazione della ISSF, i giochi non avevano delle specifiche regole, tant'\u00e8 che ai Giochi del 1900 come bersaglio mobile vennero usati piccioni.\nDal 1972 al 1980 (fino al 1992 nel tiro a volo), gli eventi designati quali maschili erano in verit\u00e0 eventi aperti sia ad uomini che a donne. Gli eventi esclusivamente femminili furono istituiti da . In virt\u00f9 di ci\u00f2 \u00e8 si segnalano le due donne vincitrici di medaglia in competizioni prevalentemente maschili: la statunitense Margaret Murdock (argento nel 1976) e Zhang Shan (oro nel 1992).\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti.\nNon sono incluse nel conteggio le medaglie vinte durante le Olimpiadi intermedie di ."}
{"id": "1602392", "revid": "1564499", "url": "https://it.wikipedia.org/wiki?curid=1602392", "title": "Caudium", "text": "Caudium (in italiano \"Caudio\", in greco ) era la principale citt\u00e0 dei Sanniti Caudini, identificata con l'attuale Montesarchio.\nStoria.\nL'abitato sorse attorno all'VIII secolo a.C. ed \u00e8 ricordato soprattutto per l'umiliante sconfitta delle Forche Caudine che i Sanniti inflissero ai Romani nel 321 a.C., durante la Seconda guerra sannitica. Pochi anni dopo era utilizzata dai Sanniti come postazione per controllare i Campani.\nCaudium non \u00e8 menzionata durante la Seconda guerra punica, mentre i Caudini lo sono ripetutamente. Lo storico Niebuhr ritenne che i Romani si fossero vendicati delle Forche Caudine distruggendo la citt\u00e0, anche se non ci sono prove a sostegno di questa tesi. Qualche tempo dopo, comunque, Caudium \u00e8 una cittadina sulla via Appia, che derivava quindi la sua importanza dalla presenza di quest'ultima: \u00e8 riportata in questo modo sia al tempo di Augusto sia nel tardo impero.\nNel periodo del triumvirato accolse inoltre una colonia di veterani; Plinio ed alcune iscrizioni ci informano che mantenne il suo carattere municipale, anche se privata di parte del suo territorio in favore di Beneventum. Non si sa quando e come la citt\u00e0 fin\u00ec: , ma non si pu\u00f2 stabilire se all'epoca esistesse ancora.\nArcheologia.\nAttualmente la precisa collocazione di Caudium \u00e8 difficile da stabilire, anche se si tende a collocarla in una zona centrale della Valle Caudina, fra i territori dei comuni di Montesarchio e Bonea, in accordo con le indicazioni degli Itinerari (distava 21 miglia romane da Capua e 11 da Beneventum).\nIn questa zona sono stati rinvenuti, infatti, vasi, gioielli, suppellettili che risalgono ai secoli dal VII a.C. al I d.C. e dimostrano perizia tecnica e artistica. Sono state individuate delle necropoli e un edificio termale. I reperti sono custoditi nel Museo del Sannio di Benevento e nel Museo archeologico nazionale del Sannio Caudino di Montesarchio."}
{"id": "1602393", "revid": "112355", "url": "https://it.wikipedia.org/wiki?curid=1602393", "title": "Caudio", "text": ""}
{"id": "1602402", "revid": "729019", "url": "https://it.wikipedia.org/wiki?curid=1602402", "title": "Santa Rosa (California)", "text": "Santa Rosa \u00e8 una citt\u00e0 degli Stati Uniti d'America, capoluogo della Contea di Sonoma nello Stato della California.\nAlla data del 2015, la popolazione di Santa Rosa ammontava a 174.972 residenti. Santa Rosa \u00e8 la citt\u00e0 pi\u00f9 grande della Wine Country californiana ed \u00e8 la quinta maggiore citt\u00e0 della San Francisco Bay Area, dopo San Jose, San Francisco, Oakland, e Fremont.\nL'area metropolitana di Santa Rosa conta una popolazione totale di 486.630 persone, che ne fanno la 12^ area metropolitana pi\u00f9 popolata della California e la 105^ degli Stati Uniti.\nGeografia fisica.\nTerritorio.\nSanta Rosa \u00e8 situata a 90\u00a0km a nord di San Francisco, nella Contea di Sonoma, ed \u00e8 vicina alla Napa Valley ed alla Silicon Valley.\nSecondo lo United States Census Bureau, la citt\u00e0 ha un'area totale di 40,37\u00a0km\u00b2, dei quali 40,13\u00a0km\u00b2 di superficie terrestre e 0,25\u00a0km\u00b2 (0,62%) coperti da acque interne.\nLa citt\u00e0 fa parte della regione di North Bay, la quale include le citt\u00e0 di Sonoma, Healdsburg e Sebastopol. Giace lungo la US Route 101, circa (55 miles) 90\u00a0km a nord di San Francisco, via Golden Gate Bridge.\nSanta Rosa si trova nella pianura di Santa Rosa Plain; le sue estremit\u00e0 pi\u00f9 ad est si allungano sulla Valley of the Moon, e verso il Sonoma Creek watershed conosciuta come Sonoma Valley, mentre il suo lato ovest giace sul bacino Laguna de Santa Rosa.\nAttraversa la citt\u00e0 il fiume Santa Rosa Creek, che nasce nella Hood Mountain e sfocia nella Laguna de Santa Rosa. Corsi d'acqua che sfociano sul Santa Rosa Creek che scorrono lungo i margini della citt\u00e0 sono il Brush Creek, il Matanzas Creek, il Colgan Creek e il Piner Creek. Altri bacini acquatici significanti all'interno dei limiti della citt\u00e0 sono il Fountaingrove Lake, Lake Ralphine, e Santa Rosa Creek Reservoir.\nIl picco pi\u00f9 prominente \u00e8 la Hood Mountain a est. A sud est si trova, Taylor Mountain e Sonoma Mountain che sono visibili da quasi ogni luogo nella citt\u00e0.\nFlora e fauna.\nA causa della sua popolazione, la maggior parte delle aree verdi di Santa Rosa si trovano nella periferia urbana che include gli argini del Santa Rosa Creek e dei suoi affluenti, i quali scorrono verso il cuore della citt\u00e0.\nI Grandi aironi blu, le garzette, le snowy egret e i black-crowned herons nidificano negli alberi vicino a West Ninth Street cos\u00ec come lungo Santa Rosa Creek e nel centro.\nI cervi spesso si vedono nelle vicinanze delle colline a est e si avventurano fino alla Franklin Avenue nella McDonald area; gruppi di tacchini selvatici sono relativamente comuni in alcune aree, e i puma sono occasionalmente avvistati entro i limiti della citt\u00e0.\nI procioni e gli opossum sono comuni all'interno dei confini della citt\u00e0, mentre le volpi, e i conigli si possono trovare facilmente nella maggior parte delle aree rurali.\nLa citt\u00e0 inoltre confina e si estende lungo la parte a nord dell'Annadel State Park che si estende sulle montagne di Sonoma e nella Sonoma Valley. Annadel State Park include anche Spring Lake County Park e Howarth Park, che formano un sistema continuo di parchi che permette ai visitatori di avventurarsi in habitat naturali.\nClima.\nSanta Rosa ha inverni piovosi e freschi e estati secche. In estate, nebbia e foschia spesso si alzano dall'Oceano Pacifico durante la sera o di mattina. Di solito rischiara e la temperatura si alza nella tarda mattinata o a mezzogiorno per poi ritornare nella tarda serata a volte pu\u00f2 durare l'intera giornata. Le precipitazioni sono all'incirca di 30,45\u00a0mm, 74 giorni all'anno in media. L'anno pi\u00f9 piovoso fu il 1983 con 63,07\u00a0mm di precipitazioni e il pi\u00f9 secco il 1976 con 11,38\u00a0mm. Il mese con la maggiore precipitazione fu febbraio 1998 con 19,42\u00a0mm e il giorno pi\u00f9 piovoso fu il 19 dicembre 1981 con in 24 ore 5,23\u00a0mm. Le precipitazioni nevose sono rare nella pianura, leggere nevicate invece accadono nelle montagne circostanti.\nCi sono di media 28,9 giorni l'anno con una temperatura di 32\u00b0 (90\u00a0\u00b0F) o pi\u00f9 e 30,2 giorni all'anno con temperature di 0\u00b0 (32\u00a0\u00b0F) o inferiori. Il massimo di temperatura raggiunto \u00e8 stato 43\u00b0 (110\u00a0\u00b0F) il 13 settembre 1971, e il minimo raggiunto \u00e8 stato di - 9,5\u00b0 (15\u00a0\u00b0F) il 13 dicembre 1932.\nSismica.\nSanta Rosa giace sopra la Healdsburg-Rodgers Creek segment della Hayward-Rodgers Creek Fault System. La U.S. Geological Survey stima la possibilit\u00e0 che avvenga un terremoto di magnitudo 6,7 o maggiore in questo segmento entro il 2030.\nIl 14 aprile 2005, la United States Geological Survey pubblic\u00f2 una mappa che illustrava i risultati di uno studio che misura i movimenti tellurici durante un terremoto. La mappa ha determinato che il terremoto di San Francisco del 1906 fu maggiormente sentito nell'area tra Santa Rosa e quella che \u00e8 ora Sebastopol, causando pi\u00f9 danni a Santa Rosa (rispetto alle sue dimensioni di allora) che in ogni altra zona colpita dal sisma.\nDue terremoti di magnitudo 5,6 e 5,7 colpirono Santa Rosa il 1\u00ba ottobre 1969, danneggiando circa 100 strutture. Questi furono i pi\u00f9 forti terremoti a colpire la citt\u00e0 dopo quello del 1906. L'epicentro si trovava circa 3\u00a0km a nord di Santa Rosa.\nStoria.\nI primi residenti europei conosciuti a Santa Rosa furono la famiglia Carrillo, sottoposti a Mariano Guadalupe Vallejo, che fond\u00f2 Sonoma pueblo e Petaluma. Nel 1830, durante il periodo Messicano, la famiglia di Mar\u00eda L\u00f3pez de Carrillo costru\u00ec una mansione nel loro Rancho Cabeza de Santa Rosa, poco ad est di quello che successivamente divenne il centro di Santa Rosa. Tuttavia gi\u00e0 dal 1820, prima che i Carrillo costruissero la loro mansione nel 1830, spagnoli e messicani provenienti dalla vicina Sonoma e altri si insediarono nell'area con coltivazioni agricole e allevamenti tra la valle del Santa Rosa Creek e del Matanzas Creek, vicino all'intersezione tra la moderna Santa Rosa Ave. e la Sonoma Ave. Questa fu anche l'origine del nome di Matanzas Creek infatti essendo quel luogo usato per macellare gli animali fu chiamato La Matanza.\nNel 1850, un ufficio postale della Wells Fargo e un general store furono costruiti in quella che \u00e8 ora il centro (\"downtown\") di Santa Rosa. Verso il 1855, alcuni influenti personaggi locali, incluso Julio Carrillo, figlio di Maria Carrillo, trasformarono l'incrocio della strade principali di Santa Rosa in una piazza pubblica centrale, piazza che rimane come conforme, anche per le strade adiacenti, attualmente a Santa Rosa, piazza centrale, ora chiamata Old Courthouse Square.\nNel 1867, la Contea riconobbe Santa Rosa come citt\u00e0 e nel 1868 essa fu confermata dallo Stato, facendola diventare la terza citt\u00e0 in ordine di grandezza nella contea di Sonoma, dopo Petaluma, nel 1858, e Healdsburg, nel 1867.\nLa U.S. Census records, tra l'altro, fa vedere che dopo che la California divenne stato, dopo essere stata come indice di crescita molto vicina se non quasi appaiata a Petaluma nel corso dei decenni 1850 - 1860, Santa Rosa inizi\u00f2 a crescere in fretta. Secondo lo U.S. Census, nel 1870 Santa Rosa divenne l'ottava citt\u00e0 pi\u00f9 grande della California, e il capoluogo di una delle pi\u00f9 popolose contee dello Stato. La crescita e lo sviluppo tuttavia dopo quel periodo furono rapide ma stazionarie.\nCome conseguenza, la citt\u00e0 continu\u00f2 a crescere mentre altri centri intorno ad essa declinarono o rimasero immutati, e nel 1900 essa fu superata da molti altri centri nella San Francisco Bay Area e nel Sud California. Secondo un articolo del 1905 del giornale the Press Democrat che era intitolato \"Battaglia dei Treni,\" la citt\u00e0 aveva allora pi\u00f9 di 10.000 abitanti.\nIl 18 aprile 1906 il terremoto di San Francisco distrusse praticamente l'intera citt\u00e0, ma la popolazione non sub\u00ec grosse perdite. Tuttavia, dopo quel periodo, l'indice di crescita di Santa Rosa, cos\u00ec come quello di gran parte dell'area, diminu\u00ec.\nIl famoso regista Alfred Hitchcock ha girato il suo thriller \"Shadow of a Doubt\" a Santa Rosa nel 1943; il film, che \u00e8 stato pubblicato anche in VHS e DVD, d\u00e0 immagini della Santa Rosa negli anni 1940. Molti degli edifici che appaiono nel fim non esistono pi\u00f9, a causa di una grande ricostruzione che segu\u00ec il terremoto del settembre 1969. Sebbene alcuni edifici, come il deposito della Northwestern Pacific Railroad e l'Empire Building (costruito nel 1910 con una torre dell'orologio dorata), ancora sopravvivono.\nPost II Guerra Mondiale.\nCon la fine della Seconda guerra mondiale nel 1945, Santa Rosa ebbe una sostanziale crescita nei successivi 25 anni. La popolazione crebbe dei 2/3 dal 1950 al 1970, al ritmo di 1000 nuovi residenti all'anno. Una parte della crescita \u00e8 dovuta all'immigrazione, e una parte per l'annessione di porzioni di aree limitrofe.\nNel 1958 United States Office of Civil and Defense Mobilization design\u00f2 Santa Rosa come uno dei propri otto quartier generali regionali, con giurisdizione sulla Region 7, che include American Samoa, Arizona, California, Guam, Hawaii, Nevada, e Utah. Santa Rosa continu\u00f2 ad essere un centro di rilevanza per l'attivit\u00e0 della civil defense (con gli Uffici Office of Emergency Planning e Office of Emergency Preparedness) fino al 1972 quando il Federal Emergency Management Agency (FEMA) fu creato al suo posto terminando la storia durata 69 anni della Difesa Civile.\nQuando il City Council adott\u00f2 il City's first modern General Plan nel 1991, la popolazione era di 113.000 abitanti. Nei 21 anni trascorsi dal 1970, Santa Rosa era cresciuta di circa 3000 residenti all'anno il triplo della crescita media conseguita nel precedente ventennio.\n\"Santa Rosa 2010\", il General Plan del 1991, era pensato per una popolazione di 175.000 abitanti nel 2010. The Council espanse i confini della citt\u00e0 a tutte le periferie e dichiar\u00f2 che sarebbe stato il confine finale di Santa Rosa. La rapida crescita divenne pura espansione di routine.\nDopo cinque anni, nel 1996, the Council estese il periodo di osservazione di ulteriori dieci anni, rinominandolo \"Vision 2020\" (\"Santa Rosa 2020\", e poi \"Santa Rosa 2030 Vision\"), aggiungendo pi\u00f9 territori e popolazione. Ora il progetto prevede una popolazione di 195.000 abitanti nel 2020.\nNell'ottobre 2017, la contea di Sonoma \u00e8 stata devastata da un terribile incendio che ha causato 13 morti solo nella contea di cui Santa Rosa \u00e8 capitale. Interi quartieri della citt\u00e0 sono stati distrutti dalle fiamme e sono stati diramati ordini di evacuazione per migliaia di cittadini.\nPubblicazioni di Storia della citt\u00e0.\nLo storico locale Gaye LeBaron, giornalista di Press Democrat in pensione, \u00e8 autore di: \"Santa Rosa: a 19th Century Town\"; e \"Santa Rosa: a 20th Century Town\". La Sonoma State University Library, a Rohnert Park, ha la documentazione di Gaye LeBaron: 700 fascicoli di ricerche e di materiali che contengono pi\u00f9 di 10.000 documenti.\nSociet\u00e0.\nEvoluzione demografica.\nNel 2008, la popolazione contava 161.496 persone, 56.036 erano proprietari della loro abitazione, e 35.134 famiglie residenti in citt\u00e0. La densit\u00e0 di popolazione era di 1.420, 1 persone per km\u00b2 (3.678,3 per miglio quadrato). C'erano 57.578 unit\u00e0 abitative per una densit\u00e0 di circa 554.0/km\u00b2 (1.434.9/sq\u00a0mi). La suddivisione razziale in citt\u00e0 era 74,4% Bianchi, 2,3% Neri afroamericani, 0,9% Indiani nativi americani, 5,5% Asiatici, 0,2% Polinesiani, 13,1% di altre razze, e 3,7% meticci.\nIl 23,5% della popolazione \u00e8 Ispanica.\nSecondo i dati del censimento del 2000, vi erano 63.153 nuclei famigliari dei quali il 30,9% aveva figli conviventi sotto i 18 anni, il 46,9% erano coppie sposate conviventi, l'11,0% era un capo famiglia donna priva di marito, e il 37,3% non erano famiglie. Il 27,8% erano single e l'11,9% erano persone al di sopra dei 65 anni che vivevano da sole. La composizione media dei nuclei famigliari era di 2,57 persone e la media dei gruppi famigliari era di 3,14.\nNella citt\u00e0 la popolazione era costituita per il 24,3% da persone sotto i 18 anni, per il 9,5% dai 18 ai 24, per il 30,0% dai 25 ai 44, per il 22,3% dai 45 ai 64, ed il 13,9% erano persone dai 65 anni in su.\nL'et\u00e0 media era di 36 anni. Ogni 100 donne c'erano 95,4 maschi. Per ogni 100 donne dai 18 anni in su c'erano 91,2 uomini.\nIl salario medio dei nuclei famigliari in citt\u00e0 era di $50.931, e il salario medio di ogni famiglia era di $59.659.\nGli uomini hanno un salario medio di $40.420 contro $30.597 per le donne.\nIl guadagno medio per persona per la citt\u00e0 \u00e8 di $24,495. L'8,5% della popolazione ed il 5,1% delle famiglie si trovano sotto la soglia di povert\u00e0.\nRispetto all'intera popolazione, il 9,5% di coloro al di sotto dei 18 anni ed il 4,7% di coloro sopra i 65 anni vivono sotto alla soglia di povert\u00e0.\nCultura.\nIstruzione.\nCollege\nDistretti scolastici\nScuole private\nGeografia antropica.\nUrbanistica.\nL'Orticoltore Luther Burbank visse a Santa Rosa per pi\u00f9 di 50 anni. Egli disse rispetto alla Sonoma County, \"Io credo fermamente, rispetto a ci\u00f2 che vedo, che questo sia il posto prescelto su tutta la terra per quanto riguarda lo sviluppo urbano eco compatibile.\" Per molti anni lo slogan di questa citt\u00e0 fu \"La citt\u00e0 disegnata per viverci\", \"The City Designed For Living.\"\nAll'inizio del 2007, la Camera di Commercio, il Municipio, e la Santa Rosa Main Street, iniziarono a cercare un nuovo slogan, per aiutare la citt\u00e0 di Santa Rosa a scoprire la propria identit\u00e0.\" La Camera di Commercio disse che voleva sviluppare \"un messaggio strategico per promuovere la citt\u00e0 al turismo, alla residenza e all'impresa nell'anno 2007 e oltre.\"\nLo storico locale Gaye LeBaron, il 4 marzo del 2007 comment\u00f2 su The Press Democrat, quotidiano locale:\nC'\u00e8 un gap tra la percezione media che si ha della citt\u00e0 e la sua realt\u00e0 ... ci\u00f2 che abbiamo sono molte persone, alcuni residenti da tempo, altri nuovi residenti, che mai avrebbero voluto abitare nella quinta citt\u00e0 pi\u00f9 vasta di quest'area. E, spaventati da nuovi crimini, imbottigliati nel traffico, osservando alti edifici di nuova costruzione, sono molto arrabbiati! Quando smettete di pensare a questo, la rivelazione diviene ovvia. Abbiamo passato dei decenni a domandarci se dovevamo preservare Carrillo Adobe o the Hoag House, e costruire piazze come a Healdsburg o Sonoma, o dotarci di un museo storico adeguato come tutte le altre citt\u00e0 del circondario, e perch\u00e9 qui ci si mette cos\u00ec tanto (20 anni per lo meno) per raggiungere il pi\u00f9 semplice degli obiettivi civici, e perch\u00e9 mai dobbiamo assumere un urbanista che ci dica che cosa noi rappresentiamo. Questo succede perch\u00e9 non siamo pi\u00f9 una cittadina, avvantaggiata dal fatto di essere piccola, ci siamo trasformati in una grande citt\u00e0 mentre eravamo occupati a lamentarci della nostra citt\u00e0 di periferia.\nSuddivisione amministrativa e localit\u00e0.\nSanta Rosa pu\u00f2 essere suddivisa in quattro quadranti: Nordest, Sudest, Sudovest e Nordovest. U.S. Route 101 percorre la citt\u00e0 da nord a sud e la divide in lato est e lato ovest. State Route 12 corre da est a ovest e divide la citt\u00e0 in lato nord e lato sud.\nTra le localit\u00e0 pi\u00f9 prossime alla citt\u00e0 di Santa Rosa vi sono:\nEconomia.\nForbes Magazine ha posto l'area metropolitana di Santa Rosa al 185\u00ba posto su 200, nella sua classifica sui posti migliori per gli affari economici del 2007.\nEra al secondo posto cinque anni prima. L'area si \u00e8 degradata a causa di un incremento del costo per l'inizio delle attivit\u00e0 economiche e alla ridotta offerta di lavoro dovuta all'incremento del costo delle abitazioni.\nLa vita economica di Santa Rosa \u00e8 strettamente collegata a quella della vicina Silicon Valley.\nDitte che operano a Santa Rosa.\nSecondo il City's Community Profile 2008, cinque delle principali imprese di lavoro di Santa Rosa sono agenzie governative, quattro sono imprese manifatturiere, due sono ospedali, e una \u00e8 un'impresa di pubblica utilit\u00e0:\nGoverno:\nManifattura:\nOspedali:\nUtilit\u00e0 pubblica:\nSanta Rosa \u00e8 anche sede di imprese note in ambito nazionale (California) come Moonlight Brewing Company e Russian River Brewing Company.\nTurismo.\nSanta Rosa rappresenta l'accesso di sud ovest alla Sonoma e Napa Valleys della famosa contea californiana denominata Wine Country. Molte aziende vinicole e vigneti sono limitrofe, cos\u00ec come la Russian River resort area, la Sonoma Coast lungo l'Oceano Pacifico, Jack London State Historic Park e alberi di redwood si trovano ad Armstrong Redwoods State Reserve.\nIl City Council finanzia la Camera di Commercio per quanto riguarda la gestione del Santa Rosa Convention &amp; Visitors Bureau. Il Principale ufficio si trova nella old railroad depot alla fine di Fourth Street, nella Historic Railroad Square. SRC&amp;VB \u00e8 il principale ufficio del turismo, California Welcome Center fin dal 2003.\nIl centro (\"downtown\") di Santa Rosa, fra la Old Courthouse Square e Railroad Square, \u00e8 una zona commerciale, con ristoranti, nightclub, e teatro. Nel centro si trova anche il municipio, edifici pubblici, molte banche e uffici professionali. Il Santa Rosa Memorial Hospital medical center si trova appena ad est.\nIl City Council ha fondato un gruppo privato, Santa Rosa Main Street, che si occupa di rivitalizzare il tradizionale business district. Sono in progetto tre nuovi grattacieli e un nuovo parcheggio. Il Council e la Downtown business boosters sperano che negli ultimi piani degli edifici si possano localizzare delle abitazioni cos\u00ec che l'area sia movimentata 24 ore su 24.\nLe citt\u00e0 vicine Bodega Bay, Calistoga, Guerneville, Healdsburg, Petaluma, Sebastopol, Sonoma e Windsor sono popolari per i turisti e facilmente accessibili da Santa Rosa.\nRailroad Square \u00e8 la parte del centro che si trova a ovest della U.S. Route 101 e ha la pi\u00f9 grande concentrazione di edifici commerciali storici. Di nota particolare sono quattro edifici di pietra grezza, due dei quali sono antecedenti al terremoto del 1906. Essi includono il deposito della Northwestern Pacific Railroad, che appare all'inizio ed alla fine di \"Shadow of a Doubt\" di Alfred Hitchcock e l'Hotel La Rose, costruito nel 1907 e registrato nel National Trust for Historic Preservation come uno degli Historic Hotels d'America. L'area contiene numerosi altri edifici storici, come l'ex deposito della Petaluma and Santa Rosa Railroad, e il Lee Bros. Building, che si trovano all'angolo tra la 4th e la Wilson Streets. Vicino ad esso nel West End district si trovano numerosi altri vecchi edifici, incluse non solo molte vecchie case ma anche la Mansione DeTurk Winery complex, che data 1880-1890, e il fienile DeTurk. Di notevole interesse nelle vicinanze c'\u00e8 anche la vecchia fabbrica della Del Monte costruita nel 1894. Uno degli edifici pi\u00f9 vecchi esistenti nella citt\u00e0, esso fu restaurato e divenne la 6th Street Playhouse nel 2005.\nAttrazioni locali\nInfrastrutture e trasporti.\nLa citt\u00e0 si delinea lungo la Highway 101, circa un'ora a nord di San Francisco attraverso il Golden Gate Bridge. Un servizio aereo della Horizon Air, con partenza dall'aeroporto Charles M. Schulz - Sonoma County Airport, che si trova a nord di Santa Rosa, collega la citt\u00e0 a Las Vegas, Los Angeles, Portland, e Seattle. Il Consiglio comunale, City Council cerca anche di incoraggiare un maggiore sviluppo commerciale e residenziale lungo la gi\u00e0 pianificata linea ferroviaria Sonoma-Marin Area Rail Transit (SMART) da Larkspur a Cloverdale, parallela alla Highway 101. Il Sonoma-Marin Area Rail Transit, attivato il 25 agosto 2017, \u00e8 stato finanziato da una tassazione approvata dai cittadini di Sonoma e Marin nel 2008.\nAmministrazione.\nPolitica.\nNella legislazione dello Stato della California Santa Rosa rappresenta il Secondo distretto del Senato, ed \u00e8 rappresentata dalla senatrice del partito democratico Pat Wiggins, ed il settimo distretto della California State Assembly, rappresentato dalla democratica Noreen Evans.\nDal punto di vista federale, Santa Rosa \u00e8 nel California's 6th congressional district, che ha rappresentanza di voto Cook PVI of D +23 ed \u00e8 rappresentata dalla democratica Lynn Woolsey.\nProgetti municipali di sviluppo.\nIl City Council ha adottato questi piani strategici per il periodo 2007\u00a0\u2013 2009:"}
{"id": "1602406", "revid": "121768744", "url": "https://it.wikipedia.org/wiki?curid=1602406", "title": "Br\u0103deni", "text": "Br\u0103deni (in ungherese \"H\u00e9gen\", in tedesco \"Henndorf\") \u00e8 un comune della Romania di 1.419 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Br\u0103deni, Reti\u0219 (\"Rettersdorf\"), \u021aeline (\"Wossling\").\nBr\u0103deni.\nIl primo nome conosciuto \u00e8 quello di terra \"Heen\" (1297). Nel 1349 fu chiamata \"Villa Hegun\". Nel 1426 il re Sigismondo del Lussemburgo concesse all'insediamento di servi e coloni, oltre ad una fiera settimanale. La denominazione Henndorf \u00e8 stata modificata in Bradeni dalla legge 2/1968. \nChiesa fortificata.\nDi particolare interesse \u00e8 la chiesa fortificata, tempio evangelico costruito nel XIV secolo. La chiesa dedicata a Sant'Andrea fu menzionata per la prima volta nel 1350 quando fu concessa l'indulgenza a chi la visitava: in breve divenne meta di pellegrinaggi e con i proventi si pot\u00e9 ristrutturare ed arricchire. La fortificazione fu realizzata subito dopo il completamento della chiesa, all'inizio del XVI secolo, \u00e8 di forma quadrilatera, con quattro bastioni rettangolari agli angoli. Il bastione nord-est fu demolito e il bastione sud-est fu ricostruito nel 1866. Anche le mura della chiesa, spesse 1,20 metri e alte 12 metri, avevano un ruolo difensivo con scale che portano a piani superiori e camminamenti, oltre che magazzini che conservano ancora pi\u00f9 di cento cassapanche del XVI secolo riccamente decorate. Nonostante sembri cupa e semplice all'esterno, la chiesa \u00e8 riccamente decorata all'interno con bei dipinti naif sui pannelli della tribuna risalenti al 1776.\nReti\u0219.\nLa localit\u00e0 di Reti\u0219 si trova sul corso superiore del H\u00e2rtibaciilui a sud di Baradeni sede comunale. Ricordato pi\u00f9 volte in documenti del XIII secolo, nel 1389 risulta appartenere ai conti Tylo, giudice imperiale, e suo fratello Ladislau. Dal XIV secolo, Reti\u0219 appartenne, come enclave, alla contea di Apold. La chiesa ortodossa \u00e8 dedicata a \"San Nicola\". Chiesa evangelica.\nTeline.\nPiccolo villaggio, situato ad est della sede comunale, viene ricordato per la prima volta nel XVI secolo. La localit\u00e0 ha sempre avuto una popolazione prevalentemente rumena."}
{"id": "1602407", "revid": "287204", "url": "https://it.wikipedia.org/wiki?curid=1602407", "title": "Bradeni", "text": ""}
{"id": "1602417", "revid": "2022351", "url": "https://it.wikipedia.org/wiki?curid=1602417", "title": "Provincia di Settat", "text": "La provincia di Settat \u00e8 una delle province del Marocco, parte della Regione di Casablanca-Settat.\n\u00c8 situata nella zona della Chaouia.\nNel 2009 una parte del suo territorio \u00e8 stato scisso ed \u00e8 entrato a far parte della nuova provincia di Berrechid.\nGeografia antropica.\nSuddivisioni amministrative.\nLa provincia di Settat, prima della scissione, contava 8 municipalit\u00e0 e 61 comuni:"}
{"id": "1602419", "revid": "767487", "url": "https://it.wikipedia.org/wiki?curid=1602419", "title": "Bruiu", "text": "Bruiu (in ungherese \"Brulya\" o \"Brullya\", in tedesco \"Braller\") \u00e8 un comune della Romania di 736 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Bruiu, Gherdeal (\"G\u00fcrteln, Gertrudenthal\"), \u0218omartin (\"M\u00e4rtelsberg\").\nIl pi\u00f9 importante monumento del comune \u00e8 il Tempio evangelico, risalente al XIII secolo.\nStoria.\nIl villaggio venne fondato nel 1337 con il nome di \"Brunvile\" da coloni provenienti dalla regione della Alsazia-Lorena. Nel 1910 aveva 1020 abitanti di lingua tedesca e zingara. Nel 1992 contava 874 abitanti di cui 554 rumeni, 167 zingari, 139 tedeschi e 13 di etnia magiara. "}
{"id": "1602424", "revid": "1982", "url": "https://it.wikipedia.org/wiki?curid=1602424", "title": "Apricot brandy de kuiper", "text": ""}
{"id": "1602425", "revid": "23917143", "url": "https://it.wikipedia.org/wiki?curid=1602425", "title": "Repubblica Popolare Rumena", "text": ""}
{"id": "1602427", "revid": "599013", "url": "https://it.wikipedia.org/wiki?curid=1602427", "title": "Christelle Guignard", "text": "Biografia.\nSpecialista delle gare tecniche, Christelle Guignard ottenne il primo piazzamento in Coppa del Mondo il 14 dicembre 1983, giungendo 15\u00aa nello slalom speciale disputato a Sestriere, e ai successivi XIV Giochi olimpici invernali di , sua prima presenza olimpica, non complet\u00f2 lo slalom speciale. Il 9 dicembre 1984 conquist\u00f2 la prima vittoria in Coppa del Mondo, sulle nevi di Davos nella medesima specialit\u00e0, e l'11 gennaio 1985 ottenne il secondo e ultimo successo in Coppa del Mondo, nonch\u00e9 ultimo podio, nello slalom speciale di Bad Kleinkirchheim; nella stessa stagione partecip\u00f2 ai Mondiali di Bormio 1985, sua prima presenza iridata, aggiudicandosi la medaglia d'argento nello slalom speciale alle spalle della connazionale Perrine Pelen. \nAi Mondiali di Crans-Montana 1987 si classific\u00f2 13\u00aa nello slalom speciale e ai XV Giochi olimpici invernali di giunse 10\u00aa nello slalom gigante e non complet\u00f2 lo slalom speciale. Ai Mondiali di Vail 1989 si era classificata 3\u00aa nello slalom gigante, ma la medaglia di bronzo le fu revocata a causa della sua positivit\u00e0 alla coramina in un controllo antidoping; fu in seguito squalificata per un anno.\nAi Mondiali di Saalbach-Hinterglemm 1991 si classific\u00f2 11\u00aa nella combinata e ai XVI Giochi olimpici invernali di , sua ultima presenza olimpica, si piazz\u00f2 14\u00aa nello slalom speciale e non complet\u00f2 lo slalom gigante. Prese per l'ultima volta il via in Coppa del Mondo il 13 dicembre 1992 a Vail in supergigante (59\u00aa) e concluse l'attivit\u00e0 agonistica il 10 febbraio 1993 con il 24\u00ba posto ottenuto nello slalom gigante dei Mondiali di Morioka.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1602430", "revid": "36426", "url": "https://it.wikipedia.org/wiki?curid=1602430", "title": "C\u00e2r\u021ba (Sibiu)", "text": "C\u00e2r\u0163a (in passato \"C\u00e2r\u0163a S\u0103seasc\u0103\", in ungherese \"Kerc\", in tedesco \"Kerz\") \u00e8 un comune della Romania di 884 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di due villaggi: C\u00e2r\u021ba e Poieni\u021ba (\"Konradsdorf\").\nIl monumento pi\u00f9 importante del comune \u00e8 il monastero, costruito nel 1205-1206 come monastero cistercense e successivamente fortificato e trasformato in Tempio evangelico per la comunit\u00e0 sassone della zona."}
{"id": "1602433", "revid": "28592", "url": "https://it.wikipedia.org/wiki?curid=1602433", "title": "Medio-orientali", "text": ""}
{"id": "1602436", "revid": "7", "url": "https://it.wikipedia.org/wiki?curid=1602436", "title": "Lazzareto", "text": ""}
{"id": "1602438", "revid": "2022351", "url": "https://it.wikipedia.org/wiki?curid=1602438", "title": "Settat", "text": "Settat (; in berbero: \u2d59\u2d5f\u2d5f\u2d30\u2d5f, \"Se\u1e6d\u1e6da\u1e6d\") \u00e8 una citt\u00e0 del Marocco, capoluogo dell'omonima provincia, nella regione di Casablanca-Settat, situata a circa 80\u00a0km a sud da Casablanca. La citt\u00e0 fa parte della regione storica della Chaouia. \nSettat \u00e8 anche conosciuta come Sa\u1e6d\u1e6d\u0101t o Sattat.\nSociet\u00e0.\nComunit\u00e0 ebraica.\nSettat era sede di una comunit\u00e0 ebraica. La comunit\u00e0 si suddivideva tra i locali ebrei arabofoni, tendenzialmente piccoli commercianti, e gli ebrei berberi (definiti \"shleu\u1e25\") immigrati dai monti dell'Atlante. I due gruppi abitavano due distinti mellah separati da una larga strada. All'inizio del XX secolo, vi erano a Settat 655 ebrei su una popolazione totale di circa 6.000 abitanti."}
{"id": "1602442", "revid": "484362", "url": "https://it.wikipedia.org/wiki?curid=1602442", "title": "Shilling", "text": ""}
{"id": "1602443", "revid": "125907930", "url": "https://it.wikipedia.org/wiki?curid=1602443", "title": "Emilio Rancilio", "text": "Carriera.\nRobusto mediano del calcio d'anteguerra, cresce calcisticamente nel e, dopo 3 campionati di Serie B con i Lilla, passa nel 1934 all'Udinese che milita nel campionato di I Divisione.\nNel 1935 ha l'opportunit\u00e0 di salire in Serie A con gli Alabardati della con cui inizier\u00e0 un sodalizio duraturo che non verr\u00e0 interrotto nemmeno durante la guerra. Esordir\u00e0 il 15 marzo 1936 a Palermo contro i Rosanero e giocher\u00e0 la sua ultima partita con la Triestina nel 1946.\nIn questo decennio Rancilio diventer\u00e0 un giocatore simbolo, scendendo in campo 214 volte in Serie A (190 con 6 reti nei campionati a girone unico) oltre ad altre 17 gare giocate nel 1944 nel campionato di guerra.\nCon la Triestina segna anche 8 goal. Quando nel 1946 sembra per lui suonata l'ora del definitivo ritiro Paolo Mazza, da poco presidente della SPAL, lo acquista per pochi spiccioli intuendo che Rancilio ha ancora molte carte da giocare. Il \"Mago di campagna\" non si sbaglia e Rancilio diventa leader della squadra ferrarese giocando ancora 2 campionati di Serie B e disputando 66 gare realizzando 5 reti prima del suo definitivo ritiro avvenuto a 37 anni nel 1950, dopo due stagioni nelle serie minori con Ravenna e Parabiago."}
{"id": "1602445", "revid": "647919", "url": "https://it.wikipedia.org/wiki?curid=1602445", "title": "Nizami di Ganja", "text": ""}
{"id": "1602446", "revid": "123176024", "url": "https://it.wikipedia.org/wiki?curid=1602446", "title": "Berrechid", "text": "Berrechid (; in : \u2d31\u2d30\u2d54\u2d5b\u2d49\u2d37) \u00e8 una citt\u00e0 del Marocco, nella provincia di Berrechid, nella regione di Casablanca-Settat.\nLa citt\u00e0 \u00e8 anche conosciuta come Birra\u0161\u012bd, Bir Rashid, Bin Ra\u0161\u012bd, Barrechid, Bev-rechid."}
{"id": "1602449", "revid": "767487", "url": "https://it.wikipedia.org/wiki?curid=1602449", "title": "Ben Ahmed", "text": "Ben Ahmed \u00e8 una citt\u00e0 del Marocco. Ben Ahmed \u00e8 una piccola citt\u00e0 di circa 21.500 abitanti, situata in una regione di altitudine moderata. \u00c8 situata in una zona verde, tra Khouribga e Settat e a 70\u00a0km dalla capitale economica Casablanca.\nLa citt\u00e0 \u00e8 anche conosciuta come Bin Ah\u0328mad.\nEconomia.\nL'agricoltura occupa un posto importante nella vita economica di Ben Ahmed. C'\u00e8 una societ\u00e0 commerciale del latte e del grano. Anche il commercio come l'agricoltura \u00e8 molto praticato dagli abitanti di Ben Ahmed."}
{"id": "1602452", "revid": "1446238", "url": "https://it.wikipedia.org/wiki?curid=1602452", "title": "El Gara", "text": "El Gara () \u00e8 una citt\u00e0 del Marocco, nella provincia di Settat, nella regione di Casablanca-Settat.\nLa citt\u00e0 \u00e8 anche conosciuta come al-K\u0101rah, El-Guara, Boucheron."}
{"id": "1602457", "revid": "125933006", "url": "https://it.wikipedia.org/wiki?curid=1602457", "title": "El Borouj", "text": "El Borouj \u00e8 una citt\u00e0 del Marocco, nella provincia di Settat, nella regione di Casablanca-Settat. \u00c8 situata nel cuore del Marocco, a 144km da Marrakech e 150 da Casablanca.Citt\u00e0 ricca di tradizioni e culture prese un po' da Marrakech e da Casablanca,come la pronuncia da Casablanca e pi\u00f9 usanze da Marrakech. El Borouj inoltre \u00e8 capitale della regione di Beni Meskine , situata nella regione amministrativa di Casablanca-Settat - nella regione storica di Chaouia .\u00c8 una citt\u00e0 in continuo sviluppo."}
{"id": "1602461", "revid": "125269325", "url": "https://it.wikipedia.org/wiki?curid=1602461", "title": "Barra verticale", "text": "Il simbolo (|) viene denominato barra verticale o anche pipe (soprattutto nella comunit\u00e0 Unix). In Unicode ha codice U+007C.\nLa barra verticale interrotta o barra spezzata verticale (in inglese broken bar, \u00a6) \u00e8 un carattere distinto e in Unicode ha codice U+00A6.\nNel layout di tastiera usato in Italia \u00e8 presente la barra verticale come carattere di secondo livello (shift + \\) ma non la barra verticale interrotta; in ogni caso anche se in alcuni font la barra verticale pu\u00f2 essere rappresentata come una barra verticale interrotta e viceversa i due rimangono caratteri distinti.\nEtimologia.\nNel dizionario del Tommaseo barra viene riportato come:\nmentre delle definizioni pi\u00f9 moderne sono:\nIl nome \"pipe\" (in inglese significa tubo, canna o condotto) usato per il carattere \"|\" \u00e8 una naturale conseguenza del suo uso nelle shell Unix, dove viene utilizzato per rappresentare il costrutto Unix pipeline.\nUtilizzo.\nMatematica.\nLa barra verticale \u00e8 usata come simbolo matematico in\nBackus-Naur form.\nIn Backus-Naur form la barra verticale separa i simboli e/o le sequenze con cui si pu\u00f2 sostituire il simbolo che si sta definendo. Pertanto, indica una scelta.\n&lt;nome proprio&gt; ::= &lt;nome&gt; | &lt;iniziale&gt;\nInformatica.\nUnix.\nUna pipe \u00e8 un meccanismo di comunicazione interprocesso usato originariamente in Unix che permette all'output (lo standard output e, opzionalmente, lo standard error) di un processo di essere usato come input (standard input) di un altro. In questo modo una serie di comandi pu\u00f2 venir collegata (\"piped\"). Questo caratteristica fornisce agli utenti avanzati la possibilit\u00e0 di creare procedure complesse rapidamente dalla riga di comando o come parte di script della shell UNIX (\u201cbatch\u201d). In molte shell Unix (interpreti di comandi), questa caratteristica viene rappresentata dal carattere di barra verticale.\nesempio di uso della pipe in UNIX: codice_1\nTradizionalmente la capacit\u00e0 di piping in UNIX viene fornita dalla caratteristica \"fork and exec\" dei sistemi operativi UNIX. Le shell UNIX creano una copia (forks off) di loro stesse per ogni comando, collegando l'input di ogni comando all'output del successivo. Quando vengono elaborati grandi quantit\u00e0 di dati tutti i processi della \u201cpipeline\u201d possono tipicamente essere attivi nello stesso momento (nei limiti del hardware usato). Usando il meccanismo di pipe UNIX un utente \u00e8 in grado di creare facilmente un proprio programma composto da un numero (teoricamente) illimitato di piccole e specializzate utility.\nDOS/Windows.\nQuesta caratteristica era presente anche in DOS ed \u00e8 tuttora presente in Microsoft Windows.\nEsempio di uso della pipe in DOS: \ntype *.txt | more\nLa caratteristica di questo di glifo di essere un operatore del DOS pu\u00f2 causare problemi nel caso di applicazioni quali la SQL Server BCP utility (abbreviazione di \"Bulk Copy Program\"), nelle quali l'utente pu\u00f2 voler passare il carattere \"|\" all'applicazione in maniera letterale. (Ad esempio, quando si prova a fare una copia massiccia di file che usano il carattere | come separatore di campo.) In questi casi il carattere ^ pu\u00f2 venire usato per evitare l'uso del pipe. Esempio: \nbcp tblImport in ImportFile.txt -c -t^|\nEspressioni regolari.\nNella sintassi delle espressioni regolari, la barra verticale indica \"alternativa\" (come ad esempio l'OR logico). Ad esempio: il commando Unix codice_2 identifica le stringhe che contengono 'foo' oppure 'bar'.\nDisgiunzione.\nIn molti linguaggi di programmazione la barra viene usata per indicare l'operazione logica \"or\", sia per l\"or\" bitwise che per l\"'or\" logico.\nIn particolare per il C e per i linguaggi che seguono le convenzioni di sintassi del C, come C++, Perl, PHP, Java e C#, codice_3 indica il bitwise or o l'or logico, a seconda del tipo degli operandi; invece la barra verticale doppia codice_4 indica l'or logico con valutazione a corto circuito.\nConcatenazione.\nNel PL/I ed in alcuni dialetti del SQL, l'operatore \"||\" indica una concatenazione di stringhe.\nDelimitatore.\nAnche se non \u00e8 comune come l'uso della virgola o del tabulatore orizzontale la barra verticale pu\u00f2 essere usato come delimitatore in un flat file. Un esempio di formato di dati standard delimitato dalla barra verticale \u00e8 il LEDES 1998B.\nOperatore di esecuzione concorrente.\nNei calcoli di comunicazione dei processi (come nel caso del \u03c0-calcolo), la barra verticale \u00e8 usata per indicare che i processi vengono eseguiti in parallelo.\nWikipedia.\nAll'interno della sintassi utilizzata da Wikipedia pu\u00f2 essere utilizzato per la creazione dei \"Piped wikilink\", cio\u00e8 di collegamenti ipertestuali in cui il titolo della pagina \u00e8 diverso dal testo del collegamento.\nFonetica e Prosodia.\nNelle lingue khoisan scritte con l'alfabeto fonetico internazionale, la barra verticale \u00e8 un segno diacritico usato per indicare il clic dentale (). Una doppia barra verticale \u00e8 invece usata per indicare il clic laterale alveolare ().\nNella Prosodia le barre verticali vengono utilizzate anche come segnali diacritici di intonazione per riportare una cesura o in generale i limiti prosodici (pausa maggiore o minore).\nElettrotecnica.\nIn elettrotecnica due barre verticali || o due barre oblique // indicano una connessione in parallelo di due bipoli.\nCodifica.\nNonostante la barra verticale sia un carattere accessibile dalle tastiere italiana, inglese e nordamericana vi sono comunque dei casi in cui Web designers, Wiki editors, programmatori e altri utenti hanno bisogno di inserire questo carattere in forma codificata \u2014 in genere perch\u00e9 la barra verticale \u00e8 un simbolo speciale nel loro codice sorgente ed hanno la necessit\u00e0 che sia visualizzata in quanto tale all'utente finale.\nCreato nel 1963, l'American Standard Code for Information Interchange (ASCII-1963), una delle prime mappe di caratteri ad essere usata in modo ampio, ha solo 69 caratteri visualizzabili (\"stampabili\"); A\u2013Z e 0\u20139 occupano 36 dei caratteri disponibili. La barra verticale (\"|\") \u00e8 il carattere dell'ASCII-1963 in posizione 124 (decimale). La barra verticale interrotta (\"\u00a6\") non fa parte dell'insieme dei caratteri ASCII (in nessuna versione) ma come carattere separato comparve (insieme alla barra verticale) prima nella famiglia dei caratteri EBCDIC e venne copiata da questa nell'ISO 8859 e in Unicode. La tastiera tipicamente usata nel Regno Unito ha tasti separati per la \"barra verticale\" e per la \"barra verticale interrotta\"; in ogni caso molti driver per la tastiera inglese attualmente mappano entrambi i caratteri nel carattere ASCII \"barra verticale\", in quanto la \"barra verticale interrotta\" difficilmente trova qualche applicazione pratica.\nNelle mappe di caratteri pi\u00f9 comuni.\nesadecimale (base-16): 007C\nesadecimale (base-16): 7C\ndecimale (base-10): 124, o esadecimale (base-16): 7C\nesadecimale (base-16): 7C\n1-01-35\nesadecimale (base-16): BB"}
{"id": "1602462", "revid": "116944", "url": "https://it.wikipedia.org/wiki?curid=1602462", "title": "Backus-Naur form", "text": ""}
{"id": "1602463", "revid": "183976", "url": "https://it.wikipedia.org/wiki?curid=1602463", "title": "J.L. Austin", "text": ""}
{"id": "1602464", "revid": "1446238", "url": "https://it.wikipedia.org/wiki?curid=1602464", "title": "Oulad Abbou", "text": "Oulad Abbou () \u00e8 una citt\u00e0 del Marocco, nella provincia di Settat, nella regione di Casablanca-Settat.\nLa citt\u00e0 \u00e8 anche conosciuta come Awl\u0101d 'Abb\u016b."}
{"id": "1602465", "revid": "486946", "url": "https://it.wikipedia.org/wiki?curid=1602465", "title": "Sheffer stroke", "text": ""}
{"id": "1602466", "revid": "1446238", "url": "https://it.wikipedia.org/wiki?curid=1602466", "title": "Deroua", "text": "Deroua () \u00e8 una citt\u00e0 del Marocco, nella provincia di Settat, nella regione di Casablanca-Settat.\nLa citt\u00e0 \u00e8 anche conosciuta come ad-D\u016brah, Sattat."}
{"id": "1602470", "revid": "33751", "url": "https://it.wikipedia.org/wiki?curid=1602470", "title": "Prima Lega 1998-1999 (Bahrein)", "text": "Il Campionato bahreinita di calcio 1998-1999 \u00e8 stata la quarantatreesima edizione del torneo.\nAvvenimenti.\nLa Bahrain Premier League venne vinta dall'Al-Muharraq, mentre l'Al-Hilal retrocesse in seconda divisione. La seconda divisione venne vinta dal Malikeya, che conquist\u00f2 la promozione. Budaia, penultima classificata in Premier League, e Qalali, seconda della seconda divisione, si affrontarono in uno spareggio promozione-retrocessione, in cui il Budaia conquist\u00f2 la permanenza nella massima divisione. Successivamente la retrocessione dell'Al-Hilal venne revocata, il Qalali fu ugualmente ammesso in prima divisione che venne amlpiata a 12 club, suddivisi in due gironi da sei squadre ciascuno.\nClassifica finale.\nVerdetti.\n\"Revoca retrocessione\""}
{"id": "1602471", "revid": "1573940", "url": "https://it.wikipedia.org/wiki?curid=1602471", "title": "Volpe a nove code (disambigua)", "text": ""}
{"id": "1602475", "revid": "322321", "url": "https://it.wikipedia.org/wiki?curid=1602475", "title": "Domenico Della Rovere (vescovo di Asti)", "text": "Biografia.\nNato da una nobile famiglia astigiana, apparteneva all'Ordine domenicano.\nLa famiglia della Rovere, aveva una lunga tradizione ecclesiastica. Basti pensare che tra il 1482 ed il 1515, a capo dell'arcidiocesi di Torino, si succedettero il cardinale Domenico della Rovere, grande fautore della ristrutturazione del Duomo di Torino, Giovanni Ludovico della Rovere e l'arcivescovo Giovanni Francesco della Rovere.\nInoltre, nello stesso periodo del vescovo astigiano, a Torino era in carica l'arcivescovo Girolamo della Rovere (1564\u20131592).\nDomenico della Rovere, aveva in precedenza svolto il compito di inquisitore. La nomina alla cattedra di Asti, il 23 marzo 1569 da parte di papa Pio V, grande inquisitore dal 1558, avvenne probabilmente per la sua esperienza e la sua zelante attitudine ad abbracciare in pieno le riforme tridentine, visto il periodo delicato della Chiesa cattolica con un notevole aumento di infiltrazioni protestanti.\nL'operato.\nL'episcopato del della Rovere fu molto attivo: intervenne in tre concili provinciali di Milano (1569, 1573 e 1576), effettu\u00f2 due visite pastorali e ben quattro sinodi.\nA Domenico della Rovere va dato il merito di aver fondato il monte di piet\u00e0 ad Asti il 7 luglio 1575, con bolla papale di papa Gregorio XIII e l'autorizzazione del duca Emanuele Filiberto di Savoia, con la denominazione di \"Sacro Monte di Piet\u00e0 a sollievo dei bisognosi\".\nInoltre apr\u00ec il primo seminario nel 1574, in una casa attigua all'antica chiesa di Sant'Ilario e con il benestare del cardinale Carlo Borromeo, vi insedi\u00f2 sulla cattedra Carlo Mandello."}
{"id": "1602479", "revid": "287204", "url": "https://it.wikipedia.org/wiki?curid=1602479", "title": "Ifigonia in Culide", "text": "Ifigonia in Culide \u00e8 un poemetto goliardico in tre atti, composto a Torino nel 1928 da Hertz De Benedetti (1904 - 1989), all'epoca studente astigiano di medicina, e in seguito medico urologo. Esso venne pubblicato in forma anonima, sotto forma di dattiloscritto senza data e senza firma, e per questo motivo per lunghi anni si fecero congetture di ogni tipo sull'Autore, sulla sua citt\u00e0 di provenienza e sulla datazione dell'opera. Scritta in versi e strutturata come una tragedia greca (il titolo \u00e8 un chiaro rimando a \"Ifigenia in Aulide\"), \"Ifigonia\" \u00e8 una parodia burlesca del genere tragico che, come vuole lo spirito goliardico, fa ampio utilizzo di termini scurrili e allusioni sessuali. Il poemetto (divenuto uno dei simboli della goliardia italiana) ha avuto amplissima diffusione fra gli studenti di tutta Italia, passando di mano in mano su edizioni clandestine riprodotte in proprio a mano o con la macchina per scrivere, delle quali venivano fatte altre copie ugualmente clandestine con la carta carbone, o riprodotte col ciclostile.\nA causa di questa modalit\u00e0 di diffusione dell'opera, le versioni dell'Ifigonia in circolazione possono essere differenti in alcune parti dalla versione originale, perch\u00e9 molti dei copisti vollero aggiungervi del loro sotto forma di rime, strofe e personaggi apocrifi. Via via nel corso degli anni, ai versi venne associato dai copisti anche tutto un ricco apparato di glosse e note fuori testo fintamente serie ma in realt\u00e0 umoristiche.\nAttribuzione dell'opera.\nLa rivelazione del nome dell'autore si ebbe nel 1975 grazie a Cesare Perfetto, inventore e patron del Salone Internazionale dell'Umorismo di Bordighera. Egli volle assegnare in quell'anno il premio \"Rama di Palma d'Oro\" proprio ad \"Ifigonia\", consegnando il premio nelle mani di colui che l'aveva composta. L'autore, Hertz De Benedetti, aveva scritto il suo poemetto nel 1928 quando, giovane goliarda, frequentava la Facolt\u00e0 di medicina a Torino e partecipava nel contempo molto attivamente alla scapigliata vita goliardica torinese guidata all'epoca da Ovidio Borgondo (detto \"Cavur\"), autore e attore in tutte le riviste teatrali studentesche torinesi degli anni venti e trenta, messe in scena con la \"Compagnia Teatrale Goliardica Camasio e Oxilia\" che Borgondo stesso aveva fondato. Il titolo originario era \"Ifigonia. Commedia e tragedia classica in tre atti\". Nelle sue memorie, scritte dopo la guerra e dedicate al suo ventennio di vita universitaria, Cavur non manc\u00f2 di nominare (pur indirettamente, attraverso il suo soprannome goliardico) l'amico Hertz De Benedetti, e di raccontare la nascita davanti ai suoi occhi del poemetto, da Cavur definito \u00abun capolavoro che fece, e continua a fare, il giro di tutte le scuole, i collegi e le Universit\u00e0 d'Italia\u00bb. De Benedetti, conseguita la laurea, si specializz\u00f2 in urologia e si trasfer\u00ec a Vercelli, ma allo scoppio della seconda guerra mondiale fu richiamato in servizio come ufficiale medico e inviato in Montenegro. Dopo la guerra continu\u00f2 a lavorare presso il reparto di Urologia dell'Ospedale di Vercelli e ne divenne il Primario.\nDiffusione di Ifigonia tramite copie dattiloscritte a carta carbone, e distribuite agli amici.\nPer oltre quarant'anni, nonostante l'immediato successo, nessuno os\u00f2 pubblicarla a stampa, e \"Ifigonia\" (come gi\u00e0 detto) circol\u00f2 per tutta la Penisola soltanto in copie uniche dattiloscritte semiclandestine, ma ci\u00f2 non ostacol\u00f2 affatto la sua diffusione. Nel 1961 a Torino un gruppo di goliardi avrebbe voluto pubblicare a stampa il poemetto (ormai divenuto celeberrimo), commentandolo con note e postille e arricchendolo con sedici disegni relativi alle parti salienti del testo, e aveva gi\u00e0 preso accordi con una tipografia. Tale edizione per\u00f2 non vide mai la luce, perch\u00e9 l'avvocato Roberto Vittucci Righini, a quel tempo alla testa del M.O.V.A.T. \"(Maximus Ordo Victoriae Augusta Taurinorum)\", dissuase fermamente sia i goliardi che la tipografia dal procedere alla sua stampa e alla diffusione, reputando troppo elevato (nella temperie sociale italiana dell'epoca) il rischio di guai giudiziari che ne sarebbe derivato.\nIfigonia finalmente stampata.\nLe prime versioni stampate di \"Ifigonia\" comparvero in vendita a Torino sulle bancarelle dei libri usati soltanto nel 1969, in calce al \"Libretto Rosso dell'Universitario\" (una raccolta scherzosa di canti goliardici) quando la rivoluzione sessuale degli anni sessanta aveva ormai operato un sostanziale mutamento nella morale comune (anche se le prime edizioni non indicavano n\u00e9 il nome vero dell'editore, n\u00e9 la citt\u00e0 di edizione). Nel 1970 l\"Ifigonia\" venne inclusa in una celebre raccolta di canti goliardici curata da Alfredo Castelli e Roberto Brivio, pubblicata (in attinenza alle strofe spudorate) come allegato a \"La Mezz'ora\", una delle storiche riviste erotiche italiane rivolte al pubblico maschile edite a Milano in quegli anni. Nel 1971 a Roma venne pubblicata in edizione propria, abbinata al poemetto ottocentesco \"Processo di Sculacciabuchi\" con prefazione del giornalista Enrico de Boccard.\nHertz De Benedetti accett\u00f2 di uscire allo scoperto come autore del poema soltanto nel 1975, quando si era ormai ritirato dalla professione medica. Non rivendic\u00f2 mai alcun diritto d'autore sulla sua opera.\nIfigonia in teatro.\n\u00c8 testimoniata la prima recita pubblica di \"Ifigonia\" nello stesso 1928 a Torino, sotto i portici di piazza Carlo Felice davanti alla \"Casa del Caff\u00e8\", da parte dello stesso Hertz De Benedetti, che declam\u00f2 le prime strofe del poemetto che stava componendo per sottoporle al giudizio degli amici della \"Nave Ammiraglia\". Ma \"Ifigonia\", qualche anno dopo (nel 1939), venne recitata al Teatro Carignano, all'epoca il teatro pi\u00f9 prestigioso di Torino. Si tratt\u00f2 di un'unica rappresentazione serale, che riusc\u00ec ad ottenere il visto della censura come spettacolo ad inviti, limitato al solo pubblico maschile maggiorenne. Questa rappresentazione ebbe luogo grazie agli sforzi di Gi\u00f2 Lanza, goliarda anch'egli, membro della \"Compagnia Teatrale Goliardica Camasio e Oxilia\", che ne compose anche le musiche. La scelta del teatro non avvenne per caso: proprio in quel teatro nello stesso 1939 la rivista goliardica \"Giovanotti in aula!\", la pi\u00f9 famosa e la pi\u00f9 fortunata tra quelle allestite dalla \"Compagnia Teatrale Goliardica Camasio e Oxilia\", era rimasta in scena ininterrottamente da gennaio ad aprile e con grandissimo successo di pubblico (venendo poi ripresa nuovamente, a grande richiesta, a dicembre, nel periodo natalizio). Gli interpreti di questa \"Ifigonia\" furono gli stessi goliardi-attori che avevano preso parte a \"Giovanotti in aula!\", con Hertz De Benedetti con una parrucca dalle lunghe trecce bionde nella parte della protagonista. Gi\u00f2 Lanza, musicista, dagli anni cinquanta lavor\u00f2 poi nel campo della pubblicit\u00e0 presso l'Agenzia Armando Testa, e nel 1961 riutilizz\u00f2 per il Carosello della Carne Simmenthal interpretato da Walter Chiari e Sylva Koscina la musichetta da lui creata nel 1939 per la celebre strofa dell\"Ifigonia\": \u00abNoi siamo felici, noi siamo contenti / le chiappe del culo porgiam riverenti (...)\u00bb.\nIl 1\u00ba febbraio 2014 l'A.G.T. Associazione Goliardica Turritana di Sassari, in collaborazione con l'Universit\u00e0 degli studi di Sassari, il Conservatorio di Musica \"Luigi Canepa\", l'Accademia di Belle Arti \"Mario Sironi\" e la compagnia teatrale MabTeatro ha allestito una rappresentazione dell'opera presso il teatro \"G. Verdi\" di Sassari\nTrama.\nNonostante l'assonanza del titolo, la trama della tragedia (con la nota vicenda della principessa che sposer\u00e0 il pretendente che riuscir\u00e0 a risolvere i tre indovinelli da lei proposti) non \u00e8 affatto ispirata all\"Ifigenia in Aulide\", ma \u00e8 piuttosto la parodia della trama della \"Turandot\" di Giacomo Puccini la quale (su libretto di Giuseppe Adami e Renato Simoni) a sua volta, riprendeva la vicenda dell'originaria \"Turandot\", fiaba teatrale del 1762 di Carlo Gozzi.\nLa \"Turandot\" di Puccini, dopo la prima alla Scala di Milano il 26 aprile 1926, and\u00f2 in scena al Teatro Regio di Torino il 17 marzo 1927 (alla presenza di Umberto II di Savoia, allora Principe di Piemonte), e rimase per lungo tempo in cartellone, con successo e con una grande eco di stampa. Le sue melodie (come la celebre \"Nessun dorma\") ebbero un'immediata presa popolare. Hertz De Benedetti ebbe l'idea di scrivere il suo poema dopo aver assistito alla rappresentazione di quest'opera al Regio. \u00c8 curioso notare per\u00f2, per bizzarra coincidenza, come i personaggi del Re e della sua figliola sembrino avere dei punti in comune con il Re Bischerone del pisano Domenico Luigi Batacchi (1748 \u2013 1802), di cui si riporta l'incipit:\nAtto primo.\nIl dramma si svolge nella reggia di Corinto, nell'anno 69 a.C. La principessa Ifigonia, tormentata da incontenibili prurigini erotiche nella zona vaginale e stanca di essere costretta a rimanere forzatamente vergine, chiede al Re suo padre di trovarle al pi\u00f9 presto un marito, aitante e (soprattutto) ben dotato, con cui trovare sollievo potendosi congiungere carnalmente. Sotto consiglio del gran sacerdote Enter O' Clisma il sovrano bandisce in tutta fretta un concorso, e decide che gli aspiranti sposi, per poter ottenere la mano di sua figlia, dovranno risolvere un indovinello.\nAtto secondo.\nSi presentano gli aspiranti sposi. I primi tre (Allah Ben Dhur, Don Peder Asta e Uccellone conte di Belmanico) non hanno fortuna, e vengono condannati dal sovrano a pene severe per aver sbagliato. Sar\u00e0 invece Spiro Kito (il cui nome, oltre che la parodia del nome dell'Imperatore del Giappone, \u00e8 un riferimento al batterio Treponema pallidum appartenente al phylum spirochaetes, agente patogeno della sifilide) a risolvere il suo indovinello e a ottenere la mano di Ifigonia.\nAtto terzo.\nDopo le nozze, invece di assolvere al suo debito coniugale, Spiro Kito evita con ogni pretesto di entrare nel letto della sposa. Ifigonia, sempre pi\u00f9 irritata e stanca di aspettare la consumazione del matrimonio, affronta di petto il marito e gli chiede spiegazioni sul perch\u00e9 della lunga attesa. Spiro Kito, avvilito, le svela di celare un terribile segreto: egli non potr\u00e0 mai accontentarla, perch\u00e9 \u00e8 totalmente privo di pene. E, piangendo, le racconta di come l'abbia perso: esso gli \u00e8 stato roso, senza che lui se ne accorgesse, da un terribile e famelico verme solitario, che abitava stabilmente l'intestino di un bonzo che egli aveva sodomizzato. Spiro Kito invita quindi Ifigonia a rassegnarsi al destino. Ma Ifigonia, lungi dal rassegnarsi, impazzisce per la collera, e quando il padre ignaro di tutto e premuroso si presenta sulla porta della camera dei due sposi recando in dono un vasetto di vaselina per agevolare gli amanti, ella sfoga tutta la sua rabbia gettandosi contro di lui e castrandolo a morsi. Il dramma si conclude con il suicidio di Ifigonia che, ancora in preda alla follia, si getta nel water e scompare azionando lo sciacquone."}
{"id": "1602481", "revid": "36426", "url": "https://it.wikipedia.org/wiki?curid=1602481", "title": "Domenico della Rovere", "text": ""}
{"id": "1602482", "revid": "92723", "url": "https://it.wikipedia.org/wiki?curid=1602482", "title": "Andrea Rost", "text": "Biografia e percorso artistico.\nAndrea Rost ha studiato e ha conseguito il diploma di canto presso l\"'Accademia Musicale Ferenc Liszt\" di Budapest. Nel 1987 si esibisce per la prima volta in pubblico nella \"Messa in Do minore K 427\" di Mozart, diretta da Helmuth Rilling. \nIl suo debutto ufficiale nel mondo della lirica avviene due anni pi\u00f9 tardi (1989) presso il Teatro dell'Opera della sua citt\u00e0 natale in \"Romeo e Giulietta\" di Charles Gounod.\nAl Wiener Staatsoper nel settembre 1991 debutta come \"Eine Modistin\" in Der Rosenkavalier con Lucia Popp e Barbara Bonney, in novembre \u00e8 Zerlina in Don Giovanni (opera) con Ferruccio Furlanetto ed in dicembre Rosina ne Il barbiere di Siviglia (Rossini) con William Matteuzzi, nel 1992 \u00e8 Susanna ne Le nozze di Figaro, Giannetta ne L'elisir d'amore con Luciano Pavarotti e Rolando Panerai, come \"1. Blumenm\u00e4dchen\"/2. Gruppe in Parsifal e Johanna in Baal (Brecht), nel 1993 Lucia di Lammermoor ed Adina ne L'elisir d'amore, nel 1994 \u00e8 Gilda in Rigoletto con Roberto Alagna e Renato Bruson e diretto da Riccardo Muti alla Scala, nel 1997 \u00e8 Pamina in Die Zauberfl\u00f6te, nel 1999 \u00e8 Violetta Val\u00e9ry ne La traviata e nel 2002 \u00e8 Giulietta in Romeo e Giulietta. Complessivamente la Rost ha cantato in 105 rappresentazioni viennesi fino al 2004.\nAll'Op\u00e9ra National de Paris nel 1994 \u00e8 Susanna ne Le nozze di Figaro con Ferruccio Furlanetto, nel 1996 \u00e8 Lucia di Lammermoor e Gilda in Rigoletto e nel 2000 \u00e8 Antonia in Les contes d'Hoffmann con Samuel Ramey.\nAndrea Rost ha fatto il suo primo ingresso nel Teatro alla Scala di Milano nell'ambito della stagione lirica 1994, interpretando Gilda nella prima rappresentazione di \"Rigoletto\" diretto da Riccardo Muti. Sono al suo fianco Renato Bruson, ancora nel pieno delle proprie facolt\u00e0 vocali e Roberto Alagna. Il successo di critica e di pubblico ottenuto si ripeter\u00e0 l'anno successivo a Milano (1995) con il \"Flauto Magico\" (\"Die Zauberfl\u00f6te\"), sempre diretto dal maestro Muti, dove il soprano ungherese interpreta il ruolo di Pamina nella serata d'inaugurazione della stagione ripresa dalla RAI. \nNel 1996 partecipa al concerto di Natale della Scala trasmesso da Rai Uno diretta da Muti, nel 1997 canta nella Sinfonia n. 4 (Mahler) diretta da Riccardo Chailly trasmessa da Retequattro, \u00e8 Susanna ne Le nozze di Figaro e Violetta Val\u00e9ry ne La traviata diretta da Muti, nel 1998 canta musiche di Giovanni Battista Pergolesi nel concerto di Natale diretto da Muti trasmesso da Rai Uno, nel 2003 \u00e8 Desdemona nella trasferta al NHK di Tokyo di Otello (Verdi) con Leo Nucci diretta da Muti e nel 2006 \u00e8 sempre Gilda nella prima di Rigoletto con Nucci, diretta da Chailly.\nAl Royal Opera House di Londra nel 1995 \u00e8 Susanna ne Le nozze di Figaro diretta da Bernard Haitink, nel 1996 \u00e8 Violetta Val\u00e9ry ne La traviata con Ram\u00f3n Vargas, nel 1997 Elisabetta nella prima rappresentazione in concerto alla Royal Festival Hall di Elisabetta al castello di Kenilworth di Gaetano Donizetti con Juan Diego Fl\u00f3rez e nel 2003 Lucia di Lammermoor.\nNegli anni novanta la Rost \u00e8 invitata ripetutamente a cantare al Festival di Salisburgo e in altri importanti teatri lirici europei.\nNel mese di maggio del 1996, si esibisce, assieme a Diana Ross, Pl\u00e1cido Domingo e Jos\u00e9 Carreras a Budapest, al Ferenc Pusk\u00e0s Stadium e canta Brindiamo ( dalla Traviata di Verdi e, sempre a dicembre dello stesso anno, si esibisce per la prima volta al Metropolitan di New York nel ruolo di Adina (\"L'elisir d'amore\"). \nNel celebre teatro americano interpreter\u00e0 nel 1999 anche Gilda (\"Rigoletto\") con Vargas e Lucia (\"Lucia di Lammermoor\"), \nnel 2003 Violetta ne La traviata e nel 2005 Susanna ne Le nozze di Figaro diretta da James Levine.\nNel 1997 \u00e8 Lucia di Lammermoor al Edinburgh International Festival.\nFra le sue pi\u00f9 recenti, importanti interpretazioni, ricordiamo quella di Pamina, (Los Angeles 2002) ne \"Il flauto magico\" (\"Die Zauberfl\u00f6te\"), ruolo che interpreter\u00e0 tre anni pi\u00f9 tardi anche a Washington, Susanna ne \"Le nozze di Figaro\" (Metropolitan, 2006) e Blanche ne \"I dialoghi delle carmelitane\" (\"Les dialogues des Carm\u00e9lites\") di Francis Poulenc (Madrid 2006).\nAll'Opera di Chicago nel 1996 \u00e8 Zerlina in Don Giovanni con Bryn Terfel e Carol Vaness e Violetta Val\u00e9ry ne La Traviata.\nAl Washington National Opera \u00e8 Violetta ne La traviata nel 2004.\nNel 2012 tiene un recital ed \u00e8 Rosalinde in Die Fledermaus con Danielle de Niese al La Monnaie/De Munt di Bruxelles ed \u00e8 La Contessa di Almaviva ne Le nozze di Figaro, canta nel Requiem (Verdi), \u00e8 Desdemona in Otello (Verdi) ed \u00e8 Mim\u00ec ne La Boh\u00e8me al Teatro dell'Opera di Budapest.\nNel 2013 \u00e8 Konstanze in Die Entf\u00fchrung aus dem Serail a Budapest e Donna Anna in Don Giovanni (opera) al Theatro Municipal di San Paolo con Nicola Ulivieri.\nNel 2014 \u00e8 Cio-cio-san in Madama Butterfly al Teatro Nazionale di Seghedino.\nTecnica vocale e repertorio.\nDotata di una grande duttilit\u00e0 vocale, di una indiscutibile avvenenza fisica e di notevoli qualit\u00e0 interpretative, Andrea Rost \u00e8 riuscita a imporsi fin dalla prima met\u00e0 degli anni novanta del Novecento presso un vasto pubblico internazionale, sia europeo che americano. \u00c8 considerata una delle massime interpreti del repertorio Mozartiano e di quello italiano dell'Ottocento, dove il suo timbro, e pi\u00f9 in generale, le sue caratteristiche vocali si sono espresse pienamente. Si \u00e8 cimentata, anche se meno frequentemente, in alcuni personaggi legati al repertorio lirico francese della seconda met\u00e0 del XIX secolo (Gounod e Bizet in particolare). \u00c8 stata diretta da alcuni grandi maestri italiani e stranieri, fra cui Riccardo Muti e James Levine.\nFra le sue interpretazioni pi\u00f9 significative ricordiamo: Susanna (\"Le nozze di Figaro\"), Pamina (\"Il flauto magico\", \"Die Zauberfl\u00f6te\"), Donna Anna (\"Don Giovanni\"), Rosina (\"Il barbiere di Siviglia\"), Adina (\"L'elisir d'amore\"), Lucia (\"Lucia di Lammermoor\"), Gilda (\"Rigoletto\"), Violetta Val\u00e9ry (\"La traviata\"), Giulietta (\"I Capuleti e i Montecchi\"), Giulietta (\"Romeo e Giulietta\"), e Mica\u00ebla (\"Carmen\"). Solo raramente ha affrontato ruoli legati ad opere della giovane scuola italiana (ha interpretato ripetutamente il personaggio di Mimi ne \"La boh\u00e8me\").\nDiscografia selettiva.\nRiportiamo qui di seguito alcune fra le incisioni pi\u00f9 significative di Andrea Rost:"}
{"id": "1602492", "revid": "155136", "url": "https://it.wikipedia.org/wiki?curid=1602492", "title": "Basilica di Aquileia", "text": ""}
{"id": "1602494", "revid": "219110", "url": "https://it.wikipedia.org/wiki?curid=1602494", "title": "AS/400", "text": ""}
{"id": "1602498", "revid": "1632387", "url": "https://it.wikipedia.org/wiki?curid=1602498", "title": "Franco Ordine", "text": "Biografia.\n\u00c8 stato redattore capo de \"Il Giornale\" ed ora opinionista televisivo di Mediaset, delle reti locali lombarde Telelombardia e Antennatre e dell'emittente radio televisiva romana Radio Radio.\nVeniva talvolta imitato da David Pratelli nella trasmissione sportiva \"Guida al Campionato\", per via delle sue frasi celebri come \"buttare la chiave\", \"fuori come un balcone\" e \"non c'\u00e8 trippa per gatti\" e per il suo saluto a due mani vicino alle spalle. \nTifoso del e simpatizzante del Milan, collabora con Milan TV."}
{"id": "1602507", "revid": "486946", "url": "https://it.wikipedia.org/wiki?curid=1602507", "title": "System i", "text": ""}
{"id": "1602508", "revid": "123079674", "url": "https://it.wikipedia.org/wiki?curid=1602508", "title": "Realismo poetico", "text": "Il realismo poetico \u00e8 una corrente cinematografica che si sviluppa nella Francia degli anni trenta. Il movimento ebbe una grandissima influenza sul futuro e in molti paesi, ponendo le basi per la nascita del cinema moderno.\nStoria.\nIl realismo poetico nacque come diretto erede delle avanguardie francesi degli anni venti, con alcuni autori contemporanei ai movimenti sperimentali, ma pi\u00f9 fedeli al cinema narrativo, tanto caro al pubblico. Le nuove opere svilupparono una narrazione \"poetica\", arricchendosi di alcuni degli elementi scoperti nelle sperimentazioni del decennio precedente. Questa corrente fu legata anche al clima politico della stagione del \"Fronte popolare\", un'alleanza fra comunisti, socialisti e repubblicani.\nCaratteristiche.\nUno degli elementi pi\u00f9 tipici del realismo poetico \u00e8 la manipolazione soggettiva delle inquadrature, cio\u00e8 il mostrare con la soggettiva non solo quello che il personaggio in quel momento vede (\"soggettiva contenutistica\"), ma anche il sentimento che sta provando, lo stato d'animo (\"soggettiva stilistica\"). Cos\u00ec nasce una visione pi\u00f9 psicologica e sentimentale, che coinvolge ancora di pi\u00f9 lo spettatore: la visione di un ubriaco diventa traballante e sfuocata, quella di chi corre in automobile sar\u00e0 veloce e sfuggente, quella di un personaggio triste vedr\u00e0 le cose amate lontane e irraggiungibili, ecc.\nLe vicende che i registi rappresentano sono ambientate nei quartieri di periferia e gravitano attorno a figure quali malviventi, operai, disertori ecc, che rimandano tutte all'idea di \"eroe tragico\", destinato a essere sconfitto dal fato prima ancora che da una societ\u00e0 ingiusta.\nI protagonisti.\nAbel Gance.\nUno dei primi autori ascrivibili in parte al movimento fu Abel Gance, per il suo uso della soggettiva stilistica, come figura poetica privilegiata. Nel film \"La ruota\" (1923) riproduce una corsa del treno montando inquadrature frenetiche di dettagli della locomotiva (leve, stantuffi, vapore), dando allo spettatore uno straordinario senso di velocit\u00e0. Ancora di pi\u00f9 nel suo capolavoro \"Napol\u00e9on\" (1927) sono usati effetti soggettivi, come la divisione dello schermo in dodici inquadrature contemporanee, che mostrano altrettante azioni diverse e rappresentano una sfida allo spettatore a guardare le dodici soggettive contemporaneamente, esaltando il pensiero di Napoleone che le seguiva tutte.\nMarcel L'Herbier.\nAnche Marcel L'Herbier anticip\u00f2 l'estetica del realismo poetico. Nel film \"L'inhumaine\" (1924), mostra una soggettiva del paesaggio visto da un'auto in corsa, dove tutto \u00e8 deformato dalla velocit\u00e0, con lo schermo diviso in due parti (\"split screen\") a raffigurare la visione che scorre sui due lati dell'automobile.\nJean Epstein.\nJean Epstein cre\u00f2 una sintesi tra veduta oggettiva e soggettiva, con un'attenzione al paesaggio che and\u00f2 sotto il nome di impressionismo cinematografico. Nel film \"Cuore fedele\" (1923) \u00e8 famosa l'inquadratura del volto della protagonista sovrimpresso sullo sfondo del mare, come un sogno ad occhi aperti dell'innamorato. La scena finale dei due amanti che volano nella giostra \u00e8 montata con una serie di soggettive che venne ripresa anche da Alfred Hitchcock in \"Delitto per delitto\". Nel film \"La caduta della casa Usher\" (1928), us\u00f2 un leggerissimo ralenti, quasi impercettibile, che d\u00e0 una sensazione di malessere incomprensibile, come se la realt\u00e0 fosse uno strano sogno.\nJean Vigo.\nJean Vigo fu il regista che raggiunse il miglior equilibrio tra avanguardia e tradizione, con grandi risultati sia nella poetica che nella narrativa dei suoi film. Le inquadrature sono spesso sia realistiche e oggettive, sia fantastiche e soggettive: le avanguardie infatti aprono nuove finestre, ma \"le mura\" della casa dove aprirle \u00e8 il cinema tradizionale stesso. La poesia ha quindi il compito di creare di inventare nuovi effetti e visioni, ma la tradizione deve ordinarli e conferire loro un senso.\nInoltre Vigo riusc\u00ec a produrre da solo i suoi film, con pochissimi mezzi, senza scenografie e girando sempre in ambienti reali, con una cinepresa a passo ridotto (16 mm). Nella sua breve esistenza (mor\u00ec a soli 29 anni di tubercolosi) gir\u00f2 almeno due film significativi, \"Z\u00e9ro de conduite\" (1932) e, soprattutto, \"L'Atalante\" (1934). Nel primo racconta la vita in un collegio di alunni e professori, con tanti piccoli grandi episodi, che riescono a evocare con poeticit\u00e0 i temi dell'infanzia e dei rapporti con gli adulti; ralenti, cartoni e altri trucchi sono inseriti tra le scene dal vero, creando una dimensione extra-reale.\nNe \"L'Atalante\", vero cine-poema, si esplorano i temi del viaggio, dell'amore e della solitudine. Due giovani sposi vivono su un barcone (l'atalante del titolo) e i loro caratteri si scontrano inevitabilmente. Juliette, la ragazza, scappa per vedere Parigi e Jean, l'uomo, non sa dove cercarla e arriva a buttarsi nel fiume, dove ha una famosa visione di lei in abito da sposa (uno dei \"sogni ad occhi aperti\" pi\u00f9 celebri del cinema). Allora il vecchio marinaio Jules riesce a capire dov'\u00e8 \"la padrona\" e va a prenderla in citt\u00e0, trovandola e riportandola indietro, senza dire una parola: anche lei \u00e8 contenta finalmente di tornare al sicuro. Il film si sofferma quindi sui problemi legati al bisogno di libert\u00e0 e il bisogno di legami, raccontati per sottrazione, cio\u00e8 con uno stile molto semplice e per questo universale. Anche le immagini pi\u00f9 comuni della vita quotidiana assumono un'aria fantastica.\nJean Renoir.\nJean Renoir \u00e8 assimilabile al realismo poetico, ma la sua opera va anche oltre questo movimento e contribuisce alla fondazione del cinema moderno. Gi\u00e0 con \"Nan\u00e0\" del 1926 riesce a creare un'eroina in carne ed ossa, che emerge con una sensualit\u00e0 ancora inedita al cinema. Nel 1936 gira \"Una gita in campagna\", una metafora della vita dove due giovani si incontrano in una scampagnata e dopo un unico bacio sono allontanati inesorabilmente e per sempre dal destino. Ancora pi\u00f9 importanti sono \"La grande illusione\" (1937) e \"La regola del gioco\" (1939), dove emerge un senso tragico dato anche dalla vitalit\u00e0 dei personaggi, che appaiono in carne ed ossa nella pienezza della loro consistenza fisica e sensuale.\nRiguardo alla tecnica Renoir us\u00f2 lunghe inquadrature in movimento ma senza stacchi (piano-sequenza), che comprendevano un intero episodio, e recuper\u00f2 la profondit\u00e0 di campo usando vecchi obiettivi di fabbricazione Lumi\u00e9re. Con questi accorgimenti la ripresa acquisiva una forte carica soggettiva, imitando lo sguardo di uno spettatore casuale, come se passasse di l\u00ec calandosi nella storia. Le conseguenze sono l'identit\u00e0 temporale tra scena e fatto (cio\u00e8 la scena dura esattamente quanto l'azione filmata), l'unit\u00e0 di spazio, cio\u00e8 uno spazio ben definito dove si ha l'illusione di entrare, e la presenza di un fuori campo, cio\u00e8 la sensazione che una parte della storia si svolga fuori dall'inquadratura (ad esempio quando i personaggi parlano ma non sono inquadrati), creando un \"effetto-finestra\", che permette di avere un fantastico sguardo sul mondo.\nMarcel Carn\u00e9.\nMarcel Carn\u00e9 fu un altro maestro del realismo poetico che, come Renoir, ebbe una grande influenza sul cinema italiano e americano successivo. Alcuni suoi film, nati dalla collaborazione col poeta Jacques Pr\u00e9vert, segnano un'originale sospensione tra sogno e realt\u00e0, collegando il surrealismo con la narrazione. In film come \"Il porto delle nebbie\" (1938) o \"Alba tragica\" (\"Le jour se l\u00e8ve\", 1939), le ambientazioni immaginarie (ricostruite in studio) di citt\u00e0 immaginarie e desolate, nebbiose, solitarie e popolate come di fantasmi, sono le vere protagoniste, che mettono quasi in secondo piano gli uomini e le storie.\nA differenza di Renoir, che girava sempre in esterni, Carn\u00e9 ricostruiva invece la realt\u00e0, ottenendo un mondo di sogno o di incubo, sempre sospeso e etereo, come in una fuga dalla realt\u00e0. I suoi capolavori sono \"H\u00f4tel du Nord\" (1938) e \"Amanti perduti\" (1945), dove si ritrovano i temi cari ai surrealisti degli amanti disperati e degli assassini gentiluomini. Inoltre Carn\u00e9 nei suoi film riusciva a sfruttare al meglio le sfumature tra il bianco e il nero delle pellicole, creando vere e proprie \"sinfonie della luce e del grigio\", dove le sfumature prevalgono sui contrasti.\nEredit\u00e0 del realismo poetico.\nNel realismo poetico, soprattutto maestri quali Vigo, Renoir e Carn\u00e9, furono considerati come maestri da seguire dopo la seconda guerra mondiale, grazie alla loro dimostrazione di come il realismo potesse essere un'avanguardia, una forma di modernit\u00e0.\nEssi furono studiati a partire dalla generazione successiva di registi, soprattutto francesi (della Nouvelle Vague), italiani (del Neorealismo) e americani. Tra i nomi si possono citare Vittorio De Sica, Cesare Zavattini, Jean-Luc Godard, Fran\u00e7ois Truffaut. La profondit\u00e0 di campo riscoperta da Renoir venne poi ulteriormente sviluppata da Orson Welles, da Roberto Rossellini, Luchino Visconti, Michelangelo Antonioni, Wim Wenders o Abbas Kiarostami. Antonioni in \"Zabriskie Point\" (1970) crea sequenze di fuga dal mondo che ricordano molto quelle di Carn\u00e9.\nSecondo gli studi di semiologia del cinema pi\u00f9 recente, invece, la parola \"realismo\" \u00e8 attribuibile sia a \u00abfilm realizzati con pretese di realismo - cio\u00e8 che attuano un processo di imitazione pedissequa e minuziosa della realt\u00e0 - sia a quelli che, pur non raccontando la verit\u00e0 dei fatti, narrano qualcosa di credibile e plausibile\u00bb. Per \"realt\u00e0\" s'intende l'insieme delle percezioni della maggioranza degli esseri umani o, in altre parole, \u00abla realt\u00e0 cos\u00ec com'\u00e8 concepita dalla maggior parte delle persone\u00bb."}
{"id": "1602509", "revid": "116944", "url": "https://it.wikipedia.org/wiki?curid=1602509", "title": "Broken bar", "text": ""}
{"id": "1602510", "revid": "116944", "url": "https://it.wikipedia.org/wiki?curid=1602510", "title": "\u00a6", "text": ""}
{"id": "1602513", "revid": "116944", "url": "https://it.wikipedia.org/wiki?curid=1602513", "title": "Barra spezzata verticale", "text": ""}
{"id": "1602515", "revid": "116944", "url": "https://it.wikipedia.org/wiki?curid=1602515", "title": "Barra verticale spezzata", "text": ""}
{"id": "1602517", "revid": "155136", "url": "https://it.wikipedia.org/wiki?curid=1602517", "title": "Cattedrale di Santa Maria Assunta (Aquileia)", "text": ""}
{"id": "1602518", "revid": "1075510", "url": "https://it.wikipedia.org/wiki?curid=1602518", "title": "Tommaso Cornelio", "text": "Biografia.\nTommaso Cornelio nacque in Calabria, dove pot\u00e9 formarsi alla scuola cosentina sulle teorie anti-aristoteliche di Bernardino Telesio, molto studiato nell'Accademia del capoluogo della Calabria Citeriore.\n\u00c8 una delle principali personalit\u00e0 che introdussero il pensiero moderno e scientifico nella penisola italiana e nel regno di Napoli. Studi\u00f2 medicina a Roma, dove entr\u00f2 a contatto con la cultura scientifica dell'Italia rinascimentale, approfondendo e facendo proprie molte tesi galileiane, conobbe il naturalismo telesiano e campanelliano, di cui fu erede il suo maestro Marco Aurelio Severino.\nAppena rientr\u00f2 a Napoli divenne professore di matematica e medicina teoretica: nella capitale del sud port\u00f2 la filosofia di Cartesio e di Gassendi. Al 1663 risale la sua opera principale, i \"Progymnasmata physica\", in cui sono esposte le sue teorie matematiche e filosofiche."}
{"id": "1602520", "revid": "136053", "url": "https://it.wikipedia.org/wiki?curid=1602520", "title": "Telesio", "text": ""}
{"id": "1602523", "revid": "287204", "url": "https://it.wikipedia.org/wiki?curid=1602523", "title": "Alex Britti MTV Unplugged", "text": "Alex Britti MTV Unplugged \u00e8 un album di Alex Britti.\nIl disco.\nL'album fu registrato dal vivo il 29 settembre 2007 negli studi di Mtv Italia e commercializzato il 1\u00ba febbraio 2008 in un cofanetto contenente il CD e il DVD dell'evento. \u00c8 il secondo MTV Unplugged italiano della storia (il primo fu quello di Giorgia del 2005).\nL'album ha venduto 39.000 copie in italia."}
{"id": "1602528", "revid": "1714743", "url": "https://it.wikipedia.org/wiki?curid=1602528", "title": "Leopoldo I di Anhalt-Dessau", "text": "Fu principe di Anhalt-Dessau e \"Feldmaresciallo\" dell'esercito prussiano: fu tra i pi\u00f9 importanti generali della storia prussiana, insignito anche della medaglia dell'ordine dell'aquila nera, la pi\u00f9 alta onorificenza prussiana, ebbe anche il merito di modernizzare la fanteria prussiana.\nBiografia.\nLeopoldo era l'unico figlio sopravvissuto del principe Giovanni Giorgio II di Anhalt-Dessau e di Enrichetta Caterina d'Orange. Sin dalla propria giovinezza si vot\u00f2 alle armi, alle quali si educ\u00f2 fisicamente e mentalmente. Egli divenne cos\u00ec colonnello di un reggimento prussiano nel 1693 e, nello stesso anno, alla morte del padre, venne chiamato ad assurgere al trono di Anhalt-Dessau. Durante l'intero arco della sua lunga vita egli riusc\u00ec a concordare i propri impegni di principe sovrano con il ruolo di ufficiale prussiano.\nLa sua prima campagna militare ebbe luogo nel 1692 nei Paesi Bassi, ove fu presente all'assedio di Namur. Egli rimase sul campo di battaglia sino alla fine del conflitto, nel 1697, mentre gli affari del principato venivano condotti dalla madre, la principessa Enrichetta Caterina d'Orange.\nNel 1698 spos\u00f2 Anna Luisa F\u00f6hse (1677 - 1754), figlia del farmacista di Dessau, nonostante la strenua opposizione della madre, e si preoccup\u00f2 in seguito di farle ottenere il titolo di principessa dall'Imperatore (1701). La loro vita matrimoniale fu lunga e felice, e la principessa ebbe una notevole influenza sulla ferrea natura del marito il quale non cess\u00f2 mai di porla al centro della sua vita, ed alla morte della madre, la pose come sua reggente al principato durante le sue assenze, dovute alle continue campagne militari. Altre volte, invece, Anna Luisa accompagn\u00f2 Leopoldo sui campi di battaglia. Verso la fine della propria vita Leopoldo ebbe tuttavia anche due figli illegittimi da Sofia Eleonora S\u00f6ldner (1710 - 1779), il primo dei quali fu il trisavolo di Manfred von Richthofen.\nL'ascesa militare.\nLa carriera di Leopoldo I come soldato in comandi di rilievo inizi\u00f2 con lo scoppio della Guerra di successione spagnola. Egli apport\u00f2 molti miglioramenti al sistema militare prussiano, introducendo in particolare un nuovo tipo di archibugio in metallo, nel 1700 circa, e prendendo il controllo delle truppe prussiane negli scontri sul Reno, prestando servizio anche all'Assedio di Kaiserswerth e Venlo. Negli anni seguenti (1703), ottenne il grado di luogotenente generale e prese parte all'Assedio di Bonnand combattendo nella battaglia di H\u00f6chst\u00e4dt, nella quale gli austriaci ed i loro alleati prussiani vennero sconfitti dai francesi, comandati dal maresciallo Villars (20 settembre 1703). Nella campagna del 1704 il contingente prussiano e Leopoldo servirono sotto il comando del margravio Luigi Guglielmo di Baden-Baden e successivamente sotto il principe Eugenio di Savoia, e combatterono nella Battaglia di Blenheim.\nNel 1705 Leopoldo venne inviato presso il principe Eugenio in Italia, e il 16 agosto coimbatt\u00e9 nella Battaglia di Cassano d'Adda. Nella Battaglia di Torino, fu il primo ad entrare negli accampamenti nemici (7 settembre 1706). Egli prest\u00f2 servizio in molte altre campagne militari in Italia, e pass\u00f2 dal principe Eugenio al duca John Churchill, duca di Marlborough nei Paesi Bassi, dove nel 1709 fu presente all'Assedio di Tournai ed alla Battaglia di Malplaquet.\nNel 1710 succedette nel comando dell'intero contingente prussiano al fronte, e nel 1712, su esplicito desiderio del principe ereditario, Federico Guglielmo, che aveva combattuto con lui come volontario, gli venne conferito il titolo di Feldmaresciallo. Poco prima di quest'onorificenza, infatti, aveva eseguito un \"coup de main\" al Castello di Mors, che era posseduto dagli olandesi ma che si trovava entro i confini delle terre prussiane. L'operazione venne eseguita con assoluta precisione e si riusc\u00ec addirittura a prevenire che il castello venisse dato alle fiamme. Nei primi anni di regno di Federico Guglielmo I di Prussia, il Principe di Dessau era uno degli elementi pi\u00f9 influenti del Consiglio di Stato della Prussia.\nLa campagna in Svezia.\nAnche se i prussiani erano naturalmente ostili alla Svezia, essi erano spaventati dall'idea di partecipare alla Grande Guerra del Nord. Solo quando i russi ebbero sbaragliato gran parte dell'armata svedese, la Prussia si schier\u00f2 apertamente contro la Svezia (1715). Leopoldo accompagn\u00f2 il Re di Prussia al fronte, comandando un'armata di 40.000 uomini, e sconfiggendo le poche forze del re Carlo XII di Svezia in una dura battaglia sull'Isola di R\u00fcgen il 16 novembre e la conquista fu possibile assieme alle armate danesi dello Stralsund. L'aiutante di Leopoldo in questa campagna era Friedrich Wilhelm von Dossow. Nei successivi anni di pace, in particolare dopo le querele (1725) e il duello con il generale Friedrich Wilhelm von Grumbkow, si dedic\u00f2 principalmente alla riforma dell'esercito prussiano.\nRiformatore di un esercito.\nLa reputazione che ottenne in tutte le guerre tra il 1675 ed il 1715, era ottima, ma fu solo nel 1740 che raccolse la fama di grande riformatore. Il \"Vecchio di Dessau\" fu uno dei pi\u00f9 duri disciplinatori e un allenatore tecnico della fanteria di valente successo e sotto il suo comando questa parte dell'esercito divenne formidabile nel combattimento. Egli era essenzialmente un soldato di fanteria; a quel tempo, l'artiglieria non decideva ancora le sorti delle battaglie, ma a farla da padrone era la cavalleria, nella quale pure Leopoldo riverso una piccola parte del proprio interesse militare con risultati rimarchevoli nella Battaglia di Mollwitz. Federico II di Prussia form\u00f2 personalmente la cavalleria delle battaglie di Hohenfriedberg, \nLeopoldo sostenne anche Federico Guglielmo, il quale del resto promosse diversi anni di pace con la Svezia. Durante tutta la sua carriera per\u00f2, due eventi meritano di essere segnalati: il primo riguarda il suo intervento nel caso del principe ereditario Federico, il quale era stato condannato a morte per diserzione, facendo il possibile per sostenere la presenza di Federico nell'esercito prussiano; il secondo \u00e8 la Guerra di successione polacca sul Reno, dove serv\u00ec sotto il suo vecchio comandante, Eugenio di Savoia, pur avendo il grado di feldmaresciallo.\nGli ultimi anni.\nCon la morte di Federico Guglielmo nel 1740, Federico succedette al padre al trono prussiano e alcuni mesi dopo si lanci\u00f2 nell'impresa della conquista della Slesia, la prima di una serie di molte operazioni che interessarono l'area, mettendo alla prova il lavoro di formazione e disciplina intrapreso da Leopoldo sulla fanteria. Lo stesso Principe di Anhalt-Dessau non era utilizzato nell'esercito, ma si trovava direttamente sottoposto al comando di Federico. Il re infatti, trov\u00f2 Leopoldo difficile in qualche modo da manovrare, e il Principe di Anhalt-Dessau spese gran parte degli anni dal 1745 al comando di un'armata d'osservazione sulla frontiera sassone.\nIn quell'anno inoltre, gli mor\u00ec la moglie. Egli non aveva ancora settant'anni, ma la sua ultima campagna era destinata ad essere la migliore della sua vita. Una campagna intrapresa da austriaci e sassoni scoppi\u00f2 dall'estate all'inverno di quell'anno e si diresse verso Berlino, difesa da una grande concentrazione di soldati prussiani. Federico, dalla Slesia, aveva intenzione di colpire gli austriaci presso Dresda, ma prima che egli arrivasse, Leopoldo (che aveva disatteso al proprio compito di osservatore) stava gi\u00e0 conducendo una vittoriosa battaglia contro i sassoni a Kesselsdorf il 14 dicembre 1745. Tante furono le sue preghiere nella battaglia, dal momento che era un fervente luterano. Sul campo le sue parole furono:\nCon questa vittoria si concluse la carriera di Leopoldo. Si ritir\u00f2 dal servizio attivo e trascorse il resto della sua vita a Dessau, dove mor\u00ec il 7 aprile del 1747.\nGli successe il figlio, Leopoldo. Un altro dei suoi figli Teodorico fu Generale prussiano. Il pi\u00f9 famoso dei suoi figli fu Maurizio di Anhalt-Dessau.\nDiscendenti.\nDalla moglie Anna Luisa F\u00f6hse ebbe dieci figli:\nOnorificenze.\nPer i suoi successi militari e strategici come colonnello prussiano del reggimento \"Anhalt a piedi\" e luogotenente generale, fu accettato nel gennaio 1703 dal re Federico I come 23\u00b0 cavaliere dell'Ordine dell'Aquila Nera. Nel 1712 fu promosso feldmaresciallo prussiano, dal 1734 al secondo e dal 1745 al maresciallo di primo campo del Sacro Romano Impero, "}
{"id": "1602539", "revid": "28592", "url": "https://it.wikipedia.org/wiki?curid=1602539", "title": "Gabonesi", "text": ""}
{"id": "1602546", "revid": "599013", "url": "https://it.wikipedia.org/wiki?curid=1602546", "title": "National Board of Review Awards 1970", "text": "La 42\u00aa edizione dei National Board of Review Awards si \u00e8 tenuta il 3 gennaio 1971."}
{"id": "1602548", "revid": "256896", "url": "https://it.wikipedia.org/wiki?curid=1602548", "title": "Pineta di San Marco", "text": "La pineta di San Marco \u00e8 situata nel comune di Aquileia sulla costa affacciata nella laguna di Grado. La zona rappresenta un relitto degli antichi sistemi di dune sabbiose litoranee oggi completamente spianate in seguito alle bonifiche.\nIl bosco, costituito da piante sempreverdi come pino domestico e pino nero, \u00e8 un rarissimo residuo delle antiche pinete che ricoprivano in tempi antichi queste terre.\nFlora.\nSono presenti molte specie termofile che prediligono gli ambienti caldi quali la roverella, l'orniello, il ginepro, il viburno, il caprifoglio e la clematide.\nLe aree prative sono dominate da graminacee quali la trebbia maggiore e sono presenti molte orchidacee come \"Anacamptis morio\", \"Ophrys holosericea\" e \"Cephalanthera longifolia\" a sottolineare l'elevato grado di naturalit\u00e0 del sito.\nFauna.\nL'area non \u00e8 popolata da particolari specie di animali pur tuttavia rappresenta un'oasi di rifugio soprattutto per la lepre ed il fagiano.\nChiesetta di San Marco.\nSulla sommit\u00e0 della duna pi\u00f9 alta sorge una chiesetta a pianta ottagonale dedicata all'evangelista: la leggenda locale vuole che san Marco fosse sbarcato proprio in questo luogo, per proseguire verso Aquileia.\nLa chiesetta fu edificata nel 1747 dal marchese Francesco Savorgnan sui resti di un precedente edificio di culto.\nSul retro vi \u00e8 un piccolo cimitero ad uso della comunit\u00e0 di Belvedere di Aquileia."}
{"id": "1602549", "revid": "287204", "url": "https://it.wikipedia.org/wiki?curid=1602549", "title": "Regine Cavagnoud", "text": ""}
{"id": "1602556", "revid": "1745361", "url": "https://it.wikipedia.org/wiki?curid=1602556", "title": "Sinis", "text": "Il Sinis \u00e8 una penisola della Sardegna centro-occidentale che si trova fra la baia di Is Arenas a nord, ed il Golfo di Oristano a sud. Nel mare ad ovest della penisola si trovano l'Isola di Mal di Ventre (isula de Malu Entu in lingua sarda) e lo Scoglio del Catalano (Su Cadelanu in sardo).\nGeografia.\nLa penisola del Sinis si estende in direzione nord-sud da Capo Mannu fino a Capo San Marco, per una lunghezza di circa 19\u00a0km e in direzione ovest-est dal Mare di Sardegna fino allo Stagno di Cabras, per una larghezza che varia da 5 a 8\u00a0km.\nA precisare meglio il confine orientale si pu\u00f2 considerare a nord (tra Is Arenas e lo Stagno di Cabras) la linea tracciata tra la parte pi\u00f9 settentrionale dello Stagno di Cabras e il canale di sbocco al mare dello Stagno di Is Benas, a sud (tra lo Stagno di Cabras e il Golfo di Oristano) il canale scolmatore che collega lo Stagno di Cabras al mare attraverso lo Stagno di M\u00e0rdini.\nGeologicamente il Sinis \u00e8 per la maggior parte un'area alluvionale ricolmata dai sedimenti provenienti dall'erosione del vicino Montiferru. La raccolta di detriti ha portato ad unire alla terraferma le zone pi\u00f9 a nord-ovest e a sud-ovest della penisola che erano quasi sicuramente degli isolotti separati dalla Sardegna. A testimonianza di questo antico arcipelago\n\u00e8 presente, a poche miglia marine ad Ovest del Sinis, la minuscola isola di \"Mal di Ventre\" o \"malubentu\"in sardo\nMorfologicamente il Sinis \u00e8 composto da due zone:\nVi sono inoltre alcune zone collinari singole quali: la penisola di Capo San Marco, le colline ove sorge l'antica citt\u00e0 di Tharros, il Monte Trigu e la zona attorno a Capo Mannu, con terreni basaltici.\nLa costa si presenta rocciosa nella parte meridionale intorno a San Giovanni di Sinis, procedendo verso nord diventa dapprima sabbiosa (spiagge di Punta Maimoni, Is Arutas, Mari Ermi) quindi, procedendo ulteriormente verso nord, risulta caratterizzata da alte falesie fino a Capo Mannu. Subito sotto Capo Mannu si apre la Cala Saline con la Salina e la spiaggia di Putzu Idu."}
{"id": "1602559", "revid": "30445", "url": "https://it.wikipedia.org/wiki?curid=1602559", "title": "Penisola del Sinis", "text": ""}
{"id": "1602564", "revid": "235044", "url": "https://it.wikipedia.org/wiki?curid=1602564", "title": "Controsoffittatura", "text": ""}
{"id": "1602567", "revid": "1305772", "url": "https://it.wikipedia.org/wiki?curid=1602567", "title": "Steve Sidwell", "text": ""}
{"id": "1602568", "revid": "1714743", "url": "https://it.wikipedia.org/wiki?curid=1602568", "title": "Giovanni Casimiro di Anhalt-Dessau", "text": "Biografia.\nGiovanni Casimiro, era figlio primogenito del principe Giovanni Giorgio I di Anhalt-Dessau.\nAvviato agli studi, visse alla corte del cugino, il principe Cristiano II di Anhalt-Bernburg, nel 1608 e nel 1609 pass\u00f2 all'Accademia di Ginevra; qui ebbe tra i propri insegnanti Markus Friedrich Wendelin e Peter von Sebottendorf. Da Ginevra si trasfer\u00ec all'Universit\u00e0 di Zerbst dove apprese il latino.\nNel 1617 con il principe Luigi I di Anhalt-K\u00f6then ader\u00ec alla Societ\u00e0 dei Carpofori.\nOttenuta la reggenza del principato nel 1618 si distinse presto anche comandante militare.\nAll'et\u00e0 di 64 anni, il 15 luglio 1660 mor\u00ec a Dessau, sua citt\u00e0 natale; gli successe il figlio primogenito, Giovanni Giorgio.\nMatrimonio e figli.\nSpos\u00f2 nel 1623 Agnese d'Assia-Kassel, figlia di Maurizio d'Assia-Kassel. Da questa unione nacque:\nAlla morte della prima moglie, avvenuta il 22 o il 27 maggio del 1650, nel 1651 si rispos\u00f2 con Margherita di Anhalt, figlia del principe Cristiano I di Anhalt-Bernburg, dalla quale per\u00f2 non ebbe figli."}
{"id": "1602569", "revid": "729019", "url": "https://it.wikipedia.org/wiki?curid=1602569", "title": "Distrofia muscolare di Becker", "text": "La distrofia muscolare di Becker o distrofia di Becker o distrofinopatia di Becker \u00e8 una malattia genetica caratterizzata da una degenerazione delle fibre muscolari. \u00c8 stata descritta nel 1955 dal medico tedesco Peter Emil Becker a cui si deve il nome.\nEpidemiologia.\nLa malattia colpisce da 3 a 6 soggetti maschi su 100.000. Le femmine non sono colpite dalla malattia, ma ne sono portatrici, in quanto la malattia si eredita come carattere recessivo legato al cromosoma X. Le madri di una quota di pazienti affetti da distrofia di Becker risultano tuttavia non portatrici, il che indica la possibilit\u00e0 che nel paziente si sia sviluppata una mutazione \"ex novo\".\nCome nella malattia di Duchenne, il difetto \u00e8 localizzato sul cromosoma X. Pertanto, solo i maschi (che hanno un solo cromosoma X) possono essere colpiti da tali forme, mentre le femmine generalmente non hanno sintomi (la presenza di due cromosomi X permette di compensare il difetto) ma possono essere portatrici sane della malattia, cio\u00e8 hanno una possibilit\u00e0 su due di trasmetterla a un eventuale figlio.\nSe da una femmina portatrice nasce un figlio maschio, vi sono 50 probabilit\u00e0 su 100 che egli manifesti la malattia; se la figlia \u00e8 una femmina, in ogni caso non manifester\u00e0 la malattia, ma vi sono 50 probabilit\u00e0 su 100 che sia portatrice. Solo in rari casi le femmine manifestano forme lievi, per inattivazione random del secondo cromosoma X: in queste situazioni si parla di \"manifesting carriers\" (portatrici manifeste).\nNelle famiglie in cui si rileva un caso di distrofia muscolare, attualmente \u00e8 quasi sempre possibile sapere, per ciascun membro della famiglia, quale sia il rischio di trasmissione della malattia ai propri discendenti. Non \u00e8 possibile invece prevedere i casi dovuti ad una mutazione \"ex novo\", ma in ogni caso la diagnosi prenatale \u00e8 possibile dopo la decima settimana di vita intrauterina.\nLa causa \u00e8 l'anomalia del gene che codifica la sintesi della distrofina (DMD), mappato in Xp21 da Kunkel nel 1987. La distrofina \u00e8 una proteina fibrillare del citoscheletro muscolare, che si localizza a livello della faccia interna del sarcolemma, soprattutto in prossimit\u00e0 delle giunzioni neuromuscolari e muscolo-tendinee. Stabilizza la membrana ancorandola al citoscheletro e organizzando la distribuzione delle glicoproteine. Mentre nella malattia di Duchenne l'individuo \u00e8 incapace di sintetizzarla, nella distrofia di Becker la sintesi si verifica, ma la proteina risulta danneggiata nelle parti non terminali e presenta un peso molecolare minore.\nLa sintesi di una distrofina \"difettosa\" determina una maggiore fragilit\u00e0 di membrana, che a sua volta provoca una aumentata liberazione di creatinchinasi (CK) e un eccessivo ingresso di calcio nella cellula, con conseguente disfunzione muscolare. Questo spiega l'esordio clinico in et\u00e0 pi\u00f9 avanzata e la manifestazione di un fenotipo meno grave di quello della Duchenne.\nSintomatologia.\nI sintomi e i segni clinici compaiono mediamente intorno agli 11 anni di et\u00e0, vengono colpiti dapprima gli arti inferiori, vi sono cadute frequenti e il bambino si rialza con una \"manovra di arrampicamento\" (segno di Gowers); la progressione verso il cingolo scapolare e i muscoli respiratori avviene in genere pi\u00f9 tardi rispetto alla Duchenne, e in et\u00e0 avanzata si manifesta una cardiomiopatia dilatativa.\nTerapia.\nAttualmente non esiste alcuna possibilit\u00e0 di cura che conduca alla guarigione. L'utilizzo di steroidi serve solo a rallentare temporaneamente l'evoluzione della malattia.\nLa fisiokinesiterapia permette di prevenire le contratture, di migliorare la postura e di contenere asimmetrie, lordosi e scoliosi. In fase tardiva sono necessari tutori e altri ausili per il movimento.\nPrognosi.\nLa prognosi varia a seconda della gravit\u00e0: nelle forme pi\u00f9 gravi l'impossibilit\u00e0 nel deambulare si manifesta nella seconda decade di et\u00e0; la morte avviene per le complicanze cardiorespiratorie dovute alla malattia.\nNelle forme meno gravi si continua a camminare anche dopo i cinquant'anni, ma i pazienti necessitano ugualmente di monitoraggio della funzione cardiaca e respiratoria. Molti pazienti oggi arrivano a oltre 60 anni di et\u00e0, grazie al supporto della ventilazione artificiale."}
{"id": "1602572", "revid": "63727", "url": "https://it.wikipedia.org/wiki?curid=1602572", "title": "BMW M10", "text": "Il BMW M10 \u00e8 un motore per uso automobilistico prodotto in varie evoluzioni e versioni tra il 1961 ed il 1988 dalla Casa automobilistica BMW. Le sue cilindrate spaziano dagli 1,5 ai 2 litri.\nStoria.\nNel 1961 la BMW si accingeva ad uscire dalla grave crisi finanziaria degli anni cinquanta ed era intenzionata a rientrare nel settore delle vetture di prestigio lavorando al progetto Neue Klasse, da cui sarebbe nata una famiglia di vetture di fascia medio-alta, poi evolutasi ulteriormente verso l'alto.&lt;br&gt;\nPer motorizzare i modelli di tale famiglia, i vertici BMW affidarono il compito della progettazione e realizzazione del propulsore al barone Alex von Falkenhausen, un veterano nel settore dei motori, che gi\u00e0 da circa trent'anni collaborava con la Casa di Monaco. Inizialmente le specifiche impartitegli dai vertici BMW parlavano di un propulsore da vettura di segmento medio, e precisamente intorno agli 1,3 litri. Ma ben presto von Falkenhausen si rese conto che un simile propulsore non era assolutamente adatto al tipo di vettura che la Casa aveva in mente e propose invece una cilindrata intorno al litro e mezzo. I vertici BMW approvarono ed entro lo stesso anno venne realizzata un'unit\u00e0 motrice da 1,5 litri, ma in grado di essere evoluta verso cilindrate pi\u00f9 alte, fino a 2 litri. Ben presto il propulsore fu pronto ad equipaggiare la \"1500\", ossia la capostipite della \"Neue Klasse\" che avrebbe debuttato l'anno seguente.\nCaratteristiche.\nIl motore \"M10\" \u00e8 stato proposto non in un'unica configurazione, ma in svariate versioni ed evoluzioni, che hanno equipaggiato diversi modelli BMW di fascia alta e medio-alta fino ai tardi anni ottanta. &lt;br&gt;\nIn genere, per\u00f2, tutti i motori della serie M10 presentano le seguenti caratteristiche:\nVersioni ed evoluzioni.\nPer quanto riguarda le altre caratteristiche delle varie versioni dei motori della famiglia M10, esse variano di modello in modello, a seconda del quale assumevano diverse sigle. In genere questi motori portano una sigla generica che ne indica la cilindrata (per esempio \"M115\" per il 1.5, \"M116\" per il 1.6, ecc). Ognuno di questi motori \u00e8 a sua volta suddiviso in pi\u00f9 varianti recanti sigle diverse.\nVersione da 1,5 litri: M115.\nCon questa sigla viene contraddistinta l'unit\u00e0 motrice che debutt\u00f2 nel 1962 sulla \"BMW 1500\", la prima in assoluto, quella scaturita direttamente dalle mani e dall'ingegno del barone von Falkenhausen.&lt;br&gt;\nTale propulsore aveva una cilindrata di 1499 cm\u00b3. Ogni cilindro misurava 82\u00d771 mm di alesaggio e corsa ed era alimentato inizialmente da un carburatore monocorpo Solex 34, in seguito sostituito da un altro monocorpo Solex 36-40, leggermente pi\u00f9 prestante. Nel primo caso, la potenza massima raggiungibile era di 75 CV a 5300 giri/min, con un picco di coppia massima di 143 Nm a 3000 giri/min. Nel secondo caso, la potenza saliva fino ad 80 CV.&lt;br&gt;\nQuesto motore fu impiegato unicamente sulla \"BMW 1500\" tra il 1962 ed il 1964.\nVersione da 1,6 litri: M116.\nOttenuto tramite semplice rialesatura dell'unit\u00e0 originale da 1,5 litri (alesaggio passato da 82 ad 84\u00a0mm e corsa invariata) questo motore da 1573\u00a0cm\u00b3 \u00e8 stato proposto in due configurazioni: con carburatore monocorpo oppure doppio corpo, in entrambi i casi un Solex. Nel primo caso la potenza massima raggiungeva gli 83\u00a0CV a 5500 giri/min, mentre nel secondo caso arrivava a 105\u00a0CV a 6000 giri/min, con un picco di coppia massima pari a 131 N\u00b7m a 4500 giri/min. &lt;br&gt;\nDal 1975 al 1977 questo motore \u00e8 stato proposto in versione decisamente depotenziata (75 CV) sulla \"1502\".&lt;br&gt;\nQuesto motore ha trovato diverse applicazioni su vari modelli BMW:\nM10B16.\nIl motore M10B16 \u00e8 una versione rivista dell'unit\u00e0 \"M116\" che equipaggi\u00f2 le \"BMW 1600\" e \"1602\". \u00c8 stato concepito per equipaggiare la prima Serie 3, denominata \"E21\". Le differenze rispetto all'unit\u00e0 \"M116\" stanno nel minor rapporto di compressione, unito alla riprogettazione di testata, pistoni ed asse a camme, modifiche motivate dall'esigenza di far funzionare tale motore con benzina normale, allora utilizzata assieme alla \"super\". Tale motore era alimentato mediante un carburatore doppio corpo Solex. La potenza massima sal\u00ec da 85 a 90\u00a0CV a 6000 giri/min, mentre la coppia massima era di 123 N\u00b7m a 4000 giri/min. Il motore \"M10B16\" venne utilizzato praticamente solo sulla \"BMW 316\" E21 a carburatore, prodotta dal 1975 al 1980.\nM10B15.\nSi tratta di una versione depotenziata a 75\u00a0CV del motore \"M10B16\" da 1.6 litri che venne proposta tra il 1981 ed il 1984 sulla \"BMW 315\". Quest'ultima versione \u00e8 analoga a quella montata sulla \"1502\", ma con tutti gli aggiornamenti che hanno interessato il motore \"M10B16\".\nVersione da 1,8 litri: M118.\nCon la sigla M118 viene indicata la prima delle evoluzioni sulla base del precedente \"M115\". Questo motore, della cilindrata di 1773\u00a0cm\u00b3, fu ottenuto aumentando sia la misura dell'alesaggio (da 82 ad 84\u00a0mm) e della corsa (da 71 ad 80\u00a0mm). Questo motore fu montato sulla gamma \"BMW 1800\" prodotta tra il 1963 ed il 1968, quando venne sostituito da un altro 1.8, sempre appartenente alla famiglia \"M10\", ma con altre caratteristiche. La nuova unit\u00e0 motrice nasce da una profonda operazione di rialesatura dell'originaria unit\u00e0 da 1,5 litri. Le dimensioni di alesaggio e corsa di ogni cilindro passarono quindi da 82\u00d771 ad 89\u00d771\u00a0mm. La corsa rimase quindi invariata. La cilindrata totale era di 1766\u00a0cm\u00b3, mentre l'alimentazione era proposta in due modalit\u00e0, carburatore o iniezione elettronica, a seconda dei modelli e del periodo di commercializzazione. Questo motore venne utilizzato molto a lungo. Tale motore debutt\u00f2 alla fine dell'estte 1968 sulle ultime \"BMW 1800\", prodotte fino al 1972, e fu in seguito utilizzato anche su altri modelli della Casa fino al 1988.\nVersione da 2 litri.\nM05.\nQuesto motore \u00e8 un'evoluzione dell'unit\u00e0 \"M118\" da 1,8 litri. A partire da quest'ultimo si procedette ad un'ulteriore operazione di rialesatura, che port\u00f2 il diametro dei cilindri da 84 ad 89\u00a0mm, mentre la corsa rimas invariata ad 80\u00a0mm. La cilindrata finale era di 1990\u00a0cm\u00b3. Questo propulsore fu montato sulle berline e coup\u00e9 da 2 litri appartenenti sempre alla famiglia della \"Neue Klasse\" e prodotte dal 1965 al 1972. A seconda dei modelli su cui questo motore veniva utilizzato, variavano le modalit\u00e0 di alimentazione: con carburatore monocorpo Solex 40, la potenza massima raggiungeva i 100\u00a0CV a 5500 giri/min, con una coppia massima di 157 N\u00b7m a 3000 giri/min (in seguito la potenza sarebbe stata portata a 113\u00a0CV a 5800 giri/min); con due carburatori doppio corpo Solex 40PHH, la potenza saliva a 120\u00a0CV a 5500 giri/min (pi\u00f9 tardi anche a 135\u00a0CV a 5800 giri/min solo sulla \"2000 CS\"), con un picco di coppia motrice di 167 N\u00b7m a 3600 giri/min.&lt;br&gt;\nQuesto motore ha trovato applicazione in diversi modelli BMW:\nM43/1.\nCon questa sigla viene identificato un motore da 2 litri alimentato a carburatore, direttamente derivato dall'unit\u00e0 \"M17\" e rispetto a quest'ultima leggermente depotenziato. La sua potenza massima passa infatti da 115 a 109\u00a0CV a 5800 giri/min, con un picco di coppia massima pari a 160 N\u00b7m a 3700 giri/min. Questo motore \u00e8 stato montato nella \"320 E21\" tra il 1975 ed il 1977.\nM15B20.\nSi tratta di un'evoluzione basata sull'unit\u00e0 \"M05\", dalla quale si differenziava per l'introduzione dell'iniezione meccanica Kugelfischer al posto del carburatore. Con questa fondamentale innovazione, riusc\u00ec a raggiungere i 130\u00a0CV a 5800 giri/min ed una coppia motrice di 176 N\u00b7m a 4500 giri/min.&lt;br&gt;\nQuesto motore \u00e8 stato utilizzato su:\nM17B20.\n\u00c8 una variante dell'unit\u00e0 \"M05\" introdotta su vasta scala nelle prime \"BMW 520\" a carburatore prodotte dal 1972 al 1977. Le differenze rispetto alla precedente unit\u00e0 di origine non sono molte, ma sufficienti a far passare la potenza massima da 100 a 115\u00a0CV a 5800 giri/min, che dal 1976 divennero disponibili a 5600 giri/min.\nM31.\nL'unit\u00e0 M31 altro non \u00e8 che la versione sovralimentata mediante turbocompressore dell'unit\u00e0 \"M15\". Fu impiegata di serie solo in un modello, vale a dire la . Questo motore \u00e8 quindi in pratica lo stesso delle \"BMW 2002 tii\", e quindi alimentato anch'esso con iniezione meccanica Kugelfischer, ma con l'aggiunta di una turbina KKK, che fa decollare la potenza massima, portandola da 130 a 170\u00a0CV a 5800 giri/min, mentre la coppia massima sale a 241 N\u00b7m, disponibili per\u00f2 solo a 4000 giri/min.\nM64 e M69.\nQueste due sigle indicano due motori assai simili fra loro e con poche modifiche di dettaglio rispetto al 2 litri ad iniezione siglato \"M15\" che vanno a sostituire. Sono stati montati rispettivamente sotto il cofano della \"320i E21\" (1975-77) e della \"520i\" (1976-81). Le differenze con l'unit\u00e0 \"M15\" sono poche, la pi\u00f9 significativa delle quali sta nell'adozione dell'iniezione meccanica Bosch K-Jetronic al posto della Kugelfischer. La potenza scende da 130 a 125\u00a0CV (a 5700 giri/min per la \"M64\" e a 5800 giri/min per la \"M69\"), mentre la coppia massima \u00e8 di 172 N\u00b7m a 4350 giri/min."}
{"id": "1602576", "revid": "11959", "url": "https://it.wikipedia.org/wiki?curid=1602576", "title": "Sana'i di Ghazna", "text": "Biografia.\nSan\u0101\u02bei, da qualcuno definito un \"precursore persiano di Dante\" (Nicholson), appartiene con Farid al-Din 'Attar e Rumi alla triade dei grandi poeti mistici della letteratura persiana medievale. Divise la sua vita tra la frequentazione di varie corti locali e quella di ambienti religiosi e della mistica sufi. Dopo un lungo apprendistato presso le corti pi\u00f9 provinciali dell'Iran orientale, torn\u00f2 a Ghazna dove termin\u00f2 gloriosamente la sua carriera come poeta dei sultani ghaznavidi.\nL'opera.\nAutore di: un \"Div\u0101n\" (canzoniere) contenente ghazal e qa\u1e63\u012bda; un monumentale poema didattico d'intonazione mistica intitolato \"\u1e24ad\u012bqat al-\u1e24aq\u012bqa\" (\"Il giardino della Verit\u00e0\") che comprende, nelle varie versioni, pervenute dai 3.500 ai 10.000 versi; un cosiddetto \"Settetto\" di pi\u00f9 brevi poemi di vario argomento, tra cui spicca il celebre \"Sayr al-\u02bf'bad il\u00e0 l-Ma\u02bfad\" (\"Il viaggio degli uomini per l'altra vita\"). Quest'ultimo \u00e8 una sorta di \"Divina Commedia\" in miniatura di circa 800 versi, in cui il poeta guidato da un saggio vegliardo s'immagina di percorrere il regno dell'aldil\u00e0 in un viaggio iniziatico attraverso la cripta cosmica che lo porter\u00e0 dall'\"inferno\" del mondo sub-lunare, attraverso il \"purgatorio\" delle sfere celesti, sino a un \"paradiso\" posto oltre il cielo delle Stelle Fisse, dove incontrer\u00e0 una misteriosa Luce in cammino dai pi\u00f9 identificata con la luce della profezia o con la stessa luce divina."}
{"id": "1602579", "revid": "339392", "url": "https://it.wikipedia.org/wiki?curid=1602579", "title": "Classifiche campionati di Eccellenza 2004/05", "text": ""}
{"id": "1602581", "revid": "1543377", "url": "https://it.wikipedia.org/wiki?curid=1602581", "title": "Nemicolopterus crypticus", "text": "Nemicolopterus (il cui nome significa \"ala abitante della foresta\") \u00e8 un genere estinto di pterosauro pterodactyloide tapejaromorfo vissuto nel Cretaceo inferiore, circa 120 milioni di anni fa (Aptiano), in quello che all'epoca era il Biota Jehol nella Formazione Jiufotang, nella Provincia di Liaoling, Cina. Il genere contiene una singola specie, ossia \"N. crypticus\", descritta nel 2008. Il nome generico, \"Nemicolopterus\", deriva dalle seguenti parole greche: \"Nemos\" che significa \"foresta\", \"ikolos\" che significa \"abitante\", e \"pteron\" che latinizzato significa \"ala\". Il nome specifico, \"crypticus\", deriva da \"kryptos\", che significa \"nascosto\".\nDescrizione.\nCon un'apertura alare di poco meno di 25 centimetri (10 pollici) e una lunghezza di appena 5 centimetri (1,9 pollici) \"Nemicolopterus\" \u00e8 il pi\u00f9 piccolo tra gli pterosauri noti, ad eccezione degli esemplari neonati. L'unico esemplare conosciuto rappresenta un individuo non completamente cresciuto, sebbene Wang \"et al.\" (2008) nei loro studi citarono il livello di fusione ossea e l'ossificazione delle dita dei piedi, della gastralia e dello sterno, indicando che si trattasse di un individuo subadulto piuttosto che di un cucciolo. Tuttavia, il paleontologo Darren Naish, sul suo blog, contest\u00f2 tale identificazione in quanto si \u00e8 scoperto che gli pterosauri sono animali altamente precoci, e la fusione ossea e l'ossificazione si verificano in fretta. Infatti, la scoperta di uova con embrioni di pterosauri hanno dimostrato che questi animali erano gi\u00e0 in grado di volare e procacciarsi il cibo sin dalla nascita. Sulla base di ci\u00f2 \u00e8 possibile che \"Nemicolopterus\" potrebbe essere in realt\u00e0 un individuo neonato o giovanile del genere contemporaneo \"Sinopterus\".\nClassificazione.\n\"Nemicolopterus\" \u00e8 noto da un singolo fossile, dal numero di catalogo IVPP V-14377, custodito nella collezione dell'Istituto di Paleontologia e Paleoantropologia dei Vertebrati a Pechino, Cina. Il fossile \u00e8 stato rinvenuto all'interno della Formazione Jiufotang, che risale all'Aptiano, circa 120 milioni di anni fa. L'esemplare fossile \u00e8 rinvenuto nella localit\u00e0 di Luzhhouou della citt\u00e0 di Yaolugou, nella contea di Jianchang, nella Provincia di Liaoning occidentale, nella Cina nord-orientale.\n\"Nemicolopterus\" \u00e8 un pterosauro sdentato. Nei loro studi Wang \"et al.\" (2008) hanno concluso che \"Nemicolopterus\" rappresenti una stadio primitivo intermediario tra Pteranodontoidea e Dsungaripteroidea. Sebbene \"Nemicolopterus\" sia minuscolo, alcuni dei membri di questi gruppi si sono evoluti nei pi\u00f9 grandi animali volanti che siano mai vissuti, come \"Quetzalcoatlus\".\n\"Nemicolopterus\" dimostra chiari adattamenti nelle dita dei piedi e negli artigli per afferrare ed aggrapparsi ai rami degli alberi. La maggior parte degli pterosauri sono noti da sedimenti marini, il che significa che probabilmente si nutrisse di animali marini che pescavano nell'oceano e che atterrassero lungo le spiagge o sulle scogliere adiacenti. \"Nemicolopterus\", d'altra parte, \u00e8 uno dei pochi pterosauri conosciuti che visse nell'entroterra continentale e probabilmente si nutriva di insetti, atterrando sui rami degli alberi. Queste caratteristiche lo accomunano al lignaggio dei Tapejaridae (come \"Sinopterus\", di cui \"Nemicolopterus\" potrebbe essere sinonimo) che mostrano anch'essi forti adattamenti all'arrampicata.\nPaleoecologia.\n\"Nemicolopterus\" visse in quella che oggi \u00e8 la Formazione Jiufotang, risalente a circa 120 milioni di anni fa (Aptiano). A quell'epoca la zona era un'ampia area boschiva dell'entroterra, con una vegetazione dominata da piante come ginkgo, taxus, ephedra ed equiseti, e attraversata da numerosi fiumi, laghi e paludi.\n\"Nemicolopterus\" condivideva questo habitat con una moltitudine di altri pterosauri, che includevano i grandi \"Liaoningopterus\" e \"Moganopterus\", ed altri pi\u00f9 piccoli, come \"Eopteranodon\". Tutti questi pterosauri condivideva questo habitat grazie alla partizione delle nicchie ecologiche, non solo tra diverse specie, ma anche per diverse et\u00e0. Negli stessi luoghi vivevano anche dinosauri come il piccolo dromaeosauride \"Microraptor\", l'ankylosauro \"Chuanqilong\" ed il tyrannosauroide \"Sinotyrannus\". "}
{"id": "1602583", "revid": "31886", "url": "https://it.wikipedia.org/wiki?curid=1602583", "title": "Bulverde (hardware)", "text": "Bulverde \u00e8 il nome in codice della seconda evoluzione del processore XScale, sviluppato da Intel per i computer palmari e gli smartphone; era stato annunciato la prima volta a settembre 2003 ed \u00e8 stato poi presentato il 13 aprile 2004. Facendo parte della famiglia XScale si trattava ancora di un processore non compatibile con l'architettura X86.\nBulverde era un componente chiave della Intel Personal Internet Client Architecture (Intel PCA), ovvero la specifica di sviluppo del produttore statunitense per la progettazione di dispositivi wireless che combinano funzionalit\u00e0 per le comunicazioni vocali e accesso a Internet.\nCaratteristiche tecniche.\nRispetto alla prima generazione di processori XScale, Bulverde portava con s\u00e9 tutta una serie di innovazione tecnologiche miranti a rendere pi\u00f9 veloci e flessibili nell'uso multimediale tutti i nuovi tipi di dispositivi basati sulla nuova CPU, grazie anche al fatto che erano disponibili diversi modelli con clock che partiva da 312 MHz, per raggiungere al massimo i 624 MHz, senza per\u00f2 per questo penalizzare l'autonomia di esercizio.\nNelle intenzioni del produttore infatti, Bulverde avrebbe dovuto accelerare la convergenza fra telefoni cellulari e PDA, oltre a ridurre progressivamente il divario prestazionale fra tali dispositivi e i comuni notebook.\nTecnologie implementate.\nPer ottenere i risultati che si era prefissa, Intel ha portato nel nuovo progetto Bulverde alcune tecnologie utilizzate nei chip per PC portatili. Tutti i nuovi prodotti integravano la nuova tecnologia Wireless MMX, un adattamento del noto set di istruzioni MMX presenti da anni in tutti gli altri processori Intel e che consentiva la riproduzione di video di qualit\u00e0 elevata e di giochi 3D anche su questo tipo di dispositivi; infatti la presenza delle istruzioni MMX consentiva di ottenere le stesse prestazioni a velocit\u00e0 di clock pi\u00f9 basse, preservando di conseguenza la durata delle batterie. In aggiunta a questo, un'altra tecnologia chiave introdotta con Bulverde era una variante di quella pensata per il risparmio energetico SpeedStep e chiamata Wireless SpeedStep, che era in grado di gestire dinamicamente il clock e il voltaggio della CPU per diminuire i consumi (fino al 50%) quando non \u00e8 richiesta tutta la potenza di elaborazione. Si tratta di una soluzione pi\u00f9 evoluta rispetto alla precedente Intel Dynamic Voltage Management nella prima generazione XScale, in quanto prevede 3 nuovi stati a basso consumo: \"Deep Idle\", \"Standby\" e \"Deep Sleep\".\nFunzionalit\u00e0 legate alla sicurezza.\nI miglioramenti di Bulverde non si fermavano qui, dato che esso era in grado anche di accelerare in hardware alcune delle pi\u00f9 diffuse applicazioni di sicurezza, quali SSL, VPN e firma digitale, oltre che del codice IMEI nei sistemi telefonici. Queste caratteristiche che Intel raccoglieva sotto il nome di \"Security Engine\" si avvantaggiavano proprio della presenza delle tecnologia Wireless MMX ed era anche in grado di fornire un accesso pi\u00f9 sicuro alla memoria e impedire l'esecuzione di applicazioni e script potenzialmente pericolosi, sebbene fosse richiesto il supporto da parte del sistema operativo.\nAl momento del lancio era stato presentato solo il modello base da 312 MHz, mentre i modelli pi\u00f9 potenti (416 MHz, 520 MHz e 624 MHz) sono arrivati progressivamente nei mesi successivi.\nConfronto con la precedente generazione.\nSecondo Intel l'adozione della nuova tecnologia Wireless MMX forniva, con le applicazioni ottimizzate, miglioramenti prestazionali notevoli rispetto ai processori della prima generazione. Ad esempio il modello pi\u00f9 economico di Bulverde (da 312 MHz) era in grado di offrire le stesse prestazioni di un PXA 255 da 520 MHz, mentre un modello intermedio (416 MHz) sarebbe stato simile ad un ipotetico processore da 624 MHz della precedente generazione, che in realt\u00e0 non \u00e8 mai stato presentato, dato che questa si fermava a 400 MHz. Infine il modello di punta della serie Bulverde (624 MHz) sarebbe pari ad un vecchio XScale portato a 775 MHz.\nL'abbinamento delle due tecnologie chiave di Bulverde, vale a dire Wireless MMX e SpeedStep consentivano al PXA270, confrontato con il PXA262, di aumentare l'autonomia del dispositivo fino al 42% durante la riproduzione di brani MP3, fino al 77% nella riproduzione dei video QVGA (320x240 pixel) e 63% nella codifica di tali video. Infine, era possibile raggiungere i 24 fps (invece dei 17 fps del modello precedente) durante le videoconferenze, il tutto consumando la stessa quantit\u00e0 di energia.\nNuovo processore grafico: Marathon.\nContestualmente al lancio di Bulverde, Intel ha annunciato anche un nuovo processore grafico commercializzato con il nome di Intel 2700G, ma conosciuto con il nome in codice Marathon, che \u00e8 poi arrivato sul mercato nell'autunno successivo. Era un chip in grado di supportare video MPEG-4 a 30 fps e Windows Media Video a 640x480, oltre che MPEG-2 a 720x480 sempre a 30 fps. Marathon era anche in grado di generare 150.000 pixel al secondo in ambito 2D e ben 970.000 poligoni al secondo in ambito 3D. Infine per quanto riguarda il trattamento di immagini scattate dalle fotocamere integrate nei dispositivi, era possibile gestire foto fino a 4 MPx. Il chip, il cui consumo di picco era di 100 mW, poteva anche interfacciarsi a moduli GPS e adattatori Wi-Fi.\nPossibile variante per cellulari.\nAd aprile 2006 Intel aveva dichiarato di essere al lavoro su una nuova piattaforma per cellulari che avrebbe fatto gola ad un mercato pi\u00f9 ampio di quelli degli smartphone.\nSi sarebbe dovuto trattare di una soluzione che comprendeva un processore per le comunicazioni (Xscale PXA900 con core Hermon) e un processore separato (Xscale PXA270 con core Bulverde), uniti in un singolo chip dal nome in codice Tavor.\nL'abbandono dell'intero progetto XScale.\nIl 5 giugno 2006 Intel ha dichiarato, per voce del CEO Pat Gelsinger, di aver interrotto lo sviluppo di tutti i progetti appartenenti alla famiglia XScale per aderire alla recente politica di ristrutturazione interna dell'azienda, mirante al taglio degli investimenti nei settori meno redditizi. Malgrado la validit\u00e0 del progetto infatti, Intel non \u00e8 mai riuscita a \"sfondare\" anche in questo settore tuttora dominato dalle soluzioni di Texas Instruments, forse anche a causa della incompatibilit\u00e0 con il mondo x86.\nUn mese dopo l'intera divisione XScale della Intel \u00e8 stata venduta ad uno dei suoi partner, la Marvell Technology Group per 600 milioni di dollari, che ha dichiarato di voler continuare lo sviluppo di questa famiglia di processori. Di conseguenza anche la produzione di Bulverde \u00e8 passata nelle mani della nuova compagnia.\nIl successore.\nDopo la vendita della divisione XScale a Marvell, sembrava che lo sviluppo del successore di Bulverde, conosciuto come Monahans fosse compromesso, ma agli inizi del 2007 proprio Marvell ha presentato i nuovi prodotti basati sulla generazione successiva."}
{"id": "1602585", "revid": "125385628", "url": "https://it.wikipedia.org/wiki?curid=1602585", "title": "Juan Sebasti\u00e1n Elcano", "text": "Biografia.\nPrimi anni.\nJuan Sebastian Elcano nacque nel 1480 a Getaria, un villaggio sulle rive del Golfo di Biscaglia in una famiglia basca con tre fratelli. In giovent\u00f9 era un mercenario poi nel 1510, essendo proprietario e capitano di una nave, partecip\u00f2 all'assedio di Tripoli. Elcano vendette la nave e si stabil\u00ec con l'equipaggio ma questo fu considerato un grave crimine, e fu costretto a fuggire a Siviglia. L\u00ec incontr\u00f2 un suo compagno basco, Ibarolla, il quale conosceva bene Magellano, che stava preparando una spedizione volta alla circumnavigazione del globo per ordine del re Carlo V. Dopo aver completato speciali corsi di navigazione, Elcano si specializz\u00f2 come timoniere o nostromo sul veliero \"Concepcion\".\nLa spedizione con Magellano.\nNel 1519 Juan Sebastian Elcano prese parte alla spedizione guidata dal portoghese Ferdinando Magellano, il cui obbiettivo era oltrepassare la punta meridionale del Sud America e raggiungere le isole Molucche, in modo da poter trovare una rotta pi\u00f9 veloce per le isole delle spezie. La spedizione part\u00ec dal porto di San Lucar de Barrameda il 20 settembre 1519, con cinque navi e un equipaggio di 270 persone, partirono al comando del portoghese. Elcano era nostromo a bordo della \"Concepci\u00f3n.\" Quando la flotta navigava lungo le coste del Sud America, Elcano prese parte assieme ad altri ufficiali ad un ammutinamento contro Magellano. La rivolta fu repressa ed Elcano fu risparmiato. Dopo cinque mesi di duro lavoro in catene venne liberato e Magellano gli affid\u00f2 il comando della \"Santiago\". \nIl 27 aprile 1521 Ferdinando Magellano fu ucciso nella battaglia di Mactan da dei nativi delle Filippine. Il comando delle due navi rimaste, la \"Victoria\" e la \"Trinidad\", fu assegnato ad Elcano. Il 6 novembre la spedizione raggiunse finalmente le Molucche, vera destinazione della spedizione. Agli spagnoli si pose ora il problema di quale rotta affrontare per ritornare in Spagna: ripercorrere in senso inverso l'itinerario di andata riattraversando il Pacifico, oppure proseguire verso ovest attraversando l'Oceano Indiano, circumnavigando l'Africa e risalendo l'Atlantico fino alla Spagna. Entrambe le opzioni erano rischiose. Attraversare il Pacifico aveva gi\u00e0 messo a dura prova la spedizione all'andata, tentare la traversata una seconda volta era assai pericoloso. Procedere verso ovest era altrettanto rischioso in quanto, essendo territorio portoghese in base al Trattato di Tordesillas del 1494, le navi spagnole rischiavano di essere catturate dai portoghesi. \nA questo punto le sorti delle due navi superstiti si divisero definitivamente. La \"Victoria\", al comando di Elcano, prosegu\u00ec verso ovest mentre la \"Trinidad\" decise di tornare indietro verso est. Elcano riusc\u00ec abilmente ad eludere le navi portoghesi e rientr\u00f2 in Spagna con la Victoria il 6 settembre 1522, avendo attuato la prima circumnavigazione della Terra. La \"Trinidad\", invece, fu catturata e distrutta dai Portoghesi e il suo equipaggio imprigionato. \nAppena ritornato in patria, Elcano scrisse una lettera di 700 parole indirizzata al sovrano Carlo V in cui riporta il successo della spedizione senza per\u00f2 mai menzionarsi. Elcano fu poi accolto con tutti gli onori da Carlo V, il quale fece realizzare per lui uno stemma raffigurante un globo terrestre che recava le parole \"Primus circumdedisti me\" (in latino:\"\"Mi hai circondato per la prima volta\").\" Elcano reclam\u00f2 e ricevette dall'imperatore tre doni come ricompensa per il suo successo, vale a dire una pensione annua di 500 ducati, due uomini armati per scortarlo e una dichiarazione ufficiale di grazia per la vendita della sua nave ai banchieri sabaudi. Alla sua famiglia fu affidato il governo del Marchesato di Buglas nell'isola di Negros, nelle Filippine. \nSeconda spedizione alle Molucche.\nNel 1525 a Juan Sebastian Elcano fu incaricato di compiere una seconda spedizione verso le Molucche assieme a Garc\u00eda Jofre de Loa\u00edsa. La flotta di sette navi super\u00f2 lo Stretto di Magellano il 26 maggio 1526, ma Elcano e molti altri membri dell'equipaggio perirono di scorbuto dopo pochi mesi."}
{"id": "1602586", "revid": "767487", "url": "https://it.wikipedia.org/wiki?curid=1602586", "title": "Steve Sidwell (musicista)", "text": "Ha lavorato con diversi artisti, come Robbie Williams, i Queen, Mark Knopfler, Enya e George Michael, ha condotto il programma radiofonico \"The Chris Moyles Show\" della BBC, lavora per Eurodisney a Parigi.\nPi\u00f9 recentemente ha prodotto una prestazione corale per una pubblicit\u00e0 dell'Honda Civic, basata sulla riproduzione, da parte del coro, dei rumori che si possono ascoltare mentre si guida l'automobile.\nCon il coro \"The Hollywood Film Chorale\" ha riproposto questo gioco d'intreccio tra musica e rumore al settantesimo e al settantanovesimo dell'Academy Awards, riproducendo brevi scene di diversi film hollywoodiani. \u00c8 noto per aver suonato la tromba in alcune canzoni dello Zecchino d'Oro 2017, come \"Gualtiero dei mestieri\" e \"S\u00ec, davvero mi piace!\", nelle quali \u00e8 presente anche suo fratello Neil, che suona il trombone."}
{"id": "1602588", "revid": "154326", "url": "https://it.wikipedia.org/wiki?curid=1602588", "title": "Margravio del Brandeburgo", "text": ""}
{"id": "1602592", "revid": "339392", "url": "https://it.wikipedia.org/wiki?curid=1602592", "title": "Conte del Palatinato", "text": ""}
{"id": "1602599", "revid": "339392", "url": "https://it.wikipedia.org/wiki?curid=1602599", "title": "Tour della Nazionale di rugby XV della Nuova Zelanda 1903", "text": ""}
{"id": "1602604", "revid": "59975", "url": "https://it.wikipedia.org/wiki?curid=1602604", "title": "Jaime St.James", "text": ""}
{"id": "1602617", "revid": "74801", "url": "https://it.wikipedia.org/wiki?curid=1602617", "title": "Ahmad Ghazali", "text": "Biografia.\n[Le notizie sulla sua vita sono scarne e frammentarie.] Fratello minore del celebre teologo Abu Hamid al-Ghazali (1058-1111), Ahmad Ghazali nacque a Tus intorno al 1061 e visse a cavallo tra il sec. XI e XII a Baghdad e in alcune citt\u00e0 persiane, morendo (pare) a Qazvin intorno al 1126. Insegn\u00f2 le scienze religiose nella Nizamiyya (a Baghdad), la pi\u00f9 celebre universit\u00e0 dell'Islam medievale, ove godette del patronato della classe dirigente politico-religiosa; succedendo al fratello quando questi, a seguito di una crisi mistica, abbandoner\u00e0 l'insegnamento.\nL'opera.\nAutore di vari trattati di argomento mistico-teologico (scritti in arabo), \u00e8 noto soprattutto come teorico dell'amore mistico, di cui ne illustr\u00f2 i fondamenti in un breve densissimo trattato (vergato in prosa persiana mista a versi), destinato a grande fortuna nel medioevo islamico: \"Sawanih al-'Ushshaq\" ('I casi degli amanti' o 'Le occasioni degli amanti'). Quest'opera verr\u00e0 tradotta e commentata in tutta l'ecumene musulmana, dalla Istanbul ottomana sino alla Delhi dei Moghul.\nSempre in arabo, infine, sono alcuni celebri sermoni (probabilmente trascritti dai discepoli) nei quali \u00e8 rivalutato il ruolo di Ibl\u012bs (nome di Satana nel Corano), inopinatamente elevato a campione del monoteismo."}
{"id": "1602618", "revid": "773636", "url": "https://it.wikipedia.org/wiki?curid=1602618", "title": "Pieve di Sant'Eugenia al Bagnoro", "text": "La pieve di Sant'Eugenia al Bagnoro \u00e8 una chiesa di Arezzo che si trova in localit\u00e0 Bagnoro.\nDocumentata fin dal 1012, \u00e8 stata nel Medioevo una delle pievi pi\u00f9 importanti della diocesi aretina. Tale pieve, in antichit\u00e0 di patronato della famiglia Centeni, era matrice di nove chiese filiali, delle quali non le rimasero che le sette seguenti:\nL'edificio presenta due fasi costruttive: la zona presbiteriale, riferibile al XII secolo, mostra tre absidi, delle quali quella sinistra serve da base al campanile; il resto della fabbrica \u00e8 realizzato secondo tecniche costruttive altomedievali ma \u00e8 attribuibile all'XI secolo. L'edificio sub\u00ec il crollo della facciata e della torre campanaria cilindrica, della quale rimane il basamento. Il restauro condotto tra il 1968 e il 1981 ha assicurato la stabilit\u00e0 dell'edificio.\nNel 2015 la chiesa \u00e8 stata sottoposta ad estensivo restauro, curato dalla locale Michela Bobini."}
{"id": "1602619", "revid": "1632387", "url": "https://it.wikipedia.org/wiki?curid=1602619", "title": "Storia della danza", "text": "La storia della danza si occupa dello sviluppo - nei secoli e nelle varie parti del mondo - di questa particolare forma di espressione artistica che si serve del movimento del corpo sulla base di un ritmo interno, che pu\u00f2 essere (o meno) suggerito o ispirato da fonti musicali.&lt;br&gt; \nLa disciplina storiografica riguardante la danza tuttavia \u00e8 di origini relativamente recenti. Infatti solo nel XX secolo sono iniziati gli studi pi\u00f9 specificamente dedicati a questa arte, grazie alla diversa considerazione che essa \u00e8 andata acquistando rispetto al passato: non pi\u00f9 \"sorella minore\" della musica, ma espressione umana autonoma e con una propria dignit\u00e0 di arte. Di conseguenza sono comparse le prime pubblicazioni a carattere storiografico, sia per quanto riguarda il campo di ricerca in ambito antropologico, sia per quello intorno agli usi e costumi sociali nei secoli e nelle varie parti del mondo, sia per quello che concerne la danza come arte dello spettacolo.\nLa danza \u00e8 la prima espressione artistica del genere umano perch\u00e9 ha come mezzo di espressione il corpo. Tutte le altre arti infatti prevedono l'uso di oggetti che fungono da strumenti, ad eccezione del canto che, come la danza, si avvale di uno strumento corporeo.&lt;br&gt; \nLa danza \u00e8 parte integrante dei rituali, \u00e8 forma di preghiera, \u00e8 momento di aggregazione della collettivit\u00e0 nelle feste popolari e occasione di aggregazione tra le persone in generale. Nel corso dei secoli \u00e8 sempre stata lo specchio della societ\u00e0, del pensiero e dei comportamenti umani. Inoltre la danza \u00e8 l'unica arte che si avvale insieme del tempo e dello spazio. Perci\u00f2 la storia della danza \u00e8 una disciplina vastissima e riguarda le espressioni etniche e popolari (etnocoreologia), i balli di societ\u00e0 (storia della danza sociale) e infine la danza come arte dello spettacolo, che fino al XX secolo riguardava esclusivamente il teatro e pi\u00f9 recentemente anche il cinema e la televisione.\nLe righe che seguono riguardano esclusivamente la danza come arte dello spettacolo nella civilt\u00e0 occidentale.\nAntica Grecia.\nLa danza accompagna la storia della civilt\u00e0 umana a partire dall'epoca preistorica fino al consolidamento delle prime civilt\u00e0 stanziali acquistando un ruolo rilevante soprattutto in Antica Grecia. Qui si svilupparono numerose tipologie di danze classificate dagli storici in tre categorie: \nSi pu\u00f2 dire che fin dalle origini del teatro la danza ne \u00e8 stata parte integrante costituendo uno dei suoi principali livelli espressivi e l'elemento principale dei rituali religiosi. Nella Grecia antica le rappresentazioni teatrali erano momenti importanti di aggregazione della collettivit\u00e0 che venivano organizzati dalle autorit\u00e0 politiche in occasione delle feste dedicate alle varie divinit\u00e0. Nella tragedia l'azione era portata avanti dagli attori e dal coro, che si esprimeva cantando e danzando; la parola \u03ba\u03cc\u03c1\u03bf\u03c2, infatti, deriva dal verbo \u03ba\u03bf\u03c1\u03ad\u03c5\u03bf, danzare, e dallo stesso verbo derivano alcuni termini ancora oggi utilizzati - come [coreografia], [coreografo], [coreutica]. Cos\u00ec \u00e8 per la parola \"orchestra\",che nell'italiano moderno designa un insieme di strumenti musicali, mentre nell'antica Grecia indicava il luogo del teatro dove agiva il coro e derivava da \u03bf\u03c1\u03ba\u03ad\u03bf\u03bc\u03b1\u03b9, un altro verbo che significava \"danzare\", perch\u00e9 l'azione del coro era formata dal canto e dalla danza. \nLa tragedia e la commedia si esprimevano a mezzo della \u03bc\u03bf\u03c5\u03c3\u03b9\u03ba\u1fc4, termine che indicava l'insieme inscindibile di poesia, musica e danza, tre arti considerate di pari importanza che interagivano continuamente.\nLa danza tipica della tragedia era l'Emmel\u00e9ia, dal carattere solenne e austero, quella della commedia era la Cordax, caratterizzata dalla lascivit\u00e0 e dalla vivacit\u00e0. Nel dramma satiresco invece si usava danzare la Sikinnis.\nMedioevo.\nDurante il Medioevo la danza, che in un primo periodo era praticata anche all'interno degli edifici religiosi come parte dei rituali e accompagnamento dei canti, sub\u00ec la condanna delle autorit\u00e0 ecclesiastiche che vedevano nella sua pratica il pericolo della lascivit\u00e0 dei costumi, data l'ostentazione del corpo in movimento e il tipo di comunicazione prettamente visiva che si andava contrapponendo a quella orale-uditiva dei predicatori. Tuttavia anche durante questo lungo periodo si hanno numerose forme di intrattenimento spettacolare con danze e/o mascherate danzate. Il professionista dello spettacolo medievale \u00e8 il giullare, che spesso intratteneva il pubblico con balli solistici oppure, in occasione delle feste, guidava le danze collettive dei villaggi o delle citt\u00e0.&lt;br&gt;\nTra le danze popolari quella che viene menzionata pi\u00f9 spesso \u00e8 sicuramente la carola, danza a catena chiusa (le persone si tenevano per mano e danzavano in cerchio), eseguita soprattutto nelle feste di primavera intorno a un albero o a un personaggio che incitava i ballerini battendo mani e piedi a ritmo. La carola \u00e8 citata pi\u00f9 volte da Boccaccio nel \"Decamerone\" e anche da Dante nella \"Divina Commedia\". La farandola \u00e8 invece una danza a catena aperta, nella quale le persone si tenevano ugualmente per mano ma aprivano il cerchio iniziale per dar luogo a nuove evoluzioni e disegni. Altre danze sono la tresca, la ridda e il ballonchio.&lt;br&gt;\nDopo l'anno Mille in tutta Europa si diffuse la danza macabra, che sembra fosse praticata nei pressi dei cimiteri, dato che il termine \"macabro\" deriverebbe dall'arabo \"mak\u00e0br\", che vuol dire cimitero. Non si hanno notizie certe sulla pratica effettiva di questa forma di danza, ma solo numerose testimonianze iconografiche e letterarie.\nRinascimento.\nDurante il Rinascimento nelle corti italiane si svilupp\u00f2 una forma ricercata di ballo che prevedeva norme da seguire e un certo studio di passi e movimenti. La danza infatti era ritenuta una vera e propria forma di educazione. La danza dei nobili era di diretta derivazione da quella del popolo, ma veniva trasformata secondo le regole del perfetto cortigiano: la compostezza, l'atteggiamento nobile, le convenzioni sociali della cavalleria e della galanteria. Nel Quattrocento la figura del maestro di ballo era molto richiesta per istruire i signori e i cortigiani; tra questi, Domenico da Piacenza (detto \"Domenichino\") e il suo discepolo Guglielmo Ebreo da Pesaro saranno i primi autori di veri e propri trattati di quella che gi\u00e0 veniva chiamata l'\"Arte del Ballo\". Domenichino scrisse il manuale \"De arte saltandi et choreas ducendi\" (1450 circa) e Guglielmo, autore del \"De pratica seu arte tripudii vulgare opusculum\" (1463) acquist\u00f2 una rinomanza tale da essere chiamato alla corte di Urbino da Federico da Montefeltro. A loro contemporaneo \u00e8 Antonio Cornazzano, che scrisse il \"Libro dell'arte del danzare\" (1455). &lt;br&gt;\nNel secolo successivo saranno Fabrizio Caroso da Sermoneta con \"Il Ballarino\" (1581) e Cesare Negri con \"Le Gratie d'amore\" (1602) i principali autori di trattati sull'\"arte di ben condurre le danze\". Anche in Francia non mancava chi si incaric\u00f2 di raccogliere e descrivere le principali danze in voga ai suoi tempi: \u00e8 Jean Taburot, canonico di Langres, autore del trattato \"Orch\u00e9sographie\", da lui pubblicato nel 1589 firmandosi con lo pseudonimo di Thoinot Arbeau, che altro non \u00e8 che l'anagramma del suo nome.\nNel 1581 presso la corte francese del re Enrico III fu allestito quello che molti studiosi considerano il primo balletto della storia, il \"Ballet Comique de la Reine,\" composto di brani recitati, danzati e cantati e realizzato dall'italiano Baldassarre Baltazarini da Belgioioso. La parola \u201ccomique\u201d stava ad indicare che la rappresentazione, per il suo argomento, apparteneva al genere della Commedia.\nIl Seicento.\nMa \u00e8 solo nella seconda met\u00e0 del XVII secolo che la danza \u00e8 salita sui palcoscenici teatrali, in seguito alla nascita dei teatri pubblici. Sempre in Francia, essa ha ricevuto una forte spinta da Luigi XIV, che amava molto danzare ed esibirsi in prima persona negli spettacoli di corte, nel \"Ballet Royal du Jour et de la Nuit\" del 1653, su musica in parte scritta da Giovanni Battista Lulli. Egli nel 1661 ha istituito l'Acad\u00e9mie Royale de Danse, preposta alla definizione delle regole inerenti a quest'arte, che nel 1672 \u00e8 stata fusa con l'Acad\u00e9mie Royale de Musique. Le convenzioni sociali e le regole formali erano essenziali alla corte del Re Sole, questo spiega il gran lavoro di codificazione delle Accademie. \nCon la costituzione dell'Acad\u00e9mie Royale de Danse prese avvio la danza accademica, cos\u00ec denominata perch\u00e9 la sua caratteristica \u00e8 quella di dipendere dalle norme codificate in quella Accademia. Per questo motivo la terminologia del balletto classico \u00e8 universalmente in lingua francese.\nPer quanto riguarda gli spettacoli teatrali le forme in voga erano la \"trag\u00e9die-ballet\" e la \"com\u00e9die-ballet\", cui a fine secolo si \u00e8 aggiunta l\u2019\"op\u00e9ra-ballet\", tutte forme dove poesia, danza e musica erano parte integrante dello spettacolo.\nIl Settecento.\nPer il secolo XVIII si deve distinguere tra danza di corte e danza di teatro. Quest'ultima infatti si era trasformata nello stile per obbedire alle esigenze del tipo di visione imposta dalla struttura dello spazio scenico: a differenza degli spettacoli organizzati negli ambienti di corte, dove il pubblico si posizionava intorno allo spazio delle danze, ora il palcoscenico era posto di fronte agli spettatori e tutto ci\u00f2 che vi stava sopra doveva seguire delle linee prospettiche, altrimenti la visione non sarebbe stata buona. Le scenografie usavano linee diagonali e cos\u00ec doveva essere per gli atteggiamenti dei ballerini, che vennero spinti ad assumere le posizioni dette in \"\u00e9paulement\" (con una rotazione del busto in linea diagonale). Le danze si volsero sempre di pi\u00f9 a una cura eccessiva della forma, a scapito dell'espressione. La cura principale era indirizzata all'eleganza delle linee e a creare passi sempre pi\u00f9 complessi per stupire il pubblico. Nacque cos\u00ec una forma di \"divismo\" da palcoscenico analoga a quella dei cantanti lirici coevi e la danza scadette nella pura esibizione del virtuosismo tecnico, divenendo un'arte quasi circense, molto artificiosa.\nMa il Settecento \u00e8 chiamato \u201cil secolo delle riforme\u201d, perch\u00e9 in ogni campo si sentiva l'esigenza di uscire dai canoni pre-costituiti, codificati e artificiali e di riferirsi maggiormente alla natura dell'uomo. Il pensiero illuministico spingeva verso la natura, l'abbandono dell'artificio, la ricerca degli aspetti pi\u00f9 genuini, il ritorno dell'umanit\u00e0 alla sua essenza, non condizionata dalla civilt\u00e0. Perci\u00f2 l'Illuminismo spingeva anche alle riforme in ogni campo.\nPer la danza, nella seconda met\u00e0 del Settecento Jean-Georges Noverre in Francia e Gasparo Angiolini in Italia, con l'introduzione del ballet d'action (il primo) e del balletto pantomimo (il secondo), si adoperarono per la riforma degli spettacoli coreutici, contemporaneamente al tedesco Christoph Willibald Gluck, che oper\u00f2 per la riforma del Melodramma. \nPer il desiderio di rifarsi alla natura, Noverre esortava a liberare il corpo della ballerina dalle vesti pesanti e ingombranti e dalle maschere e dalle parrucche che nascondevano le forme naturali, ma in realt\u00e0 nei movimenti delle danze il risultato fu quello di un maggiore sviluppo della pantomima e non tanto la riunificazione delle tre arti della musica, del teatro e della danza: l'espressione dei sentimenti era intesa come un'imitare la natura, quindi si cercava il modo di riprodurre le emozioni naturali per farle sembrare vere, ma alla fine si realizzava un nuovo artificio.\nIn realt\u00e0 a quel tempo la concezione dell'arte era prettamente naturalistica: pittori e scultori erano considerati \"bravi\" se sapevano imitare la natura al meglio e in musica anche i compositori si ingegnavano nell'imitazione dei suoni naturali.\nPer\u00f2 nei primi anni del secolo XIX un coreografo napoletano in qualche modo oper\u00f2 per la riunificazione delle tre arti: Salvatore Vigan\u00f2 con il suo \"Coreodramma\" o dramma danzato. Inoltre un altro napoletano, Carlo Blasis, adeguava le forme virtuosistiche della danza classica ai nuovi parametri di espressivit\u00e0 e di adesione alla natura propri dell'Illuminismo. Blasis scrisse vari libri sulla tecnica della danza classica, nei quali esortava anche a tenere in considerazione le arti \u201csorelle\u201d - la pittura e la scultura - per realizzare con il proprio corpo \"forme belle\" (secondo l'idea di \"bellezza\" propria dell'epoca). \nBlasis si ispir\u00f2 alla statua del Mercurio del Giambologna per realizzare una delle pose principali della danza classica: l\u2019\"attitude\", intesa come espressione di un dinamismo che tende verso il cielo. Questa posa peraltro \u00e8 rappresentata molto di frequente anche nelle statue greche e romane, dato che a sua volta il Giambologna si era ispirato a queste.\nDanza, recitazione, canto, ormai sono definitivamente separati. Siamo in pieno Neoclassicismo: un ritorno ai classici, filtrato per\u00f2 dalle idee illuministe, perci\u00f2 non pi\u00f9 rigido e artificiale come una volta, ma caratterizzato da esigenze nuove che spingono alla ricerca dell'espressione dei sentimenti dell'individuo aprendo la strada al Romanticismo.\nL'Ottocento e il Romanticismo.\nDurante l'Ottocento, inizia a diffondersi il Balletto Romantico, basato su una nuova sensibilit\u00e0, una nuova visione del mondo pi\u00f9 libera ed appassionata, che rompe le vecchie certezze legate al sistema normativo tradizionale, dominato dal culto della ragione, per recuperare una realt\u00e0 inesplorata legata al versante oscuro dell'inconscio, dando voce ai moti dell'animo, dei sentimenti, del sogno. \u00c8 del 1832 la messa in scena all'Op\u00e9ra di Parigi di \"La Sylphide\", il primo esempio di balletto romantico. Abbandonati i temi mitologici e storici, l'azione ora si trasferisce nel mondo delle fiabe. \u00c8 in questa occasione che viene introdotta dal coreografo Filippo Taglioni, padre della ballerina che lo interpretava, Maria Taglioni, l'uso della danza sulle punte e del tut\u00f9 come consuetudine. L'aspirazione al volo che traduceva la tensione romantica verso una realt\u00e0 trascendente, la sensibilit\u00e0 e la grazia che caratterizzavano il nuovo stile, si sposano a una tecnica rigorosamente classica che trova nelle punte, nell\u2019\"arabesque\", nel \"port de bras\" i suoi principi fondamentali. Ogni movimento, ogni figura sono perfettamente controllati, nascondendo la fatica fisica e il sudore sotto un'immagine di eterea leggerezza che si libra nello spazio esaltando la bellezza plastica degli atteggiamenti nel rigore di una nitida purezza geometrica. L'altro balletto simbolo del primo romanticismo \u00e8 \"Giselle\", coreografato nel 1841 da Jean Coralli e Jules Perrot. Dopo la seconda met\u00e0 dell'Ottocento, l'Op\u00e9ra di Parigi entra lentamente in crisi: costretta a reclutare le sue \u00e9toile all'estero, priva di validi maestri di balletto e corografici, non esercita pi\u00f9 la sua supremazia, per cedere il passo alle altre scuole che sulle sue orme cominciano a fiorire negli altri paesi europei, come quella del Teatro alla Scala di Milano. Unica eccezione in questo panorama di decadimento \u00e8 il balletto \"Copp\u00e9lia\" di Arthur Saint-L\u00e9on. \nIl vigoroso impulso all'arte della danza promosso in Russia dagli zar nel Settecento, \u00e8 sostenuto e incoraggiato nel corso dell'Ottocento, facendo di San Pietroburgo un punto di passaggio obbligato per tutti i coreografi e i solisti pi\u00f9 rinomati d'Europa. Il compito di condurre a una sintesi il patrimonio di esperienze accumulatesi nell'arco di un secolo spetta a Marius Petipa, un coreografo francese che, assunto nel 1847 come primo ballerino, acquist\u00f2 ben presto un ruolo preminente nei teatri imperiali russi. La stagione di Petipa ha portato al massimo grado l'introduzione del balletto romantico in Russia, operata dai suoi predecessori Perrot e Saint-L\u00e9on. I gusti del pubblico, composto soprattutto dall'aristocrazia, esigono che il balletto si concentri intorno alla figura femminile, mostrando di apprezzare opere d'impostazione fastosamente spettacolare che lascino spazio all'esibizione virtuosistica. Petipa riprende quindi i capolavori del balletto romantico come \"La Sylphide\", \"Giselle\", \"Copp\u00e9lia\", \"Le Corsaire\", \"La Esmeralda\". L'attenzione verso i valori del passato si riscontra anche nelle sue creazioni coreografiche. Erede del balletto d'azione, Petipa adatta la trama drammatica ai contenuti romantici, ma ne disperde talvolta la tensione inserendo momenti accessori (i cosiddetti \"divertissement\") non sempre perfettamente integrati nel soggetto e quindi costituenti solo passaggi virtuosistici fini a se stessi. Egli mirava soprattutto a realizzare una grande visione spettacolare che suscitasse l'ammirazione del pubblico, non curandosi che per ottenere questo risultato era costretto a sacrificare il rigore della composizione drammatica. Sono suoi i capolavori \"Don Chisciotte\", \"La Bayad\u00e8re\", \"La Bella addormentata\", \"Lo Schiaccianoci\" (in realt\u00e0 coreografato dal suo assistente Lev Ivanov) e \"Il lago dei cigni\" (coreografato in collaborazione con Lev Ivanov), tuttora rappresentati nei migliori teatri del mondo ancora con le sue coreografie."}
{"id": "1602620", "revid": "6923", "url": "https://it.wikipedia.org/wiki?curid=1602620", "title": "Villa Abamelek", "text": "Villa Abamelek, situata nei pressi del colle Gianicolo, nelle immediate vicinanze di Porta San Pancrazio, \u00e8 una delle ville urbane di Roma: \u00e8 la residenza degli ambasciatori russi. L'indirizzo della sede diplomatica \u00e8 in Via Aurelia Antica, 12.\nStoria.\nLa sua costruzione risale alla fine del Seicento e l'inizio del Settecento, quando il marchese genovese Paolo Girolamo Torre, rinomato banchiere, ne ordin\u00f2 la costruzione in una zona tra la Via Aurelia Antica e Porta Cavalleggeri, volendo farvi la propria residenza. Questa, identificabile con l'attuale Palazzina Belvedere, fu decorata con svariati affreschi eseguiti da Giuseppe Passeri; una parte del ciclo \u00e8 oggi andato perduto. A questi si aggiunge una quadreria di genere classicista e mitologico ad opera di Giuseppe Bartolomeo Chiari, Benedetto Luti e altri artisti della cerchia dell'Accademia di San Luca.\nLa villa sar\u00e0 teatro di una riunione di vescovi, il 22 agosto 1700, in vista del vicino conclave a causa della malattia di papa Innocenzo XII, che morir\u00e0 il 27 settembre di quell'anno. Per problemi finanziari, nel 1722 i Torre vendettero la villa all'Arcispedale di Santo Spirito in Saxia, che nel 1734 la rivendette a monsignor Giuseppe Maria Feroni, nobile fiorentino che diverr\u00e0 poco tempo dopo cardinale. Questi incaric\u00f2 l'architetto fiorentino Alessandro Galilei di rinnovare il complesso con nuovi arredi: secondo la nuova moda, oltre ai classici paramenti religiosi, d'obbligo nelle case dei clericali, vennero impiegate ricche carte cinesi alle pareti, in linea con il nuovo gusto per l'esotico e le cosiddette \"chinoiseries\".\nDalla fine del Settecento il complesso della villa cambi\u00f2 numerosi proprietari: nel 1792 pass\u00f2 a Giovanni Torlonia, da questi alla figlia contessa Maria Teresa Marescotti, poi ai Valentini e ai Giraud. Nel 1849 la battaglia del Gianicolo tra esercito francese e truppe della Repubblica Romana danneggi\u00f2 gravemente l'edificio, concludendo una parabola di declino della propriet\u00e0. Nel 1854 la villa fu acquistata dal principe Filippo Andrea V Doria Pamphilj, con l'idea, poi realizzata, di annetterla alla sua vicina abitazione. Su sua commissione, l'architetto Andrea Busiri Vici restaur\u00f2 il complesso e trasform\u00f2 il giardino secondo il gusto paesistico. Venduta ai Ricasoli nel 1863, divenne infine propriet\u00e0 del principe russo Semion Semionovich Abamelek Lazarev nel 1907.\nIl principe Abamelek-Lazarev discendeva da una nobile famiglia georgiana di origine armena, e si era arricchito sia per le sue attivit\u00e0 bancarie che grazie allo sfruttamento delle miniere di sale della regione russa di Perm'. Con l'ausilio dell'architetto Vincenzo Moraldi d\u00e0 un nuovo aspetto al parco e all'edificio: tramite l'acquisto di vigne e casali confinanti amplia la tenuta, e il giardino di stile paesistico ottocentesco viene arricchito da un notevole numero di sculture antiche, tra cui un sarcofago etrusco e varie statue e busti, e seicentesche. Viene ampliato il casino settecentesco, chiamato nell'Ottocento \"Villa Belvedere\" e oggi Palazzina Belvedere, aggiungendovi un nuovo corpo di fabbrica.\nViene trasformata la costruzione a servizio delle vigne e delle fornaci, creando cos\u00ec il Casino delle Muse o Teatro: l'edificio \u00e8 arricchito da tele, soprattutto di scuola veneta, da arredi di ambiente veneziano, da arazzi fiamminghi, da sculture di varie epoche, da mobili di diversi ambiti e da mosaici pavimentali romani. Si configura quindi come un grandioso esempio di eclettismo, dedicato alle Muse e alle Camene: \u00e8 per questo dotato di una grande sala con palco, destinata appunto a teatro; qui venivano rappresentati concerti e spettacoli per il principe e la moglie, Maria Pavlovna Demidov. All'esterno del Casino viene disegnato anche un emiciclo teatrale alla foggia dei teatri greci, secondo la moda dei teatri delle ville secentesche, arricchito da teste romane. Dopo la morte del principe, nel 1916, la villa rimase un esempio di grande mecenatismo eclettico e internazionale, grazie alla fusione e convivenza delle diverse forme artistiche di varie epoche.\nAlla morte della principessa, nel 1936 l'edificio diviene propriet\u00e0 dell'Unione delle Repubbliche Socialiste Sovietiche. Finiti il fascismo e la seconda guerra mondiale, con Decreto legislativo del Capo Provvisorio dello Stato del 28 febbraio 1947 n. 385 viene ufficialmente sancito il \"Trasferimento in propriet\u00e0 dello Stato Sovietico della villa Abamelek-Lazareff in Roma\"; la villa diventa cos\u00ec la sede diplomatica in Italia dei rappresentanti sovietici, e poi della Federazione Russa dal 1991.\nNell'enorme parco di ventisette ettari \u00e8 possibile incrociare volpi, ricci ed altri animali allo stato brado, oltre alla presenza di svariati volatili, e sono presenti alcuni resti archeologici che hanno permesso di identificarvi la caserma della guardia personale dell'imperatore Nerone. Alla fine del XX secolo \u00e8 iniziata la costruzione della chiesa ortodossa di Santa Caterina martire."}
{"id": "1602624", "revid": "339392", "url": "https://it.wikipedia.org/wiki?curid=1602624", "title": "Widar", "text": ""}
{"id": "1602627", "revid": "767487", "url": "https://it.wikipedia.org/wiki?curid=1602627", "title": "Shoot 'Em Up - Spara o muori!", "text": "Shoot 'Em Up - Spara o muori! (\"Shoot 'Em Up\") \u00e8 un film del 2007 scritto e diretto da Michael Davis e prodotto da Susan Montford e Don Murphy.\nTrama.\nUno strano vagabondo dal generico nome di Smith spinto da un proprio desiderio di giustizia, si trova a difendere una giovane in stato di gravidanza da una torma di killer, capitanati da un losco e ironico individuo di nome Karl Hertz. Nel corso della sparatoria la donna rimane uccisa, non prima per\u00f2, di aver dato alla luce un bambino. Smith, suo malgrado, si trova a dover avere cura del piccolo e, non trovando di meglio, si rivolge all'unica sua stretta conoscenza femminile, una prostituta italo-americana di nome Donna Quintano.\nEntrambi non tarderanno a scoprire che il bambino \u00e8 ricercato ferocemente e i due saranno costretti a fuggire e nascondersi, tra conflitti a fuoco e spesso surreali combattimenti, scoprendo lentamente, grazie alla convivenza, e alla condivisione del pericolo, di provare sentimenti e di aver formato, quasi incredibilmente, una famiglia.\nScopriranno che il bambino \u00e8 solo l'ultimo prodotto di un'operazione genetica organizzata per produrre DNA e midollo osseo destinato a produrre una cura salva vita per un potente uomo politico, il Senatore Harry Rutledge, disposto a tutto pur di sopravvivere abbastanza da diventare il nuovo Presidente degli Stati Uniti. La gang di Hertz, incaricata di eliminare il bambino per stroncare il progetto del senatore, successivamente corrotta, collabora con quest'ultimo per assicurarglielo, eliminando nel contempo Smith e ogni altro testimone.\nSmith, dopo aver eliminato il Senatore e gran parte dei suoi agenti, viene torturato da Hertz, il quale vuole a tutti costi avere il bambino e Donna per eliminare gli ultimi testimoni dell'operazione. Smith, che ha mandato via la sua \"famiglia\" in autobus imponendo a Donna di non dirgli in quale direzione si sarebbe diretta, in modo, appunto di non poterla tradire se interrogato, resiste alla tortura e, liberatosi, uccide finalmente l'istrionico avversario.\nFerito e malridotto, sale su un autobus, che si rivela andare nella stessa direzione scelta da Donna. In un piccolo fast-food la famiglia si incontra di nuovo, e Smith finalmente, si lascia andare a un momento di umanit\u00e0, sorridendo al bambino che rivede. Un istante dopo tre rapinatori stracciati e irsuti irrompono armati nel locale e Smith, impossessandosi astutamente di una loro pistola, d\u00e0 inizio a una nuova battaglia.\nProduzione.\nTitolo.\nPer la scelta del titolo italiano \u00e8 stato realizzato un concorso on-line chiamato \"Spara il tuo titolo\" che permetteva a tutti coloro che lo desideravano di indicare la loro preferenza. Era possibile partecipare al concorso nel sito ufficiale italiano.\nCast.\nIl protagonista, noto solo come Smith, \u00e8 un omaggio all'uomo senza nome degli Spaghetti Western di Sergio Leone. La misantropia di Smith derivava dalla frustrazione del regista-sceneggiatore Michael Davis quando la sua sceneggiatura del 1989 su Alfred Kinsey non si materializz\u00f2 come film. La sua ricerca su Kinsey e la sessualit\u00e0 umana in generale ha ispirato il personaggio di Donna Quintano, una prostituta dal cuore d'oro e l'eventuale interesse amoroso di Smith. Hertz, un ex profiler dell'FBI che vive una doppia vita come assassino e patriarca di famiglia, insegue Smith. Secondo la co-produttrice Susan Montford, l'antagonista \u00e8 stato modellato sul BTK Killer. La faida di Hertz con Smith \u00e8 stata paragonata a quella di Bugs Bunny ed Elmer Fudd in \"Looney Tunes\" perch\u00e9 Smith (come Bugs) trascorre molto tempo a mangiare carote nel film. Davis ha riconosciuto che il riferimento ai Looney Tunes era intenzionale.\nColonna sonora.\nDecisamente in sintonia con il genere del film \u00e8 sicuramente la colonna sonora, contenente brani di artisti del calibro dei Mot\u00f6rhead, presenti con \"Ace of Spades\", o Nirvana, con \"Breed\", M\u00f6tley Cr\u00fce con \"Kickstart my Heart\", AC/DC con \"If You Want Blood (You've Got It)\", oltre a Wolfmother e molti altri.\nDistribuzione.\nIl film \u00e8 uscito negli Stati Uniti il 7 settembre 2007 e l'11 aprile 2008 in Italia."}
{"id": "1602628", "revid": "1714743", "url": "https://it.wikipedia.org/wiki?curid=1602628", "title": "Giovanni Giorgio I di Anhalt-Dessau", "text": "Biografia.\nGiovanni Giorgio era figlio del principe Gioacchino Ernesto e della sua prima moglie, Agnese di Barby. I principi Cristiano I di Anhalt-Bernburg, Augusto di Anhalt-Pl\u00f6tzkau, Rodolfo di Anhalt-Zerbst e Luigi I di Anhalt-K\u00f6then furono suoi fratelli e fratellastri.\nNel 1570, alla morte dello zio, il padre divenne unico sovrano di tutti gli stati Anhalt, che furono, finalmente, uniti per la prima volta dalla loro prima spartizione nel 1252.\nDivenuto principe di Anhalt alla morte del padre, nel 1603, si accord\u00f2 con i propri fratelli per dividere equamente l'eredit\u00e0 paterna, dando vita ai rami di Anhalt-Dessau, Anhalt-Bernburg, Anhalt-K\u00f6then, Anhalt-Pl\u00f6tzkau, Anhalt-Zerbst, in nome dei quali fu reggente del principato diviso sino al 1606, per poi cedere l'eredit\u00e0 come da accordo, ad eccezione del principato di Anhalt-Dessau che mantenne come eredit\u00e0 per la propria famiglia.\nIl 24 agosto 1617 ader\u00ec alla Societ\u00e0 dei Carpofori, un circolo letterario fondato dal fratello, Luigi.\nSi interess\u00f2 moltissimo anche di astrologia ed alchimia e riun\u00ec una biblioteca di oltre 3000 libri.\nMorte.\nMor\u00ec all'et\u00e0 di 51 anni, il 24 maggio 1618 a Dessau. Gli succedette il figlio Giovanni Casimiro.\nMatrimonio ed eredi.\nGiovanni Giorgio spos\u00f2 il 22 febbraio 1588 Dorotea di Mansfeld-Arnstein, dalla quale ebbe i seguenti eredi:\nAlla morte della prima moglie, Giovanni Giorgio si spos\u00f2 il 31 agosto 1595 con Dorotea del Palatinato-Simmern, dalla quale ebbe i seguenti eredi:"}
{"id": "1602633", "revid": "14087179", "url": "https://it.wikipedia.org/wiki?curid=1602633", "title": "\u00d6ndurgo\u00f0", "text": ""}
{"id": "1602640", "revid": "287204", "url": "https://it.wikipedia.org/wiki?curid=1602640", "title": "Iconoscopio", "text": "Liconoscopio \u00e8 una tipologia di tubo da ripresa (insieme al cinescopio, un componente fondamentale per la realizzazione di un sistema televisivo). \u00c8 stato realizzato nel 1929 da Vladimir Koz'mi\u010d Zvorykin.\nAttorno al 1948 l'iconoscopio \u00e8 stato soppiantato dall'Image Orthicon e, successivamente, dal Vidicon.\nDescrizione e funzionamento.\nL'iconoscopio \u00e8 costituito da una ampolla di vetro, sotto vuoto, al cui interno si trova una lamina di mica metallizzata da un lato e coperta dall'altro lato di microscopici granuli di ossido di cesio, ciascuno dei quali forma un piccolo condensatore con la superficie metallizzata.\nQuando un granulo di ossido di cesio viene investito dalla luce, rilascia elettroni caricando cos\u00ec il singolo condensatore elementare.\nUn pennello elettronico esplora periodicamente tutta la superficie di mica e quando investe uno di questi condensatori elementari ne provoca la scarica, inducendo cos\u00ec una piccola corrente elettrica proporzionale alla carica, che a sua volta \u00e8 proporzionale all'intensit\u00e0 della luce.\nLa scansione effettuata dal pennello elettronico \u00e8 realizzata da due coppie di elettrodi, ciascuna agente su due piani fra loro perpendicolari. La differenza di potenziale fra gli elettrodi determina la deviazione del pennello elettronico.\nLa scansione della lamina di mica viene effettuata su pi\u00f9 righe e l'insieme delle righe che esplorano l'intera superficie costituisce un quadro."}
{"id": "1602641", "revid": "80598", "url": "https://it.wikipedia.org/wiki?curid=1602641", "title": "Dario Fo", "text": "Fu autore di rappresentazioni teatrali che fanno uso degli stilemi comici propri della commedia dell'arte italiana e che sono rappresentati con successo in tutto il mondo. In quanto attore, regista, scrittore, scenografo, costumista e impresario della sua stessa compagnia, Fo \u00e8 stato un uomo di teatro a tutto tondo. Famoso per i suoi testi teatrali di satira politica e sociale e per l'impegno politico di sinistra, con la moglie Franca Rame fu tra gli esponenti del Soccorso Rosso Militante. Nel 1997 vinse il premio Nobel per la letteratura con la seguente motivazione:\nBiografia.\nOrigini familiari.\nFiglio di Felice Fo (Monvalle, 11 novembre 1898 - Luino, 1\u00ba gennaio 1987; capostazione e anche attore in una compagnia amatoriale) e di Pina Rota (Sartirana Lomellina, 20 settembre 1903 - Luino, 6 aprile 1987), crebbe, insieme al fratello Fulvio e alla sorella Bianca, in una famiglia intellettualmente vivace, nella quale pot\u00e9 ascoltare fin dalla prima infanzia le favole, frammiste a cronaca locale, raccontate dal nonno materno e le storie riportate da viaggiatori e artigiani. Proprio gli affabulatori di paese (ripetutamente citati e ricordati da Fo), grazie alla loro capacit\u00e0 di raccontare gli avvenimenti, avrebbero poi ispirato l'artista nel corso degli anni, uno dei migliori nel suo genere.\nLa seconda guerra mondiale.\nDopo l'armistizio dell'8 settembre 1943, a seguito della chiamata alle armi della neonata Repubblica Sociale Italiana si arruol\u00f2 volontario nelle file dell'esercito fascista, prima nel ruolo di addetto alla contraerea a Varese e successivamente come paracadutista nelle file del \"Battaglione Azzurro\" di Tradate. La scoperta di questa militanza, emersa per la prima volta negli anni settanta, scaten\u00f2 polemiche, querele e processi da parte di Dario Fo - all'epoca attivo rappresentante in campo artistico della cultura della sinistra italiana - che si trascinarono per alcuni decenni. Fo ammetter\u00e0 e parler\u00e0 poi di questa parentesi, affermando che si era arruolato nell'unico esercito esistente, ma in quanto \"italiano\" e non in quanto fascista, per non essere deportato in Germania come lavoratore o come militare di leva, e che dopo essere stato spostato in numerosi luoghi di addestramento, venne quindi inserito nei paracadutisti.\nInizi della vita artistica.\nConseguita la laurea in pittura all'Accademia di belle arti di Brera di Milano, dal 1950 Fo cominci\u00f2 a lavorare per la Rai come attore e come autore di testi satirici della Compagnia di rivista di Milano. \u00c8 del 1952 la serie di suoi monologhi radiofonici intitolata \"Poer nano\", inseriti nello spettacolo \"Scacco matto\". Il 24 giugno 1954 spos\u00f2 l'attrice e collega Franca Rame a Milano, nella basilica di Sant'Ambrogio. Poco dopo la coppia si trasfer\u00ec a Roma. Qui il 31 marzo 1955 nacque il loro figlio Jacopo. Sempre a Roma Fo, dal 1955 al 1958, lavor\u00f2 come soggettista per il cinema. Nel 1956 Fo scrisse e interpret\u00f2, insieme a Franco Parenti, un variet\u00e0 per la radio intitolato \"Non si vive di solo pane\", che lo stesso Fo ricorder\u00e0 in seguito come un programma di grande successo.\nNel 1962 Fo conduce sul Secondo Canale il programma di rivista satirico-musicale \"Chi l'ha visto?\". Nello stesso anno lui e la moglie, che nel frattempo avevano fondato la Compagnia Dario Fo-Franca Rame, prepararono una serie di brevi pezzi per il programma televisivo \"Canzonissima\". La censura intervenne cos\u00ec spesso che abbandonarono la televisione in favore del teatro. Le commedie prodotte tra il 1959 e il 1961 avevano la struttura della farsa, dilatata e arricchita da elementi di satira di costume. Con atteggiamento critico verso quello che lui denominava \"teatro borghese\", Fo recitava in luoghi alternativi quali piazze, case del popolo, fabbriche: luoghi dove egli poteva trovare un pubblico diverso da quello tipico dei teatri, composto soprattutto dalle classi subalterne e che normalmente aveva meno opportunit\u00e0 di accesso agli spettacoli teatrali. Nel numero 1 del 6 gennaio 1966 a pag. 3 del\u00a0 Pioniere dell'Unit\u00e0 viene pubblicata una sua lettera agli amici di Atomino\n\"Mistero buffo\", il grammelot e il \"teatro di narrazione\".\nNel 1968 insieme a Franca Rame, Massimo de Vita, Vittorio Franceschi e Nanni Ricordi fond\u00f2 il gruppo teatrale Nuova Scena, con l'obiettivo di ritornare alle origini popolari del teatro e alla sua valenza sociale. Anche in questo caso, le rappresentazioni avvenivano in luoghi alternativi ai teatri e a prezzo \"politico\". Il 1\u00ba ottobre 1969, a Sestri Levante, Fo port\u00f2 per la prima volta in scena, con grande successo, la \"giullarata\" \"Mistero buffo\"; egli, unico attore in scena, recitava una fantasiosa rielaborazione di testi antichi in grammelot, traendone una satira tanto divertente quanto affilata. Il grammelot, linguaggio teatrale che si rif\u00e0 alle improvvisazioni giullaresche e alla Commedia dell'arte, \u00e8 costituito da suoni che imitano il ritmo e l'intonazione di uno o pi\u00f9 idiomi reali con intenti parodici.\nNel caso specifico di \"Mistero buffo\", il linguaggio utilizzato da Fo era una mescolanza dei vari dialetti della pianura padana. \"Mistero buffo\" costituisce, per certi versi, il modello di quel quasi-genere che si \u00e8 soliti definire \"teatro di narrazione\". Tra la fine degli anni sessanta e l'inizio dei settanta, Fo si schier\u00f2 con le organizzazioni extraparlamentari di estrema sinistra e fond\u00f2 il collettivo \"La Comune\", attraverso il quale tent\u00f2 con grande passione di stimolare il teatro di strada.\nAl 1970 risale \"Morte accidentale di un anarchico\", opera che segn\u00f2 il ritorno di Fo alla farsa e all'impegno politico; era chiaramente ispirata al caso della morte dell'anarchico Giuseppe Pinelli (ma ufficialmente si ispirava a un evento analogo avvenuto negli Stati Uniti all'inizio del XX secolo, la morte di Andrea Salsedo). Nell'opera, Luigi Calabresi \u00e8 il \"commissario Sportivo\", soprannominato \"commissario Cavalcioni\", che posiziona gli interrogati a cavalcioni di una finestra; Fo dunque accredita l'ipotesi della defenestrazione dolosa dell'anarchico.\nLa vicenda si svolge in una stanza della procura centrale di Milano con protagonista quel \"Matto\" che ricorre spesso nel teatro di Fo quando occorre rivelare verit\u00e0 scomode. Il Matto adotta vari travestimenti (psichiatra, giudice, capitano della scientifica e vescovo) mediante i quali la versione ufficiale dei fatti mostra tutte le sue contraddizioni e, dal tentativo di costruire una versione plausibile, emergono altre esilaranti incongruenze. Sul caso Pinelli, tra l'altro, Fo firm\u00f2 anche la famigerata \"lettera aperta\", pubblicata dal settimanale \"L'Espresso\" nel giugno 1971.\nNel 1973 la casa editrice Bertani pubblic\u00f2 \u2018'Mistero Buffo'\u2019. Nel 1974 l'Einaudi pubblic\u00f2 parte delle commedie di Fo. Pochi anni dopo Fo, insieme alla moglie Franca Rame, torn\u00f2 in televisione con un programma chiamato \"Il teatro di Dario Fo\" (in onda su Rete 2, a partire dal 22 aprile 1977, ore 20:30). La serie di trasmissioni avrebbe permesso al futuro premio Nobel di far apprezzare i propri lavori pi\u00f9 recenti ad una pi\u00f9 vasta schiera di persone\u00a0\u2013 vasta come solo la platea televisiva poteva essere. Nel programma vennero proposte tutte le \"pi\u00e8ce\" registrate alcuni mesi prima nella Palazzina Liberty dell'antico Verziere di Milano.\nI titoli delle \"pi\u00e8ce\" erano: \"Mistero Buffo\", che apriva la serie; \"\"; \"Ci ragiono e canto\"; \"Isabella, tre caravelle e un cacciaballe\"; \"La signora \u00e8 da buttare\"; \"Parliamo di donne\", quest'ultima interpretata dalla sola Franca Rame. A ribadire la fama trasgressiva o addirittura sovversiva della coppia Fo-Rame, \"Il teatro di Dario Fo\", e soprattutto \"Mistero Buffo\", attirarono l'attenzione del Vaticano che, per bocca del cardinale Ugo Poletti, reag\u00ec molto duramente ai modi e al linguaggio con cui nel programma si trattavano certi temi e personaggi religiosi o, pi\u00f9 in particolare, ecclesiastici. Ma Fo non fu solo irriverente con la chiesa: ad esempio, in \"Parliamo di donne\" viene messo alla berlina il duo musicale Battisti-Mogol, in quegli anni all'apice del successo, tramite la recitazione in prosa di alcuni testi dalle loro canzoni: ad esempio, nel caso del testo di \"Emozioni\", anzich\u00e9 il tema dell'amore non ricambiato, frequente nei tesi del duo, Fo ne attribuisce un significato fortemente misogino.\nDario Fo fu anche autore dei testi di diverse canzoni (soprattutto per Enzo Jannacci), tuttavia l'unica volta in cui si ritrov\u00f2 nella hit parade dei 45 giri, anche se fra le posizioni pi\u00f9 basse, fu con la sigla del programma \"Il teatro di Dario Fo\" (intitolata ironicamente \"Ma che aspettate a batterci le mani?\").\nEsperienze nel teatro dell'opera.\nIl 18 novembre 1978, al Teatro Ponchielli di Cremona, debutt\u00f2 \"Histoire du soldat\" di Igor' F\u00ebdorovi\u010d Stravinskij, con la direzione di Claudio Abbado e la regia di Dario Fo. L'allestimento, realizzato da Fo in occasione del bicentenario del Teatro alla Scala di Milano, richiese pi\u00f9 di trenta mimi e un grande palcoscenico, con un'apertura di almeno sedici metri, sul quale fu collocata una scena mobile, che gli interpreti dovevano spostare e ricomporre di volta in volta da soli. Successivamente, lo stesso spettacolo fu replicato nel Palasport Lino Oldrini di Masnago, a Paderno Dugnano, Cassano d'Adda, Cinisello Balsamo, Mantova e al PalaPianella di Cucciago e nel 1979 a Novate Milanese, Lodi, Monza, Teatro Coccia di Novara, Urbino, Teatro Tendastrisce di Roma, Teatro Carlo Goldoni (Livorno), Teatro Manzoni (Pistoia), Teatro Moderno di Grosseto, Teatro Verdi (Pisa), Palasport Villa Romiti di Forl\u00ec, Teatro Lirico di Milano e Bergamo.\nIl 2 dicembre 1980, al The\u00e2tre de l'Est parisien di Parigi, debutt\u00f2 \"Histoire du tigre et autres histoires\", spettacolo di e con Dario Fo. Il 14 marzo 1987, al Muziektheater di Amsterdam, si tenne la prima del \"Barbiere di Siviglia\" di Gioachino Rossini con regia, scenografia e costumi di Dario Fo. L'allestimento di Amsterdam fu poi ripreso da diversi teatri italiani ed europei, non ultima l'Op\u00e9ra Garnier di Parigi nell'estate 1992. Fo si dedic\u00f2 inoltre alla regia di altre opere di Rossini, come \"L'Italiana in Algeri\" (al Rossini Opera Festival di Pesaro nel 1994) e \"Il viaggio a Reims\".\nGli anni '80 e '90.\nDurante l'estate del 1989 scrisse la commedia \"Il papa e la strega\" in cui si ritrovavano due tra le principali caratteristiche dell'opera di Fo, ovvero la capacit\u00e0 di cogliere l'attualit\u00e0 anche in argomenti apparentemente lontani, nonch\u00e9 l'anticlericalismo. Proprio in quel periodo infatti in Italia ferveva il dibattito sulla lotta alla droga e sulla necessit\u00e0 o meno di una riforma della legge n. 685 del 22 dicembre 1975 in senso maggiormente repressivo. La riforma, sponsorizzata dal governo Andreotti, suscitava posizioni ambivalenti nel Partito Socialista Italiano (malgrado proprio questo fosse il partito di Giorgio Casoli, relatore della riforma stessa, e avesse svariati ministri nell'esecutivo), ma soprattutto era avversata dagli antiproibizionisti, che la giudicavano controproducente. Nella commedia di Fo, il cui impianto \u00e8, come al solito, farsesco, viene fatta oggetto di satira la miopia mostrata dal governo nello sponsorizzare la riforma con l'appoggio della Chiesa.\nSempre nel 1989, la sua satira del servilismo produsse un nuovo tassello nella curiosa partecipazione allo sceneggiato televisivo \"I promessi sposi\" di Salvatore Nocita, dove Fo interpretava a suo modo il dottor Azzecca-garbugli. \u00c8 da notare che in questa trasposizione filmica del romanzo di Alessandro Manzoni gli attori, fra molte polemiche, recitarono tutti in inglese (compreso Alberto Sordi, nella parte di don Abbondio); l'unico a rifiutarsi fu lo stesso Fo, che per questo conserv\u00f2 il ruolo nell'edizione italiana, venendo sostituito da John Karlsen in quella internazionale.\nIl 1992 fu l'anno della celebrazione dei cinque secoli dalla scoperta dell'America. Fo raccont\u00f2 l'evento alla sua maniera in \"Johan Padan a la descoverta de le Americhe\", dove un povero della provincia bergamasca, cercando di sfuggire all'Inquisizione, scappa da Venezia per approdare in Spagna e giungere infine, con una serie di vicende, nel nuovo mondo. Qui Fo, per proporre una rilettura della storia alternativa a quella ufficiale, utilizzava lo stratagemma dell'eroe per caso che ha il suo piccolo ruolo in una vicenda pi\u00f9 grande di lui. Sono molti i punti in comune con \"Mistero buffo\": anche qui si utilizza un divertente \"grammelot\" padano-veneto, in un testo dove il messaggio stesso \u00e8 divertente, in una favola dove il comico fornisce il suo dissacrante punto di vista del mondo. Anche in questo caso Fo \u00e8 solo in scena interpretando tutti i personaggi.\nIl premio Nobel.\nIl 9 ottobre 1997 fu insignito del Premio Nobel per la letteratura, con la seguente motivazione: \"seguendo la tradizione dei giullari medievali, dileggia il potere restituendo la dignit\u00e0 agli oppressi.\" Fu a conoscenza del fatto mentre era sull'autostrada A1 con Ambra Angiolini, nel corso della registrazione di una puntata della trasmissione televisiva Milano-Roma: un'automobile si affianc\u00f2 alla loro mostrando un cartello con su scritto \"Hai vinto il Nobel\". L'ultimo italiano che aveva vinto era stato Eugenio Montale nel 1975, mentre era dal 1934 che non vinceva un drammaturgo italiano, quando lo ricevette Luigi Pirandello.\nLa scelta dell'Accademia svedese divise il mondo della letteratura: Umberto Eco si dichiar\u00f2 contento che fosse premiato un \"autore che non appartenesse al mondo accademico tradizionale\". Altri sostenitori furono Stefano Benni, Luciano De Crescenzo, Vittorio Sgarbi, Vincenzo Consolo, Tullio De Mauro, Giulio Einaudi, Giorgio Albertazzi, Giorgio Strehler, Carmelo Bene, Vittorio Gassman e Gigi Proietti, mentre furono contrari Carlo Bo, Alfonso Berardinelli, Aldo Busi, Geno Pampaloni, Giulio Ferroni, Alfredo Giuliani e Mario Luzi, che defin\u00ec questa decisione \"un'intenzione anti-letteraria contro di lui\".\nDopo il Nobel.\nNegli ultimi tempi, la produzione di Fo ha continuato a seguire le due strade parallele della commedia farsesca (\"Il diavolo con le zinne\", 1997) e del monologo costruito sul modello archetipico di \"Mistero buffo\" (da \"Lu santo jullare Francesco\" del 1999 allo spettacolo-lezione \"Il tempio degli uomini liberi\" del 2004).\nIl 18 marzo 1998 alle 22:45 Rai 2 trasmette la registrazione dello spettacolo Marino libero! Marino Innocente! (il cui testo fu poi edito in volume dalla Einaudi), dedicato alle vicende processuali scaturite dall'omicidio Calabresi. Il recital si concentra soprattutto sulle presunte incongruenze all'interno della testimonianza del pentito Leonardo Marino a carico di Sofri, Bompressi e Pietrostefani. La data di messa in onda coincise con quella di reclusione, stabilita dalla Corte d'appello di Milano, della richiesta di revisione del processo presentata dal legale dei condannati Alessandro Gamberini, ma l'orario di programmazione fu fissato dai dirigenti della rete ad alcune ore dopo la sentenza, per non influenzare la decisione dei magistrati incaricati (Giorgio Riccardi, Niccol\u00f2 Frangosi e Giovanni Budano).\nNel 1999 Dario Fo fu insignito della laurea \"honoris causa\" dall'Universit\u00e0 di Wolverhampton (Inghilterra centrale), insieme a Franca Rame. L'avvento del secondo governo Berlusconi lo sospinse nuovamente verso una produzione d'impegno civile e politico, che si concret\u00f2 nell'allestimento di opere satiriche su Silvio Berlusconi, da \"Ubu rois, Ubu bas\" a \"L'anomalo bicefalo\" (scritta insieme alla moglie): in quest'ultima commedia, incentrata sulle vicende giudiziarie, politiche, economiche di Berlusconi, Fo impersonava il \"premier\" che, persa la memoria in seguito ad un incidente, riesce a riacquistarla confessando la verit\u00e0 sulle proprie vicende.\nDella commedia fu temporaneamente impedita la diffusione televisiva, a causa della querela presentata da Marcello Dell'Utri, il quale contestava la citazione di alcune sue vicende giudiziarie all'interno della sceneggiatura (su \"L'anomalo bicefalo\" v. l'articolo di Scuderi nella bibliografia finale). Contemporaneamente Fo port\u00f2 in scena, insieme a Giorgio Albertazzi, una serie di spettacoli-lezioni sulla storia del teatro in Italia, trasmessi anche in televisione, su Rai 2. Nel 2005 Fo fu insignito della laurea \"honoris causa\" alla di Parigi, e l'anno successivo la stessa onorificenza gli fu assegnata dalla Sapienza di Roma. Prima di lui, solo altri due autori di teatro avevano ricevuto una laurea \"honoris causa\" dalla Sapienza: Luigi Pirandello e Eduardo de Filippo.\nIl 16 novembre 2007 Fo present\u00f2 a Milano \"Zero - Inchiesta sull'11 settembre\", il film cospirazionista di Giulietto Chiesa sui retroscena degli attentati dell'11 settembre 2001, film nel quale egli partecipa come personaggio e voce narrante. Nel 2008 ha collaborato con il cantautore pavese Silvio Negroni, scrivendo il brano \"La verzine e 'o Piccirillo\", che Negroni ha eseguito nell'album del suo gruppo, I fio dla nebia.\nNel 2010 recit\u00f2 in una canzone del cantautore Luca Bussoletti. Si tratta di \"A solo un metro\", un brano sulle mine antiuomo il cui ricavato \u00e8 devoluto ad Amnesty International sezione italiana. Il videoclip della canzone \u00e8 girato in Afghanistan ed \u00e8 mandato in esclusiva dal sito della rivista Rolling Stone.\nIn occasione della IV giornata nazionale dell'afasia, per sensibilizzare l'opinione pubblica sulla condizione delle persone afasiche, ha recitato un brano di grammelot nello spot televisivo promosso dalla fondazione Pubblicit\u00e0 Progresso. Tra dicembre 2011 e marzo 2012 con la moglie ha riportato in scena Mistero buffo in una serie di spettacoli nel nord Italia. Il 24 marzo 2012, giorno del suo ottantaseiesimo compleanno, ha inaugurato la mostra \"Lazzi Sberleffi Dipinti\" presso Palazzo Reale di Milano, esponendo pi\u00f9 di 400 opere che percorrevano tutto l'arco della vita sua e di Franca Rame. Nel 2013 muore la moglie Franca Rame.\nIl 17 gennaio 2014 partecipa a \"Le invasioni barbariche\" su LA7, insieme a Mika, esibendosi tra l'altro in un duetto sulle note della celeberrima \"Ho visto un re\", da lui scritta, e condotta al successo da Enzo Jannacci. Sempre nel 2014 pubblica il suo primo romanzo, \"La figlia del Papa\", ispirato alla figura di Lucrezia Borgia: nella donna, Fo ravvisa molti punti di contatto con Franca Rame. Lo stesso anno dedica uno dei suoi dipinti a Reyhaneh Jabbari, condannata a morte per l'omicidio del suo stupratore in Iran.\nNel 2015 pubblic\u00f2 \"Un uomo bruciato vivo\", scritto assieme a Florina Cazacu, figlia di Ion, un operaio rumeno bruciato vivo nel 2000 dal datore di lavoro per aver chiesto di essere messo in regola; Fo e Franca Rame si erano gi\u00e0 occupati della vicenda della famiglia Cazacu, aiutando le figlie a raggiungere la madre in Italia, negato loro nel 2003 perch\u00e9 maggiorenni. Sempre nel 2015 aderisce alla manifestazione \"Il Grande Canale della Pace - Artisti contro la guerra\", e pubblica il secondo romanzo, di nuovo a sfondo storico, \"C'\u00e8 un re pazzo in Danimarca\", sulla storia di Cristiano VII di Danimarca. Nel 2016 partecipa al film Sweet Democracy diretto dal regista Michele Diom\u00e0.\nLa morte.\nRicoverato all'ospedale Luigi Sacco di Milano, Dario Fo muore il 13 ottobre 2016 a 90 anni per una crisi respiratoria. La camera ardente \u00e8 stata allestita il 14 ottobre al foyer del Piccolo Teatro.\nDario Fo \u00e8 ora nella Cripta del Famedio del Cimitero monumentale di Milano, nel colombario sopra a quello in cui riposa Franca Rame.\nAttivismo politico.\nNegli anni di piombo, come attivista del Soccorso Rosso Militante, Dario Fo e Franca Rame difesero pubblicamente Giovanni Marini, Achille Lollo (entrambi poi condannati), Giambattista Lazagna e Pietro Valpreda, come tra gli anni ottanta e novanta difender\u00e0 gli ex membri di Lotta Continua accusati dell'omicidio Calabresi: Adriano Sofri, Giorgio Pietrostefani e Ovidio Bompressi, accusati dal \"pentito\" Leonardo Marino. Sulla vicenda scrisse la commedia \"Marino libero! Marino \u00e8 innocente!\".\nNel 1973 la moglie Franca Rame venne sequestrata e violentata da alcuni neofascisti legati alla destra eversiva e ad ambienti militari, come ritorsione per l'attivit\u00e0 politica svolta assieme al marito nei movimenti di sinistra. La compagnia teatrale Fo-Rame ebbe numerosi processi e querele, nonch\u00e9 intimidazioni e minacce, compreso il posizionamento di bombe artigianali inesplose nei luoghi dove si esibiva.\nNel 1980 venne loro negato il visto d'ingresso negli Stati Uniti, ricevendo la solidariet\u00e0 di Arthur Miller (vittima, negli anni cinquanta, del maccartismo, poich\u00e9 accusato di essere comunista), Bernard Malamud, Richard Foreman, Martin Scorsese e altri.\nIl 29 gennaio 2006 Fo ha partecipato alle elezioni primarie dell'Unione per designare il candidato a sindaco di Milano, ottenendo il 23,3% dei voti e piazzandosi perci\u00f2 secondo, dopo il vincitore Bruno Ferrante: la campagna del premio Nobel per le primarie \u00e8 raccontata dal documentario \"Io non sono un moderato\" di Andrea Nobile.\nAlle consultazioni comunali del capoluogo lombardo, quello stesso anno, Fo ha poi lanciato una propria lista civica \"Uniti per Fo\", che ha ottenuto il 2,12% dei consensi, sufficienti comunque a farlo eleggere consigliere comunale. Per sostenere la sua candidatura a sindaco, il 26 aprile 2006 \u00e8 stato anche organizzato all'Area 51 di Milano uno show, intitolato \"Rock 'n' Fo\", che ha visto protagonisti diversi giovani artisti, tra cui il cantautore Gabriele Savasta e la rock band Snatchers.\nFo non ha mai svolto l'attivit\u00e0 di consigliere comunale alla quale era stato eletto, poich\u00e9 si \u00e8 dimesso prima dell'insediamento del Consiglio, affermando di non avere tempo sufficiente da dedicare alla carica pubblica per cui si era candidato.\nIl 17 febbraio 2007 \u00e8 stato a Vicenza, alla manifestazione contro la costruzione dell'aeroporto militare americano presso il Dal Molin. Alle elezioni regionali lombarde del 2010 \u00e8 candidato nel listino bloccato del candidato della Federazione della Sinistra Vittorio Emanuele Agnoletto senza essere eletto.\nPer le elezioni politiche italiane del 2013 ha manifestato il proprio appoggio alla lista Rivoluzione Civile di Antonio Ingroia e al Movimento 5 Stelle di Beppe Grillo, insieme al quale e a Gianroberto Casaleggio, ha scritto anche il libro \"Il Grillo canta sempre al tramonto \u2013 Dialogo sull'Italia e il Movimento 5 Stelle\" (Chiarelettere). Il 19 febbraio per il comizio di Grillo a Piazza Duomo a Milano, paragonando il percorso politico dei 5 Stelle alla guerra di liberazione, ha dichiarato: \"L'ultima guerra mondiale: ci fu una festa come questa e c'era tanta gente come siete voi, felici, pieni di gioia. Non dico speranza: la speranza lasciamola a parte. Di certezza, che si sarebbe rovesciato tutto, e non ci siamo riusciti. Fatelo voi per favore, fatelo voi. Ribaltate tutto per favore. Non mollate per favore. Non mollate. Si ricomincia da capo!\"\nGrillo in seguito ha proposto Dario Fo come possibile successore di Giorgio Napolitano alla Presidenza della Repubblica. Fo ha risposto alla proposta dichiarando che \"Fare questo lavoro \u00e8 duro e sarebbe disastroso per i miei interessi fondamentali cui tengo molto: tenere lezioni ai ragazzi, incontrarmi coi giovani, avere rapporti creativi, scrivere, tenere conferenze\".\nCaratteristiche e stile.\nFra le caratteristiche pi\u00f9 note dell'opera di Fo ci sono l'anticonformismo, l'anticlericalismo e, pi\u00f9 in generale, l'esercizio di una forte critica rivolta, attraverso lo strumento della satira, alle istituzioni (politiche, sociali, ecclesiastiche) e alla morale comune. La sua costante opposizione a ogni forma di potere costituito rende Fo non soltanto un artista \"scomodo\", ma l'antitesi degli intellettuali organici, tutti presi dal compito di conservare l'egemonia culturale gi\u00e0 esistente o di crearne una alternativa. Dario Fo era ateo.\nAll'interno della sua vasta produzione (circa settanta lavori), i personaggi dell'attualit\u00e0, della storia o del mito sono presentati sempre in un'ottica rovesciata, opposta a quella comune (il gigante Golia \u00e8 buono e pacifico, mentre Davide \u00e8 un litigioso rompiscatole, Napoleone e Nelson si comportano come bambini che si fanno reciproci dispetti, ecc.). Gi\u00e0 nei primi spettacoli compare, sia pure in embrione, quella satira fatta di smitizzanti ribaltamenti tanto frequente nei successivi lavori di Fo.\nTanto importante quanto la componente critica della satira di Fo \u00e8 la capacit\u00e0 di costruire e mettere in scena delle perfette macchine per far ridere, sul modello delle farse e dei \"vaudeville\" (commedie brillanti) e con rimandi sia al filone popolare dei lazzi della Commedia dell'arte, sia alle gag del circo e del cinema muto. Questo \u00e8 il tipo di produzione alla quale Fo si \u00e8 dedicato dal 1957 al 1961. \nFo torna sempre ad usare i meccanismi della farsa, fondendoli con una satira di rara efficacia. Rispetto alle prime commedie, per\u00f2, col tempo si fanno pi\u00f9 accentuati gli intenti satirici nei confronti del potere costituito. Lo spettacolo spesso si articola, secondo lo schema del \"teatro nel teatro\", in una struttura a cornice, con una storia esterna che ne contiene un'altra. La commedia si inserisce in un filone demistificatorio, ossia nel tentativo di raccontare fatti e personaggi della storia e dell'attualit\u00e0 secondo un'ottica alternativa (magari totalmente immaginaria), priva di quella retorica e di quegli stereotipi a cui la cultura ufficiale fa ricorso tanto di frequente. Questo \u00e8 un nodo centrale nella poetica di Dario Fo, come egli stesso dichiara:\nUn personaggio frequente nel teatro di Fo \u00e8 quello del Matto a cui \u00e8 permesso dire le verit\u00e0 scomode (vedi ad esempio \"Morte accidentale di un anarchico\"). Spesso il mondo delle commedie di Fo \u00e8 popolato da personaggi \"da sottobosco\", visti per\u00f2 in chiave positiva: ubriachi, prostitute, truffatori carichi di inventiva, matti che ragionano meglio dei sani e simili. Di certo non \u00e8 estranea alla scelta di questo tipo di personaggi l'influenza degli anni vissuti a Sangiano, il paese natale, \nAnche la burocrazia \u00e8 presa di mira: in \"Gli arcangeli non giocano a flipper\", un personaggio scopre di essere iscritto all'anagrafe come cane bracco. Pur avendo scoperto che l'errore \u00e8 frutto della vendetta di un impiegato impazzito per una mancata promozione, il protagonista \u00e8 costretto dalle ferree leggi della burocrazia a comportarsi da vero cane bracco e solo dopo che, come cane randagio, sar\u00e0 stato ufficialmente soppresso potr\u00e0 tornare uomo e riscuotere i soldi che gli spettano. Qui la burocrazia ha una sua logica chapliniana, per cui non ci\u00f2 che esiste viene annotato sulle carte, ma ci\u00f2 che le carte certificano deve esistere.\nQuesta surreale situazione pu\u00f2 essere vista come variazione in chiave \"vaudeville\", de \"Il fu Mattia Pascal\" di Luigi Pirandello. Non \u00e8 chiaro se la parodia sia voluta o meno, ma certo \u00e8 che, dopo le accuse di eccessivo cerebralismo che Fo ha sempre mosso a Pirandello, non \u00e8 da escludere una deliberata volont\u00e0 parodistica. Il rapporto tra Fo autore e Fo attore pu\u00f2 essere riassunto da ci\u00f2 che egli stesso scrive in un articolo nel 1962: \"Gli autori negano che io sia un autore. Gli attori negano che io sia un attore. Gli autori dicono: tu sei un attore che fa l'autore. Gli attori dicono: tu sei un autore che fa l'attore. Nessuno mi vuole nella sua categoria. Mi tollerano solo gli scenografi\".\nSe c'\u00e8 un testo che per\u00f2 non pu\u00f2 prescindere dalla presenza scenica di Fo, questo \u00e8 \"Mistero buffo\" (1969), lungo monologo in grammelot che imita il \"dialetto padano\", che offre una versione smitizzata di episodi storici e religiosi, coerente con l'idea che \"il comico al dogma fa pernacchi, anzi ci gioca, con la stessa incoscienza con cui il clown gioca con la bomba innescata\". Una delle idee guida dello spettacolo \u00e8 che la cultura alta abbia sempre rubato a mani basse elementi della cultura popolare, rielaborandoli e spacciandoli per propri (sul rapporto tra Fo e la cultura popolare, si veda Antonio Scuderi, \"Dario Fo and Popular Performance\", Legas 1998 e, dello stesso autore, \"Le cuit et le cru: il simbolismo zoomorfico nelle giullarate di Dario Fo\", nel volume \"Coppia d'arte\" citato nella bibliografia conclusiva).\nFigura centrale di tutto lo spettacolo \u00e8 quella del giullare, in cui Fo si identifica, rifacendosi alle origini d\u00ec questa figura come quella di colui che incarnava e ritrasmetteva in chiave grottesca le rabbie del popolo. Negli anni sessanta e settanta nella societ\u00e0 italiana personaggi come Dario Fo e Leonardo Sciascia esplicavano, tramite l'analisi dialettica della situazione politica e socio-culturale e, soprattutto, del linguaggio eufemistico e accomodante di cui si avvale tuttora la classe politica, per mostrare il marciume, le fallacie logiche, le segrete connivenze fra le classi dominanti e i favoreggiamenti che si celano sotto il perbenismo politico.\nCommedie come \"Morte accidentale di un anarchico\" non sono altro che il coerente accorpamento di tutti i dati e di tutte le comunicazioni ufficiali, sempre contrastanti e sconcertanti, se raccolti sistematicamente, e segno dell'arroganza del potere. Gli interventi di Fo sull'argomento sono tipici della commedia dell'arte e della tradizione comica italiana cos\u00ec come della pi\u00f9 feroce satira politica tedesca: la forma rende il testo umoristico e nel contempo mette a nudo i soprusi del potere e la crudelt\u00e0 inarrestabile della burocrazia, la fabula vera e propria invece \u00e8 desunta dalla realt\u00e0.\nIl procedimento usato in questi casi \u00e8 quello, gi\u00e0 visto anche in altri autori, di portare alle estreme conseguenze l'affermazione dell'avversario fino a farla cadere. Qui tale tecnica \u00e8 arricchita dal fatto che colui che la usa finge di stare dalla stessa parte di chi vuol sbugiardare. Gli elementi farseschi dovuti alla girandola di situazioni create dai continui cambi di identit\u00e0 del protagonista, servono a mantenere lo spettacolo, pur di argomento cos\u00ec drammatico, su quel registro comico, essenziale per Fo, al fine di evitare il rischio della catarsi e dell'indignazione (come in Pirandello).\nFo attualizza la tecnica e la figura del giullare come reincarnazione delle voci eretiche del passato, con una funzione fortemente polemica nel presente; sincronizza passato e presente realizzando un effetto straniante, usando il grottesco e la logica e, senza confondere i piani temporali, insinua nel presente un frammento di passato che ha una valenza negli avvenimenti politici contemporanei.\nIn un altro contesto l'opera di Fo pu\u00f2 essere ricondotta a Pirandello, infatti i suoi personaggi si confrontano con una societ\u00e0 snaturante e con una crisi esistenziale che li spinge a lottare per affermare le proprie ragioni e per smascherare le false verit\u00e0 imposte dall'alto.\nNel novembre 2009, dopo la sentenza di Strasburgo che stabil\u00ec, temporaneamente, la rimozione dei crocifissi dalle aule scolastiche, Dario Fo si schier\u00f2 a favore della Corte europea paragonando il Cristo in croce alla svastica e alla falce e martello, ovvero a simboli ideologici da rimuovere dalla societ\u00e0.\nLa controversia sulla militanza nella R.S.I..\nNel 1975, Giancarlo Vigorelli sul quotidiano \"Il Giorno\" scrisse: \u00abAnche Fo sa di avere in pancia l'incubo dei suoi trascorsi fascisti\u00bb. Fo querel\u00f2 il giornalista e il quotidiano per diffamazione e la vicenda si concluse con la pubblicazione di una rettifica. Ma il senatore Giorgio Pisan\u00f2 del Movimento Sociale Italiano, storico e direttore del \"Candido\", document\u00f2 il trascorso repubblichino di Dario Fo, volontario nei par\u00e0 e sottufficiale delle Brigate nere, che si distinse per i rastrellamenti casa per casa nei centri vicini al Lago di Como.\nNello stesso anno, il deputato democristiano Michele Zolla present\u00f2 invano un'interrogazione al Ministro della Difesa per sapere se rispondesse a verit\u00e0 questo fatto. Nel 1977 Fo accus\u00f2 Luigi Calabresi (da lui ribattezzato \"commissario Cavalcioni\"), di avere gettato dalla finestra della questura di Milano l'anarchico Pino Pinelli il giorno dopo della strage di piazza Fontana. In seguito attacc\u00f2 il PM genovese Mario Sossi per aver fatto arrestare l'ex-comandante partigiano Giambattista Lazagna. Nello stesso anno Fo querel\u00f2 per diffamazione Gianni Cerutti per aver pubblicato su \"II Nord\" un articolo che lo attaccava con parole pesanti: \u00abA Fo non conviene ritornare a Romagnano Sesia dove qualcuno lo potrebbe riconoscere: rastrellatore, repubblichino, intruppato nel battaglione Mazzarini della Guardia Nazionale della Repubblica di Sal\u00f2\u00bb.\nIl processo si svolse a Varese dove veniva stampato \"Il Nord\": alla prima udienza, nel febbraio 1978, messo dinanzi a una foto che lo ritraeva con la divisa della Rsi, Dario Fo si giustific\u00f2 raccontando che, all'et\u00e0 di 18 anni, nel 1944, collaborava con il padre, esponente della Resistenza nel Varesotto. Preso tre volte dai tedeschi, e sempre scappato, si era arruolato volontario nei paracadutisti di Tradate, ma lo aveva fatto per non destare sospetti, anzi, d'accordo con i partigiani amici del padre. Il suo sogno era sempre stato quello di unirsi alla formazione militare Lazzarini, la banda partigiana terrore dei nazifascisti sulla riva orientale del Lago Maggiore. Nel frattempo a marzo il giornalista Luciano Garibaldi sul settimanale \"Gente\" pubblic\u00f2 la foto di Dario Fo in divisa da par\u00e0 repubblichino con le testimonianze di una decina di ex-camerati di Tradate tra cui Carlo Maria Milani secondo il quale Fo partecip\u00f2, con il compito di portare bombe, al rastrellamento della Val Cannobina per la riconquista dell'Ossola.\nNello stesso articolo \u00e8 presente l'intervista dell'ex comandante partigiano Giacinto Domenico Lazzarini: \u00abLe dichiarazioni di Dario Fo destano in me non poca meraviglia. Dice che la casa di suo padre era a Porto Valtravaglia, era un \"centro\" di resistenza. Strano. Avrei dovuto per lo meno saperlo. Poi dice che \"era d'accordo con Albertoli\" per raggiungere la mia formazione. Io avevo in formazione due Albertoli, due cugini, Giampiero e Giacomo. Caddero entrambi eroicamente alla Gera di Voldomino e alla loro memoria \u00e8 stata concessa la medaglia di bronzo al valor militare. Forse Fo potr\u00e0 spiegare come faceva ad essere d'accordo con uno dei due Albertoli di lasciare Tradate nel gennaio 1945, quando erano entrambi caduti quattro mesi prima. Senza dire, poi, che i cugini Albertoli erano tra i pi\u00f9 vicini a me e mai nessuno dei due mi parl\u00f2 di un Dario Fo che nutriva l'intento di unirsi alla nostra formazione [...] Se Dario Fo si arruol\u00f2 nei paracadutisti repubblichini per consiglio di un capo partigiano, perch\u00e9 non lo ha detto subito, all'indomani della Liberazione? Sarebbe stato un titolo d'onore, per lui. Perch\u00e9 mai tenere celato per tanti anni un episodio che va a suo merito?\u00bb.\nSubito dopo, in un'intervista a \"La Repubblica\" Fo dichiar\u00f2: \u00abIo repubblichino? Non l'ho mai negato. Sono nato nel '26. Nel '43 avevo 17 anni. Fino a quando ho potuto ho fatto il renitente. Poi \u00e8 arrivato il bando di morte. O mi presentavo o fuggivo in Svizzera. Mi sono arruolato volontario per non destare sospetti sull'attivit\u00e0 antifascista di mio padre, quindi d'accordo con i partigiani amici di mio padre\u00bb. Le dichiarazioni di Milani e Lazzarini provocarono grande scalpore, tant'\u00e8 che furono chiamati a testimoniare nel processo di Varese contro Fo il quale, dopo un acceso confronto, li denunci\u00f2 per falsa testimonianza. La querela al comandante partigiano Giacinto Lazzarini provoc\u00f2 non poco stupore, poich\u00e9 nella biografia \"La storia di Dario Fo\", di Chiara Valentini, si legge che \u00abil leggendario comandante Lazzarini fu l'idolo della mia vita\u00bb.\nIl processo di Varese dur\u00f2 un anno e si concluse il 15 febbraio 1979, dopo oltre dieci udienze, con una sentenza che assolve per intervenuta amnistia il direttore de \"II Nord\". Nel 1979 nella sentenza fu scritto: \u00ab\u00c8 certo che Fo ha vestito la divisa del paracadutista repubblichino nelle file del Battaglione Azzurro di Tradate. Lo ha riconosciuto lui stesso - e non poteva non farlo, trattandosi di circostanza confortata da numerosi riscontri probatori documentali e testimoniali - anche se ha cercato di edulcorare il suo arruolamento volontario sostenendo di avere svolto la parte dell'infiltrato pronto al doppio gioco. Ma le sue riserve mentali lasciano il tempo che trovano. [...] lo rende in certo qual modo moralmente corresponsabile di tutte le attivit\u00e0 e di ogni scelta operata da quella scuola nella quale egli, per libera elezione, aveva deciso di entrare. \u00c8 legittima dunque per Dario Fo non solo la definizione di repubblichino, ma anche quella di rastrellatore\u00bb.\nMilani fu assolto dall'accusa di falsa testimonianza con sentenza definitiva nel 1980 perch\u00e9 \u00abil fatto non sussiste\u00bb. La sentenza non fu appellata e cos\u00ec pass\u00f2 in giudicato. Fo dichiarer\u00e0 poi nel 2000 al \"Corriere della Sera\": \nNel 2004 Oriana Fallaci ritorner\u00e0 sulla questione, attraverso numerose interviste e in particolare scrivendo ne \"La forza della ragione\": \u00abFui esposta al pubblico oltraggio. Istigato, questo, da un vecchio giullare [Dario Fo] della repubblica di Sal\u00f2. Cio\u00e8 da un fascista rosso che prima d'essere fascista rosso era stato fascista nero quindi alleato dei nazisti che nel 1934, a Berlino, bruciavano libri degli avversari\u00bb. Nel 2007 viene pubblicata l'autobiografia \"Il mondo secondo Fo. Conversazione con Giuseppina Manin\" edita da Guanda. Nel libro viene riaperta la questione, Dario Fo \u00abha fatto parte della Repubblica di Sal\u00f2\u00bb, osserva l'intervistatrice Giuseppina Manin, coautrice del libro. Dario Fo non si sottrae e risponde che quella \u00abparentesi\u00bb lui non l'ha \u00abmai negata\u00bb.\nAmmette di essersi arruolato \u00abper salvare la pelle\u00bb. E fa notare la differenza con un altro premio Nobel, G\u00fcnter Grass, che la sua militanza nelle Waffen-SS l'ha tenuta nascosta fino al 2006. \u00abQuello che pi\u00f9 mi ha colpito della sua vicenda \u00e8 il fatto di aver tenuto quel segreto dentro per tutto il tempo. Grass ha convissuto con la sua colpa per oltre sessant'anni\u00bb.\nCultura di massa.\nDario Fo \u00e8 comparso brevemente in un episodio (\"Accordi di bifolchi\", 2007) della serie animata \"I Simpson\", come personaggio di un cartellone teatrale e in successiva scena. Si tratta dell'unico personaggio italiano contemporaneo ad essere parodiato dalla serie animata, assieme a Carla Bruni.\nNel 1997, Dario Fo \u00e8 voce narrante nella versione italiana dello spot commerciale televisivo dell'allora Apple Computer Inc. (oggi Apple), intitolato \"Here's to the Crazy Ones\".\nOpere.\nSono molte le farse con cui Fo si prende gioco del mondo ecclesiastico (dal quale gli sono giunte spesso critiche) e della morale borghese, ma che sono comunque intrise di valori sociali e politici. Molte sono state ideate e interpretate assieme a Franca Rame."}
{"id": "1602644", "revid": "1444886", "url": "https://it.wikipedia.org/wiki?curid=1602644", "title": "Papaya dei Caraibi", "text": "Papaya dei Caraibi \u00e8 un film del 1978 diretto da Joe D'Amato.\n\u00c8 il primo film del cosiddetto \"periodo esotico-erotico\", una serie di pellicole erotiche contaminate con l'horror e l'hard girate da D'Amato a Santo Domingo tra il 1978 e il 1981. \"Papaya dei Caraibi\" non contiene per\u00f2 scene hard e anche le scene splatter sono poche. Si tratta invece di un thriller erotico che codific\u00f2 il cinema erotico-esotico di D'Amato.\nTrama.\nDurante un rapporto sessuale Papaya, una ragazza caraibica, evira a morsi il suo \"partner\". Subito dopo viene bruciata la capanna dove questi viveva. Sara \u00e8 una giornalista che si trova in vacanza a Santo Domingo. L\u00ec incontra il suo amico Vincent, un geologo che lavora in una centrale nucleare. I due decidono di trascorrere insieme la vacanza e incontrano per caso Papaya mentre sta facendo l'autostop. In realt\u00e0, Papaya fa parte di un gruppo di ribelli che intendono impedire la costruzione di una centrale nucleare a Santo Domingo; Papaya seduce ingegneri e geologi, con il solo scopo di farli parlare del progetto, quindi li uccide. La ragazza prende di mira anche Vincent, seducendolo ed entrando in possesso di maggiori informazioni sul progetto della centrale nucleare. Alla fine anche Vincent viene ucciso, mentre Sara viene rapita e trattenuta nel villaggio, con il compito di scrivere articoli sui ribelli. Sara per\u00f2 s'innamora di un ribelle e ci\u00f2 provoca la gelosia di Papaya, che tenta di uccidere l'uomo, quindi ha un rapporto lesbico con Sara, che decide di rimanere nel villaggio diventando una ribelle.\nProduzione.\n\"Papaya dei Caraibi\" nasce insieme a \"Duri a morire\", un film d'azione girato da D'Amato a Santo Domingo nel 1978. Dopo il successo di questo film, D'Amato decise di girare una serie di film erotici a Santo Domingo, il primo dei quali fu appunto \"Papaya dei Caraibi\".\nIl soggetto del film fu scritto da Roberto Gandus, che aveva collaborato alla sceneggiatura di \"Noa Noa\", diretto da Ugo Liberatore nel 1974. La sceneggiatura di \"Papaya dei Caraibi\" porta la firma del produttore Carlo Maietto, ma in realt\u00e0 fu scritta interamente da Joe D'Amato.\nTitoli per l'estero.\nIl film usc\u00ec in Francia come \"Et mourir de plaisir\", in Germania Ovest come \"Papaya - Die Liebesg\u00f6ttin der Cannibalen\" e in Spagna come \"Fruta sexual del Caribe\"."}
{"id": "1602653", "revid": "486946", "url": "https://it.wikipedia.org/wiki?curid=1602653", "title": "Tour della Nazionale di rugby XV della Nuova Zelanda 1985", "text": ""}
{"id": "1602654", "revid": "339392", "url": "https://it.wikipedia.org/wiki?curid=1602654", "title": "Tour della Nazionale di rugby XV della Nuova Zelanda 1984", "text": ""}
{"id": "1602659", "revid": "486946", "url": "https://it.wikipedia.org/wiki?curid=1602659", "title": "Tour della Nazionale di rugby XV della Nuova Zelanda 1979", "text": ""}
{"id": "1602660", "revid": "228587", "url": "https://it.wikipedia.org/wiki?curid=1602660", "title": "Donald Gennaro", "text": ""}
{"id": "1602671", "revid": "110157", "url": "https://it.wikipedia.org/wiki?curid=1602671", "title": "Kategoria Superiore 2005-2006", "text": "La Kategoria Superiore 2005-2006 fu la 67\u00aa edizione della massima serie del campionato albanese di calcio disputata tra il 27 agosto 2005 e il 13 maggio 2006 e conclusa con la vittoria finale dell'Elbasani, al suo secondo titolo.\nCapocannoniere del torneo fu Hamdi Salihi (KF Tirana), con 29 reti.\nFormula.\nNessuna variazione rispetto alla stagione precedente. Le squadre partecipanti furono dieci e disputarono un doppio turno di andata e ritorno per un totale di 36 partite.\nIn vista di un aumento del numero di club nella stagione successiva l'ultima classificata venne retrocessa in Kategoria e Par\u00eb mentre penultima e terzultima giocarono uno spareggio per un'ulteriore retrocessione. Dalla seconda serie vennero promossi quattro club.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2006-2007, la seconda classificata e la vincente della coppa d'Albania alla Coppa UEFA 2006-2007 pi\u00f9 un'ulteriore squadra alla Coppa Intertoto 2006.\nClassifica finale.\nLegenda:\nNote:"}
{"id": "1602672", "revid": "287204", "url": "https://it.wikipedia.org/wiki?curid=1602672", "title": "Giovanni Ciccarelli", "text": "Caratteristiche tecniche.\nGioc\u00f2 prima ala e successivamente come interno.\nCarriera.\nEx pugile, peso mosca vincitore di quattro incontri sui quattro che disput\u00f2, inizi\u00f2 la sua carriera calcistica nei campionati minori marchigiani giocando con la Portocivitanovese.\nVenne notato da Paolo Mazza, allenatore della SPAL; arriv\u00f2 a Ferrara nel 1948, insieme a Fulvio Nesti e Otello Badiali, per giocare con i \"biancazzurri\" al posto di Egisto Pandolfini che si era trasferito alla Fiorentina.\nNel 1949 fece coppia con De Vito che, come Nesti, arrivava da Scafati, e con l'altro neo acquisto Trevisani. Ciccarelli mise a segno 17 reti e la SPAL sfior\u00f2 la promozione.\nDopo 74 partite in biancoazzurro Ciccarelli e De Vito, si trasferirono alla in Serie A ed esord\u00ec il 10 settembre 1950 a Como.\nA Trieste gioc\u00f2 due stagioni per poi passare, nel 1952 alla Pro Patria sempre nella massima serie.\nNel 1953 pass\u00f2 al Napoli e vi rest\u00f2 per quattro stagioni.\nQuando era un calciatore del Napoli, l'11 dicembre 1953, gioc\u00f2 la prima delle due gare da lui disputate con la Nazionale B.\nIl suo presidente Achille Lauro pensava di poter creare una squadra da scudetto con l'inserimento di Vinicio e di Jeppson, giunto a Napoli un anno prima di lui insieme a Bugatti.\nNel 1957 torn\u00f2 in Serie B con il Cagliari, insieme a lui arrivarono in Sardegna altri ex spallini: Di Giacomo e Novelli.\nA Cagliari trov\u00f2 Bugatti e Morin, altri ex giocatori dalla SPAL.\nTorn\u00f2 a calcare i campi di IV Serie con la Portacivitanovese nel 1958 prima del definitivo ritiro.\nGioc\u00f2 187 gare in Serie A mettendo a segno 21 reti e 97 in Serie B segnando 19 gol."}
{"id": "1602674", "revid": "287204", "url": "https://it.wikipedia.org/wiki?curid=1602674", "title": "Eparchia del Santissimo Salvatore di Montreal dei Melchiti", "text": ""}
{"id": "1602677", "revid": "38120", "url": "https://it.wikipedia.org/wiki?curid=1602677", "title": "Robert Muldoon (personaggio)", "text": ""}
{"id": "1602683", "revid": "287204", "url": "https://it.wikipedia.org/wiki?curid=1602683", "title": "Eparchia di San Marone di Montreal", "text": ""}
{"id": "1602685", "revid": "547034", "url": "https://it.wikipedia.org/wiki?curid=1602685", "title": "Registrazione multitraccia", "text": "La registrazione multitraccia o multipista (\"multitracking\" o \"tracking\" sono usati come abbreviazioni in inglese) \u00e8 un metodo di registrazione sonora che permette di separare la registrazione di sorgenti sonore multiple per poi creare un tutto unico.\nQuesto metodo \u00e8 quello pi\u00f9 comune per la registrazione della musica pop.\nIl metodo \u00e8 stato utilizzato a partire dagli anni quaranta usando apparati analogici, mentre dagli anni 2000 vengono largamente usati anche strumenti software come Pro Tools.\nProcesso.\nIl multitracking si pu\u00f2 ottenere con apparati analogici basati su nastro (da quello basato su semplici cassette a 4 o 8 tracce fino a quello con bobine di nastro di 2 pollici a 24 tracce), con apparati digitali che utilizzano cassette su cui si registrano informazioni digitali (come le macchine a otto tracce ADAT) o con sistemi basati su hard disk, che spesso usano un computer e un software per la registrazione audio multitraccia.\nA seconda degli strumenti utilizzati, varia il numero di tracce disponibili simultaneamente per la registrazione.\nNel caso di sistemi con nastro magnetico le tracce sono limitate, tra gli altri fattori, dalla larghezza fisica del nastro impiegato. Alcuni dei pi\u00f9 grandi studi di registrazione analogica professionale usavano un computer per sincronizzare pi\u00f9 macchine a 24 tracce, portando il numero di tracce disponibili ad alcune centinaia: per esempio, il gruppo rock Toto registr\u00f2 il suo quarto album su tre macchine a 24 tracce sincronizzate tramite computer.\nNei sistemi basati su computer si va invece verso la disponibilit\u00e0 di un numero illimitato di tracce per la registrazione/il playback, anche se fattori come la memoria e la potenza di calcolo disponibile limitano di fatto questo numero a seconda dell'hardware impiegato. In pi\u00f9, su questi sistemi il numero di tracce simultaneamente disponibili per la registrazione \u00e8 limitato dagli ingressi discreti analogici o digitali sulla scheda audio.\nDurante la registrazione, l'ingegnere del suono pu\u00f2 scegliere quale traccia (o quali tracce) sul dispositivo verranno usate per ogni strumento, voce o altra fonte sonora.\nIn un qualsiasi punto dato del nastro, ogni traccia del dispositivo di registrazione pu\u00f2 essere in registrazione o in playback, in modo da dare la possibilit\u00e0 all'artista di registrare per esempio la traccia numero 2 e, simultaneamente, ascoltare la traccia numero 1, permettendogli di cantare o suonare un accompagnamento alla performance gi\u00e0 registrata sulla prima traccia. Successivamente potr\u00e0 essere registrata la traccia numero 3 mentre si ascolta la traccia numero 2. Tutte le tracce possono poi essere riprodotte in perfetta sincronia, come se fossero state suonate e registrate assieme.\nQuesto processo si pu\u00f2 ripetere fino a che tutte le tracce disponibili sono state usate o, come succede in alcuni casi, riusate. In un qualsiasi punto del processo di registrazione, infatti, qualsiasi numero di tracce esistenti pu\u00f2 essere \"sotto-mixato\" in una o due tracce, consentendo cos\u00ec di cancellare poi le tracce originali, per fare spazio ad altre tracce da registrare. Il produttore discografico dei Beatles, George Martin, utilizz\u00f2 questa tecnica estensivamente per ottenere tracce multiple, essendo limitato all'uso di una macchina a 4 tracce, finch\u00e9 una macchina a otto tracce non divenne disponibile durante la registrazione del White Album. Anche l'album \"Pet Sounds\" dei Beach Boys fece un uso innovativo del multitracking con le macchine a otto tracce dell'epoca (1965-1966) .\nLa registrazione multitraccia permette ad ogni artista di registrare diverse \"prove\" di ogni data sezione della propria performance, permettendogli di raffinarla virtualmente alla perfezione. Un ingegnere alla registrazione pu\u00f2 registrare solo la sezione su cui si sta lavorando, senza cancellare una qualsiasi altra sezione della stessa traccia. Questo processo di accensione e spegnimento del meccanismo di registrazione viene chiamato \"punching in\" e \"punching out\".\nQuando la registrazione \u00e8 completa, le molte tracce vengono unite attraverso un mixer in un formato che pu\u00f2 essere duplicato e distribuito. La maggior parte delle registrazioni - CD e cassette - disponibili commercialmente in un negozio sono registrazioni originariamente registrate su tracce multiple e poi mixate in stereofonia, ma le colonne sonore di film e DVD possono essere mixate a 4 o pi\u00f9 tracce, in base alla necessit\u00e0 (la modalit\u00e0 pi\u00f9 comune \u00e8 in cinque tracce, con una traccia addizionale per il subwoofer, da cui deriva il surround \"5.1\" che \u00e8 comunemente disponibile nei DVD).\nIn alcuni rari casi, come ad esempio quando una vecchia canzone viene tecnicamente \"aggiornata\", i mix stereo (o mono) possono essere riversati inizialmente su una o due tracce del registratore come se fossero dei \"sotto-mix\", permettendo l'aggiunta di effetti sonori addizionali nelle tracce rimanenti.\nFlessibilit\u00e0.\nDurante la registrazione multitraccia, pi\u00f9 strumenti musicali (e voci) possono essere registrati, sia uno alla volta che simultaneamente, su tracce singole, in modo che i suoni ivi registrati possano essere letti, processati e manipolati individualmente per produrre gli effetti desiderati. Per esempio, dopo aver registrato alcune parti di una canzone, un artista potrebbe ascoltare \"solo\" la parte della chitarra, mettendo in 'mute' tutte le altre tracce eccetto quella della chitarra. Se invece si volesse ascoltare soltanto le parti vocali isolate \u00e8 sufficiente mettere in 'mute' tutte le tracce tranne quelle vocali, se si volesse invece ascoltare l'intera canzone si possono riprodurre tutte le tracce assieme. Se non piace la registrazione di uno strumento, o si trova un errore e si volesse rimediare, si pu\u00f2 ri-registrare soltanto la traccia relativa a quello strumento, piuttosto che ri-registrare l'intera canzone. Questa libert\u00e0 di modifica \u00e8 uno dei pi\u00f9 importanti vantaggi del multitracking.\nSe tutte le voci e gli strumenti in una registrazione sono registrati individualmente su tracce distinte, allora l'artista \u00e8 in grado di avere il controllo completo sulla struttura finale della canzone durante il missaggio finale (la ri-registrazione su due tracce stereo per il consumo di massa).\nPer esempio, se un artista volesse applicare un effetto ad una parte di sintetizzatore, un altro a una di chitarra, un 'chorus con riverbero' alla voce principale, e diversi effetti su tutte le percussioni e la batteria, questo non sarebbe possibile se fossero stati tutti registrati sulla stessa traccia. Tuttavia se fossero stati registrati su tracce separate l'artista potrebbe mescolare e alterare tutti i suoni in completa libert\u00e0.\nLa registrazione multitraccia permette ad un singolo musicista di registrare pi\u00f9 parti, permettendo a duetti (come i Ween o i Tenacious D) e a terzetti (come i Cream o i Nirvana) di produrre pi\u00f9 parti musicali, a gruppi pi\u00f9 grandi di raddoppiare le parti o aggiungere altri strumenti, e anche un solista potrebbe creare un insieme suonando pi\u00f9 parti. Stevie Wonder, Emitt Rhodes, Skip Spence, Paul McCartney, Todd Rundgren, Trent Reznor, Lenny Kravitz, Elliott Smith, R. Stevie Moore, Enya, Dave Grohl, Delbert McClinton, Michael Sembello, Ben Folds, Kurt Ralske e Prince sono gli artisti che producono gli album in questa maniera, come fossero una \"band\". Anche un musicista che non suona nessun strumento pu\u00f2 creare una registrazione di successo, come l'artista \"a cappella\" Bobby McFerrin, che ha interpretato \"tutte\" le parti nelle sue registrazioni (dal 1980 al 2000) vocalmente.\nLa registrazione multitraccia di una canzone lascia anche aperta la possibilit\u00e0 di effettuare dei remix da parte dello stesso artista o di quelli futuri, come i disc jockey. Se la canzone non fosse disponibile in formato multitraccia, il lavoro dell'artista che remixa potrebbe essere molto difficile, o impossibile, perch\u00e9 una volta che le tracce sono state mixate assieme durante la fase di missaggio stereo, sono inseparabili. Teoricamente si potrebbero usare dei filtri selettivi in frequenza per questo, ma in realt\u00e0 non si riesce a fare con un buon grado di qualit\u00e0, a causa della natura multi-armonica (con molte frequenze) di molti strumenti musicali e voci.\nStoria.\nIl processo \u00e8 stato concepito e sviluppato dal chitarrista Les Paul negli anni '40 con l'assistenza finanziaria e ispirazionale di Bing Crosby e della Ampex Corporation, risultando nella prima macchina a 8 tracce che usava nastro magnetico di 1 pollice. Durante gli anni '50 molte registrazioni popolari, come quelle di \"Les Paul and Mary Ford\" e di Patti Page, usarono questa tecnologia per migliorare le voci e i suoni degli strumenti. Da questi inizi pionieristici, si \u00e8 evoluto nei decenni successivi fino a diventare la principale tecnica di registrazione.\nRegistrazione multitraccia con il computer.\nNegli anni 2000 alcuni artisti hanno registrato i propri album usando soltanto un personal computer come macchina di registrazione, alcuni esempi sono Mylo, Gotye e Daniel Bedingfield. Per usare un computer come dispositivo di registrazione \u00e8 necessario che vi sia installata una scheda audio e un software per la registrazione in multitraccia (software che \u00e8 disponibile anche a basso costo se non gratuitamente, nel caso di software libero o open source). Inoltre \u00e8 necessario un microfono di buona qualit\u00e0 per registrare la voce di un cantante e/o una qualsiasi altra fonte sonora.\nQuesto \u00e8 tutto ci\u00f2 che serve per preparare uno studio di registrazione multitraccia a casa propria in grado di produrre registrazioni di buona qualit\u00e0. La scheda audio standard di un PC pu\u00f2 essere usata per acquisire suoni semplicemente attaccando un microfono al relativo ingresso o attaccando la strumentazione elettronica, come un sintetizzatore o un amplificatore per chitarra, all'ingresso stereo (\u00e8 chiaro che migliore \u00e8 la qualit\u00e0 della scheda audio e della strumentazione e migliore sar\u00e0 la qualit\u00e0 della registrazione). I computer con software e hardware appropriato sono in grado di registrare pi\u00f9 tracce contemporaneamente.\nGli strumenti e la voce dei cantanti sono registrati su file singoli nel disco rigido del computer, i quali funzionano come le tracce nella registrazione multitraccia tradizionale. Effetti come il riverbero, il chorus o il delay possono essere applicati dallo stesso software. Quando i musicisti sono soddisfatti del risultato, le tracce multiple vengono missate in due tracce pulite, sempre con il software per il multitracking, infine la registrazione finale si pu\u00f2 masterizzare su un CD, che pu\u00f2 poi essere copiato e distribuito.\nOrdine di registrazione.\nNella maggior parte delle canzoni pop, la batteria e gli strumenti a percussione sono i primi ad essere registrati. Ci sono diverse ragioni per questo; la batteria di solito \u00e8 lo strumento che tiene il tempo: \u00e8 molto pi\u00f9 facile tenere il tempo della batteria per gli artisti che registrano le altre tracce, anche per il preciso attacco dei suoni dei tamburi. Un batterista troverebbe molto difficile suonare assieme a tracce pre-registrate senza le percussioni, a causa delle eventuali variazioni del tempo dei musicisti. In pi\u00f9 per tenere il ritmo prestabilito accuratamente un batterista avrebbe bisogno che il suono degli altri strumenti fosse a volume elevato, per competere con il suono della propria batteria; a parte il fatto che i microfoni della stessa potrebbero raccogliere il suono degli altri strumenti dalla cuffia del batterista, quest'ultimo sarebbe comunque sottoposto a un'esposizione prolungata ad alti volumi, danneggiando il proprio udito. Inoltre si possono registrare pochi secondi di batteria per poi ripeterli. A volte vengono usate tracce composte da \"click\" quando il batterista non \u00e8 disponibile per le prime registrazioni o per quando il mix finale va sincronizzato con immagini o filmati.\nAnche se i suoni della batteria possono essere registrati su due sole tracce, solitamente ogni singolo tamburo e percussione viene registrato su una traccia individuale. La batteria e le percussioni assieme di solito occupano il pi\u00f9 grosso numero di tracce usate per una registrazione; tutto questo per poter processare ogni singola percussione singolarmente per ottenere il migliore effetto. Un effetto usato comunemente per le percussioni \u00e8 il lento spostamento del loro suono dal canale stereofonico di sinistra a quello di destra durante la canzone. L'equalizzazione viene spesso utilizzata sui singoli tamburi, per estrarre da ciascuno il miglior suono possibile e caratterizzante.\nLe ultime tracce ad essere registrate sono solitamente le voci, anche se una traccia vocale temporanea potrebbe essere registrata prima come riferimento o per guidare gli altri musicisti, viene chiamata \"Ghost Vocal\" (\"voce fantasma\") o \"Scratch Vocal\" (\"voce improvvisata\"). Una ragione di ci\u00f2 \u00e8 che spesso i cantanti accordano la propria voce con l'accompagnamento, e viceversa.\nMusica da concerto.\nPer le registrazioni di musica classica o jazz (particolarmente strumentali) ove il multitracking venga scelto come metodo di registrazione (opposto a quello direttamente in stereo, per esempio), viene utilizzato un diverso espediente: tutte le tracce vengono registrate simultaneamente. Spesso vengono frapposte tra i diversi gruppi dell'orchestra delle barriere sonore, ad esempio tra i pianisti, i violinisti e i percussionisti. Quando vengono usate queste barriere, i diversi gruppi si ascoltano tra di loro tramite auricolari."}
{"id": "1602686", "revid": "2143966", "url": "https://it.wikipedia.org/wiki?curid=1602686", "title": "Stazione meteorologica di Torino-Bric della Croce", "text": "La stazione meteorologica di Torino-Bric della Croce \u00e8 la stazione meteorologica di riferimento per il Servizio meteorologico dell'Aeronautica Militare e per l'organizzazione mondiale della meteorologia, relativa all'omonimo rilievo a sud-est della citt\u00e0 di Torino.\nCaratteristiche.\nLa stazione meteorologica si trova nell'Italia nord-occidentale, in Piemonte, nella citt\u00e0 metropolitana di Torino, nel comune di Pecetto Torinese, a 710 metri s.l.m. e alle coordinate geografiche .\nOltre ad essere un punto di riferimento per l'assistenza alla navigazione aerea, la stazione effettua osservazioni orarie tra le 0 e le 24 UTC sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +2,9\u00a0\u00b0C, mentre quella del mese pi\u00f9 caldo, luglio, \u00e8 di +20,8\u00a0\u00b0C; mediamente si contano 49 giorni di gelo all'anno e un giorno con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -12,0\u00a0\u00b0C del gennaio 1985 e del febbraio 1986 e i +35,0\u00a0\u00b0C dell'agosto 1974.\nLe precipitazioni medie annue si attestano a 779\u00a0mm, mediamente distribuite in 74 giorni di pioggia, con minimo relativo in inverno, picco massimo in primavera e minimi e massimi secondari rispettivamente in piena estate e in pieno autunno.\nL'umidit\u00e0 relativa media annua fa registrare il valore di 71,6 % con minimo di 65 % a marzo e massimo di 78 % ad ottobre; mediamente si contano 45 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,3\u00a0\u00b0C; quella del mese pi\u00f9 caldo, luglio, \u00e8 di +20,5\u00a0\u00b0C; si contano, mediamente, 59 giorni di gelo all'anno. Nel medesimo trentennio, la temperatura minima assoluta ha toccato i -12,0\u00a0\u00b0C nel gennaio 1985 e nel febbraio 1986 (media delle minime assolute annue di -7,5\u00a0\u00b0C), mentre la massima assoluta ha fatto registrare i +35,0\u00a0\u00b0C nell'agosto 1974 (media delle massime assolute annue di +29,5\u00a0\u00b0C).\nLa nuvolosit\u00e0 media annua si attesta a 4 okta giornalieri, con minimo di 3,4 okta giornalieri a luglio e dicembre massimo di 4,8 okta giornalieri a maggio.\nLe precipitazioni medie annue, attorno ai 750\u00a0mm, distribuite mediamente in 76 giorni, con minimo in inverno e picco in primavera.\nL'umidit\u00e0 relativa media annua fa registrare il valore di 72,3% con minimo di 64% a marzo e massimo di 79% ad ottobre.\nL'eliofania assoluta media annua si attesta a 5,6 ore giornaliere, con massimo di 7,4 ore giornaliere in luglio e minimo di 3,8 ore giornaliere ad ottobre.\nIl vento presenta una velocit\u00e0 media annua di 3,8\u00a0m/s, con minimo di 3,4\u00a0m/s ad agosto e massimo di 4,1\u00a0m/s a marzo.\nDati climatologici 1951-1980.\nIn base alle medie climatiche del periodo 1951-1980, effettivamente elaborate a partire dal 1952, la temperatura media del mese pi\u00f9 caldo, luglio, si attesta a +20,2\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +2,0\u00a0\u00b0C.\nNel trentennio esaminato, la temperatura massima pi\u00f9 elevata di +35,0\u00a0\u00b0C risale all'agosto 1974, mentre la temperatura minima pi\u00f9 bassa di -12,8\u00a0\u00b0C fu registrata nel febbraio 1956.\nValori estremi.\nTemperature estreme mensili dal 1954 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1954 ad oggi, con il relativo anno in cui si queste si sono registrate. La massima assoluta del periodo esaminato di +35,0\u00a0\u00b0C risale all'agosto 1974 e al giugno 2019, mentre la minima assoluta di -12,8\u00a0\u00b0C \u00e8 del febbraio 1956."}
{"id": "1602688", "revid": "1534511", "url": "https://it.wikipedia.org/wiki?curid=1602688", "title": "Payload (informatica)", "text": ""}
{"id": "1602692", "revid": "1045935", "url": "https://it.wikipedia.org/wiki?curid=1602692", "title": "Carico utile", "text": "Per carico utile (in inglese payload, tradotto anche in modo letterale come carico pagante) si intende la capacit\u00e0 di carico di un aeromobile o di un veicolo di lancio; solitamente si misura in termini di massa. Il carico utile varia a seconda della natura del volo e pu\u00f2 comprendere merci, passeggeri, equipaggio, munizioni, strumenti scientifici o altre attrezzature. Anche il carburante extra pu\u00f2 essere considerato parte del carico utile. In contesti commerciali (p. esempio compagnie aeree per passeggeri o per merci) il payload si riferisce solo a merci redditizie o a passeggeri paganti. Alcuni esempi comuni:\nAstronautica.\nIn astronautica si dice carico utile o \"payload\" (\"carico pagante\") tutto ci\u00f2 che viene portato nello spazio attraverso l'utilizzo di un lanciatore.\nSi pu\u00f2 trattare di un satellite, di una schiera di satelliti o di strumentazioni di vario tipo, come telescopi o antenne.\nIn generale il carico utile costituisce solo una piccola parte dell'intero lanciatore e il suo peso \u00e8, al massimo, pari all'1% di quello dell'intera struttura.\nI lanciatori che si possono utilizzare per la messa in orbita di carico utile sono principalmente due: il vettore europeo della famiglia Ariane, e il vettore sovietico (ora russo) Sojuz. A questi si aggiungono poi lanciatori americani, giapponesi, cinesi, e anche il lanciatore italiano Vega.\nLa progettazione del carico utile, di qualsiasi tipo esso sia, deve tener conto delle caratteristiche del lanciatore che si intende utilizzare.\nOccorre rispettare gli standard imposti dal costruttore in termini di peso, di dimensioni e anche di frequenze di vibrazione caratteristiche della struttura, per garantire il corretto svolgimento della missione spaziale.\n\u00c8 molto comune, specialmente nel caso di satelliti, che sono dotati di ampi pannelli solari per la produzione di energia elettrica, l'utilizzo di configurazioni \"impacchettate\" del carico utile, che viene trasportato in orbita in forma compatta e poi, una volta nello spazio, si apre e raggiunge la configurazione dispiegata nella quale poi operer\u00e0.\nI costi della sola messa in orbita del carico utile sono dell'ordine di euro al chilogrammo, ma per avere una stima corretta dei costi collegati ad una generica missione spaziale bisogna tener conto anche dei costi di sviluppo, gestione e manutenzione del sistema di lancio, che ammontano a euro per chilogrammo di carico pagante."}
{"id": "1602694", "revid": "228587", "url": "https://it.wikipedia.org/wiki?curid=1602694", "title": "Henry Wu", "text": ""}
{"id": "1602695", "revid": "1543377", "url": "https://it.wikipedia.org/wiki?curid=1602695", "title": "Chery Automobile", "text": "Chery Automobile () \u00e8 una casa automobilistica cinese.\nLa casa ha avuto anche una certa notoriet\u00e0 negativa per un episodio di plagio della Daewoo Matiz quando ha lanciato sul mercato il modello Chery QQ.\nNel 2007 la Chery stringe un accordo con l'azienda italiana DR Motor Company, che prevede la fornitura dei componenti e di una delle due motorizzazioni montate sul SUV DR5, la piccola citycar DR1 e la monovolume compatta DR2.\nStoria.\nPrimi anni.\nChery venne fondata come azienda para-governativa nel 1997 e divenne un produttore di auto il 18 dicembre 1999 quando la prima auto (Chery Fulwin) lasci\u00f2 la catena di produzione dello stabilimento di Wuhu utilizzando un telaio costruito in licenza per la SEAT Toledo della Volkswagen. La Chery \u00e8 stata la prima casa automobilistica cinese ad esportare i propri prodotti, ed attualmente \u00e8 la prima casa per numero di vetture esportate.\nDal 2003 al presente.\nNel 2003, la Chery fond\u00f2 un gruppo di ricerca e sviluppo ed inizi\u00f2 a lavorare con grandi consulenti stranieri per migliorare la propria tecnologia e la propria qualit\u00e0. La Chery assunse un ingegnere giapponese proveniente dalla Mitsubishi per guidare il sistema di produzione Six Sigma, che venne applicato per la prima volta sulle proprie auto nel 2003. Iniziarono ad utilizzare il sistema DURR Paint per la verniciatura delle loro auto nel 2004, diventando una delle 5 fabbriche nel mondo ad utilizzare questo moderno sistema di verniciatura. La SAIC rivendette il suo stock sold alla Chery nel 2004 a causa delle crescenti tensioni tra la Chery e i suoi partner General Motors e Volkswagen.\nNel 2005, Chery venne aumentata la qualit\u00e0 di produzione fino all'ISO/TS 16949:2002, il pi\u00f9 alto e rigido sistema di controllo della qualit\u00e0 nell'industria automobilistica globale. Inoltre iniziarono a lavorare con l'azienda di Malcolm Bricklin, Visionary Vehicles, sperando di essere una delle prime case automobilistiche cinesi ad essere venduta negli Stati Uniti. Il progetto prevedeva di importare cinque nuove automobili. Bricklin pianific\u00f2 la vendita attraverso 250 venditori negli Stati Uniti per vendere 250,000 auto l'anno nel 2007. Ma, dopo due rinvii e vari disaccordi finanziari e di design delle auto l'accordo venne rotto.\nInvece, la Chery sta sviluppando il suo piano di espansione e sta progettato una grande quantit\u00e0 di veicoli per il mercato americano, per quello europeo e per quello domestico. La linea dei veicoli \u00e8 stata migliorata grazie all'aiuto di progettisti italiani del calibro di Bertone e Pininfarina, ben conosciuti per aver disegnato modelli per marchi come Ferrari e Lamborghini. Anche l'austriaca AVL sta collaborando con Chery alla realizzazione di 18 motori, fra cui un turbodiesel, per la nuova gamma di auto. Il marchio del nuovo motore, ACTECO, rispetta lo standard di emissioni Euro IV e utilizza tecnologie moderne quali blocco motore e testate in lega di alluminio e l'iniezione diretta di carburante. Bosch collabora con Chery alla progettazione di nuove trasmissioni. La Lotus Engineering (nota per il suo know how nei telai da corsa) \u00e8 coinvolta invece per gli aspetti legati al design e alla qualit\u00e0. La Ricardo Consulting Engineers sta infine sviluppando per Chery un propulsore ibrido da utilizzare nel primo veicolo cinese ibrido. Chery ha recentemente instaurato una collaborazione con Chrysler per la produzione di auto compatte e medie per i mercati statunitense ed europeo.\nNel settembre del 2007, la first lady del Senegal, Viviane Wade, annunci\u00f2 un programma chiamato \"Taxi Sister\" per aiutare le donne autiste di taxi - il primo programma di questo tipo in una nazione che \u00e8 al 95% musulmana. I taxi sono Chery QQ, fornite da un venditore Chery del luogo, che le donne autiste pagheranno un po' alla volta e alla fine ne diverranno proprietarie.\nNel dicembre del 2007 l'azienda cinese, insieme alla Israel Corporation, fonda il brand Qoros. Tale marchio, nei piani della Chery, permetter\u00e0 di creare auto pi\u00f9 simili agli standard qualitativi occidentali.\nNel 2012 viene creata con il gruppo Jaguar Land Rover una joint venture per la produzione delle autovetture inglesi in Cina in un nuovo stabilimento a Changshu. L\u2019investimento \u00e8 pari a 3 miliardi di dollari nell\u2019arco dei primi cinque anni. Nell\u2019ottobre del 2014 parte la produzione dei primi modelli a marchio Land Rover seguiti nel 2015 da quelli a marchio Jaguar.\nIl 22 gennaio 2018 la sussidiaria Chery Commercial Vehicle lancia il marchio Jetour focalizzato nella produzione di crossover e monovolume premium. A guidare le strategie del marchio vi \u00e8 Bao Siyu, gi\u00e0 vice presidente di Chery Automobile.\nNell\u2019aprile del 2018 Chery lancia ufficialmente il proprio brand di lusso Exeed Cars; inizialmente era prevista una gamma di prodotti di alta gamma progettati per l\u2019export in Europa all\u2019interno dello stesso marchio Chery, tuttavia la casa opt\u00f2 per la creazione di un marchio a s\u00e9. La precedente vettura Exeed TX che venne presentata al salone di Francoforte entrer\u00e0 in produzione all\u2019inizio del 2019 inaugurando la nuova rete di vendita dedicata. A guidare il marchio Exeed Cars sar\u00e0 nominato Cao Zhigang che in passato era a capo del marchio Qoros.\nIl 18 dicembre 2020 Chery comunica di aver raggiunto il traguardo delle nove milioni di vetture vendite dalla fondazione; di queste oltre 1,7 milioni sono state esportate al di fuori della Cina. La rete di vendita raggiunge i 1500 rivenditori in 80 paesi.\nMarchi e filiali.\nA seconda del mercato e dei prodotti, Chery ha anche i seguenti marchi per commercializzare veicoli diversi: \nKarry.\nKarry si concentra sui veicoli commerciali leggeri.\nExeed.\nExeed \u00e8 un marchio premium per crossover e SUV\nJetour.\nJetour \u00e8 un marchio premium per crossover e SUV\nRely (dismesso).\nRely si concentrava sui veicoli commerciali.\nRiich (dismesso).\nRiich fungeva da sottomarchio premium di Chery"}
{"id": "1602703", "revid": "228587", "url": "https://it.wikipedia.org/wiki?curid=1602703", "title": "Dennis Nedry", "text": ""}
{"id": "1602707", "revid": "123070341", "url": "https://it.wikipedia.org/wiki?curid=1602707", "title": "Naser-e Khosrow", "text": "Nato nel 1004 a Qobadiyan presso la persiana Balkh (oggi nell'attuale Afghanistan settentrionale), ebbe qualche incarico si dice presso Chaghri Beg Daud, uno dei primi sovrani della dinastia selgiuchide. A 42 anni a seguito di un sogno rivelatore, fu preso dall'ansia di cercare una risposta definitiva alle sue ansie e inquietudini: abbandon\u00f2 tutto e inizi\u00f2 a viaggiare in Persia, Siria, Palestina, Arabia, giungendo infine in Egitto, dove sin dal 973 la dinastia ismailita dei Fatimidi aveva instaurato una potente teocrazia, rivale dei califfi abbasidi di Baghdad.\nDi questo viaggio avventuroso \u00e8 testimonianza preziosa il suo \"Safar-name\" (Il libro di viaggio). In Egitto pare venisse iniziato alla \"eresia\" dell'Ismailismo, una forma estrema dello Sciismo. Tornato nell'Oriente persiano, inizia un'intensa attivit\u00e0 di missionario-propagandista (\"d\u0101\u02bf\u012b\" ) del nuovo verbo, ma raccolse ostilit\u00e0 crescenti e venne infine esiliato intorno al 1062 a Yomghan nel Pamir, dove morir\u00e0 (tra il 1072 e il 1088) lasciando una fiorente comunit\u00e0 ispirata ai suoi insegnamenti.\nIngegno brillante, studioso di ogni branca delle scienze, \u00e8 autore di trattati in arabo tra cui spicca il \"Kit\u0101b jami\u02bf al-hikmatayn\" (Il libro compendiante le due saggezze) che si proponeva - nella tipica prospettiva dell'Ismailismo antico - di conciliare la saggezza filosofica e quella rivelata, la scienza e la gnosi, facendo della prima una propedeutica alla seconda. Altri trattati scrisse in persiano tra cui un \"Ket\u0101b-e goshayesh o rahayesh\" (Il libro della liberazione), importante anche per lo studio della prima prosa scientifico-filosofica nell'ambito della letteratura persiana; scrisse inoltre, sempre in persiano un celebre poema didattico, il \"Rowshana'i-name\" (Il libro della luce) che, in versi, interpreta la struttura del cosmo in chiave emanatistica e neoplatonizzante; egli \u00e8 autore anche di un brillante \"Div\u0101n\" (canzoniere) composto da qaside ispirate a temi filosofici e gnostici.\nBibliografia.\nOpere di riferimento sulla letteratura persiana medievale: \nPer gli aspetti religiosi dell'ismailismo di Naser-e Khosrow:"}
{"id": "1602708", "revid": "767487", "url": "https://it.wikipedia.org/wiki?curid=1602708", "title": "A peso d'oro (film 1989)", "text": "A peso d'oro \u00e8 un film di G\u00e9za Berem\u00e9nyi del 1989."}
{"id": "1602711", "revid": "1543377", "url": "https://it.wikipedia.org/wiki?curid=1602711", "title": "Engelbert Humperdinck", "text": "Biografia.\nHumperdinck nacque a Siegburg nel 1854, sua madre era figlia di un direttore di coro mentre suo padre era un insegnante di ginnasio. Dopo la maturit\u00e0 ottenuta a Paderborn studi\u00f2 dal 1872 musica alla Hochschule f\u00fcr Musik di Colonia. Per un breve periodo lavor\u00f2 come Maestro di Cappella al Teatro di Colonia. Dopo un litigio con la direzione del teatro and\u00f2 a Monaco di Baviera, dove continu\u00f2 gli studi musicali dal 1876. Come studente Humperdinck ebbe molto successo. Nel 1876 vinse il \"Premio Mozart\" della citt\u00e0 di Francoforte sul Meno, nel 1879 gli venne attribuito l'appena costituito \"Premio Mendelssohn\" della Fondazione Mendelssohn a Berlino e nel 1881, sempre a Berlino, anche il \"Premio Meyerbeer\". Dal 1880 fino al 1882 fu collaboratore di Richard Wagner a Bayreuth. Dopo la morte di Wagner rimase fino al 1894 attivo come assistente musicale ai Bayreuther Festspiele. Diede lezioni di composizione anche al figlio di Wagner, Siegfried. Nel 1884 Franz W\u00fcllner gli offr\u00ec nuovamente un posto di professore al conservatorio di Colonia. Humperdinck accett\u00f2 l'incarico e fece eseguire per l'occasione nello storico salone delle feste del G\u00fcrzenich una sua composizione vocale, la ballata su testo di Heine \"Die Wallfahrt nach Kevlaar\". Alla fine del 1885 divenne insegnante di composizione al conservatorio di Barcellona e dal 1888 lavor\u00f2 come redattore per la casa editrice B. Schott's S\u00f6hne di Magonza. Nel 1890 cominci\u00f2 ad insegnare al Hoch\u2019sche Konservatorium di Francoforte sul Meno (fino al 1897) e fu critico musicale e responsabile per l'opera del giornale \"Frankfurter Zeitung\". \nNel 1897 si trasfer\u00ec a Boppard e nel 1901 a Berlino, dove tenne la classe di perfezionamento in composizione dal 1900 al 1920 alla Akademie der K\u00fcnste rimanendo contemporaneamente professore al berlinese Stern\u2019sches Konservatorium, dove ebbe come allievo Alfred Br\u00fcggemann. Fu autore di alcuni arrangiamenti di canzoni popolari per il cosiddetto Kaiserliederbuch (libro di canti dell'imperatore), poi pubblicati nel 1906 nel \"Libro di canti popolari per coro maschile (Volksliederbuch f\u00fcr M\u00e4nnerchor)\". Nel 1909 fu l'editore di \"Sang und Klang f\u00fcrs Kinderherz, eine Sammlung der sch\u00f6nsten Kinderlieder\" (Suoni e canti per il cuore dei bimbi, una raccolta dei pi\u00f9 bei canti per bambini), illustrata da Paul Hey. Humperdinck si rec\u00f2 nel settembre del 1921 a Neustrelitz per vedere le prove e la prima del \"Freisch\u00fctz\" nel locale teatro, spettacolo messo in scena da suo figlio Wolfram. Qui mor\u00ec improvvisamente per le conseguenze di un colpo apoplettico.\nLa tomba di Engelbert Humperdinck si trova nel Cimitero Ovest di Stahnsdorf, vicino a Berlino.\nLa sua opera \"H\u00e4nsel und Gretel\", eseguita per la prima volta il 23 dicembre 1893 a Weimar, divenne un successo mondiale e gli garant\u00ec fama ed indipendenza economica. La prima rappresentazione assoluta avvenne sotto la guida di Richard Strauss. Alcune delle melodie contenute nell'opera, come per esempio \"Br\u00fcderchen, komm tanz mit mir\", divennero dei veri successi popolari; in altri casi (\"Ein M\u00e4nnlein steht im Walde\", \"Suse liebe Suse, was raschelt im Stroh\"), Humperdinck trasform\u00f2 in pregevoli risultati artistici elementi melodici gi\u00e0 conosciuti a livello popolare. Anche nel resto della sua produzione artistica si possono trovare melodie che si ispirano al Volkslied (canto popolare).\nHumperdinck scrisse sei opere, ma il suo lavoro comprende anche altre 170 composizioni, documentate dal catalogo ufficiale curato dalla nipote del compositore, Dottoressa Eva Humperdinck: \"Engelbert-Humperdinck-Werkverzeichnis\" (EHWV).\nIl 9 settembre 2004 le poste tedesche, in occasione del 150\u00ba anniversario della sua nascita, lo hanno onorato con un francobollo speciale."}
{"id": "1602712", "revid": "1718925", "url": "https://it.wikipedia.org/wiki?curid=1602712", "title": "Header", "text": "Header, in informatica e nella commutazione di pacchetto, indica quella parte di un pacchetto, o pi\u00f9 in generale della PDU, che contiene informazioni di controllo necessarie al funzionamento della rete, cio\u00e8 le informazioni di protocollo (PCI) aggiunte di strato in strato, in opposizione al carico pagante (SDU), ovvero ai dati utili che vengono trasportati tra gli utilizzatori della rete.\nDescrizione.\nL'header viene normalmente posizionato all'inizio del pacchetto; se viene posizionato alla fine, l'header \u00e8 detto \"trailer\" (coda). La lunghezza in bit dell'header \u00e8 sempre fissa, a differenza del payload (dati) del pacchetto, che in base al livello protocollare pu\u00f2 invece variare. In trasmissione ciascuno strato aggiunge il suo header al payload iniziale; in ricezione ciascuno strato protocollare, in maniera inversa, estrae ed analizza il rispettivo header compiendo le funzionalit\u00e0 di elaborazione o controllo sul pacchetto trasmesso e ricevuto. Tipicamente l'header del pacchetto di ciascun protocollo degli strati architetturali \u00e8 composto da uno o pi\u00f9 campi dati, ciascuno con un preciso significato o funzionalit\u00e0.\nIn un certo senso si pu\u00f2 dire dunque che \u00e8 proprio l'informazione aggiuntiva di overhead (carico) dovuto all'header o PCI dei pacchetti l'essenza stessa delle reti telematiche in termini di architettura: ad esse sono infatti associate tutte le funzioni/operazioni di elaborazione e controllo in ricezione per ottenere una comunicazione efficiente ed affidabile tra due processi di rete."}
{"id": "1602721", "revid": "228587", "url": "https://it.wikipedia.org/wiki?curid=1602721", "title": "John Arnold", "text": ""}
{"id": "1602722", "revid": "767487", "url": "https://it.wikipedia.org/wiki?curid=1602722", "title": "Toto le h\u00e9ros - Un eroe di fine millennio", "text": "Toto le h\u00e9ros - Un eroe di fine millennio \u00e8 un film del 1991 scritto e diretto da Jaco van Dormael, vincitore della Cam\u00e9ra d'or per la miglior opera prima al Festival di Cannes.\nTrama.\nThomas, soprannominato Toto, \u00e8 sempre stato convinto di essere stato scambiato alla nascita con un altro bambino, quindi di essere cresciuto in una famiglia diversa dalla sua famiglia legittima e di aver vissuto la vita di un altro. Quando, ormai vecchio, \u00e8 ospite di una casa di riposo, comincia ad immaginare di poter uccidere colui che, secondo Toto, gli ha rubato la vita: un uomo ricco e piuttosto influente di nome Alfred. Il film \u00e8 narrato con una serie di balzi nel tempo che seguono Thomas mentre ricorda la sua vita e segna il debutto alla regia del belga J. Van Dormael."}
{"id": "1602727", "revid": "287204", "url": "https://it.wikipedia.org/wiki?curid=1602727", "title": "Toto le heros - un eroe di fine millennio", "text": ""}
{"id": "1602728", "revid": "1305772", "url": "https://it.wikipedia.org/wiki?curid=1602728", "title": "Stazione meteorologica di Trieste", "text": ""}
{"id": "1602730", "revid": "52953", "url": "https://it.wikipedia.org/wiki?curid=1602730", "title": "Dispositivo di ritenuta", "text": "Un dispositivo di ritenuta \u00e8 un sistema, costituito da uno o pi\u00f9 elementi, installato al fine di \"contenere\" e \"redirigere\" i veicoli uscenti dalla carreggiata.\nSi devono limitare gli effetti sui passeggeri e realizzare, per gli utenti della strada e per gli esterni eventualmente presenti, accettabili condizioni di sicurezza.\nLa necessit\u00e0 di contenere il veicolo (necessit\u00e0 primaria) richiede che il dispositivo di ritenuta sia capace di \"assorbire\" parte dell'energia cinetica di cui il veicolo \u00e8 dotato al momento dell'urto, limitando gli effetti sugli occupanti. A tal proposito i dispositivi di ritenuta devono essere \"deformabili\".\nIl profilo del dispositivo deve essere anche redirettivo, il veicolo impattante deve essere cio\u00e8, reimmesso opportunamente all'interno della carreggiata.\nOgni elemento costituente il dispositivo deve rimanere ancorato ad esso, anche in caso di rottura e soprattutto non deve in nessun caso invadere l'abitacolo nel crash.\nI dispositivi attualmente omologati, specialmente le barriere di sicurezza di tipo guard rail,sono spesso mortali per i motociclisti con effetto negativo rispetto all'assenza di barriere. Attualmente sono in fase di sviluppo barriere sicure per i motociclisti.\nIndice di severit\u00e0 degli impatti.\nAi fini della classificazione della severit\u00e0 degli impatti sono utilizzati alcuni indici:\nAcceleration Severity Index (ASI), misurato in un punto ravvicinato al baricentro del veicolo:\nformula_1\ndove \nformula_2 sono medie su un tempo di 50 ms delle componenti dell'accelerazione al baricentro;\n\"g\" \u00e8 l'accelerazione di gravit\u00e0.\nTheoretical Head Impact Velocity (THIV)\nformula_3\ndove formula_4 sono le velocit\u00e0 relative del corpo rispetto al veicolo riferite agli assi x e y.\nPost-impact Head Deceleration (PHD)\nformula_5\nVehicle Cockpit Deformation Index (VCDI), un indice alfanumerico che misura le principali deformazioni che subisce l'abitacolo di un veicolo a seguito di un crash test.\nNormativa europea.\nLa norma europea sulle barriere di sicurezza stradali \u00e8 articolata in 6 parti.\n\"I diversi livelli indicati nella UNI EN 1317-2 e UNI EN 1317-3 permetteranno alle autorit\u00e0 nazionali competenti di indicare il livello da utilizzare nelle singole situazioni.\" \nLe parti 5 e 6, attualmente in fase di elaborazione, riguardano rispettivamente la durabilit\u00e0 e la valutazione di conformit\u00e0 del prodotto e i parapetti per pedoni.\nLo sviluppo della normativa europea sulle barriere di sicurezza stradali \u00e8 compito del CEN/TC 226 \"Attrezzature stradali\" e, a livello italiano, sono seguiti dal gruppo di lavoro \"Barriere\" della Commissione Costruzioni stradali e opere civili delle infrastrutture dell'UNI.\nIndividuazione delle zone da proteggere.\nLe zone da proteggere, stabilite dal D.M. 2367/2004, con i dispositivi di ritenuta sono:\nI dispositivi di ritenuta si dividono in:"}
{"id": "1602737", "revid": "1711941", "url": "https://it.wikipedia.org/wiki?curid=1602737", "title": "Danielle Rousseau", "text": "Danielle Rousseau \u00e8 un personaggio della serie televisiva \"Lost\". \u00c8 una scienziata la cui spedizione \u00e8 naufragata sull'isola 16 anni prima dello schianto del volo 815 della Oceanic Airlines, avvenuto il 22 settembre 2004. Deve il suo nome al filosofo svizzero Jean-Jacques Rousseau.\nBiografia.\nPrima dello schianto del volo Oceanic 815.\nSedici anni prima che il volo 815 della Oceanic Airlines precipitasse sull'isola, Danielle Rousseau era uno dei sei membri di una spedizione scientifica francese a bordo di una nave salpata tre giorni prima da Tahiti. Durante le ricerche Danielle, all'epoca incinta di sette mesi, ed il resto dell'equipaggio iniziano a captare un segnale proveniente dal sud del Pacifico che trasmette ininterrottamente sei numeri: 4, 8, 15, 16, 23, 42. Mentre cercano di localizzare la fonte del segnale, la nave si arena negli scogli circostanti l'isola. Prima di raggiungere la riva, l'equipaggio trova in mare Jin-Soo Kwon, uno dei sopravvissuti del volo 815 che sta sperimentando dei salti temporali a seguito dello spostamento dell'isola stessa da parte di Benjamin Linus.\nSuccessivamente la Rousseau racconter\u00e0 ai sopravvissuti dello schianto che due mesi dopo l'approdo del suo equipaggio sull'isola i nativi dell'isola, che lei chiama gli Altri, hanno trasmesso una malattia che ha infettato i membri del suo equipaggio. Lei credeva che questa malattia si sarebbe potuta propagare anche fuori dall'isola, cos\u00ec uccise i suoi colleghi, compreso suo marito Robert. Quando Jin viaggia nel passato nota per\u00f2 una differente versione dei fatti: fu il mostro di fumo nero, e non gli Altri, il responsabile della \"malattia\" che la obblig\u00f2 ad uccidere l'equipaggio. Jin assiste ad un confronto tra la Rousseau e il padre di sua figlia, Robert, dove lei gli puntava un fucile e lo accusava di essere cambiato dopo l'entrata nel tempio. Robert neg\u00f2 le sue accuse dicendole che il mostro era solo un sistema di sicurezza del tempio e la convinse ad abbassare l'arma, dopodich\u00e9 spar\u00f2 lui a Danielle, ma la pistola si rivel\u00f2 scarica, cosicch\u00e9 la Rousseau lo uccise. Ella prov\u00f2 ad uccidere anche Jin, essendo stata testimone della sua sparizione quando l'equipaggio entr\u00f2 dentro la tana del fumo nero, credendo che fosse anch'egli infetto.\nSuccessivamente, la Rousseau si dirige verso la torre radio e cambia il segnale, sostituendo i numeri con una angosciante richiesta di soccorso. Tre giorni dopo d\u00e0 alla luce sua figlia, Alexandra. Una settimana dopo la nascita di Alex, Danielle viene visitata da Benjamin Linus, il quale le rapisce la figlia. Ben le dir\u00e0 che in realt\u00e0 sta salvando la bambina e le dice di non seguirlo pena la morte; inoltre, aggiunger\u00e0 che se vuole sopravvivere, quando sentir\u00e0 dei sussurri dovr\u00e0 correre dalla parte opposta. Dopo questo episodio, la Rousseau inizier\u00e0 a costruire delle trappole lungo l'isola nella speranza di catturare i responsabili del rapimento di Alex.\nCol passare del tempo, a causa della solitudine, la sua lucidit\u00e0 mentale inizia a diminuire.\nDopo lo schianto.\nPrima stagione.\nDanielle fa la sua prima apparizione nell'episodio della prima stagione \"Solitudine\", dove cattura Sayid Jarrah, uno dei sopravvissuti allo schianto, e lo tortura fino a convincersi che non \u00e8 uno degli Altri. Lei permette a Sayid di ritornare al suo campo, e lo mette in guardia sul tenere gli occhi aperti sugli altri sopravvissuti. Poco pi\u00f9 di due settimane dopo, incontra una delirante Claire Littleton nella giungla, che Alex ha lasciato l\u00ec dopo averla aiutata a fuggire dagli Altri che l'avevano rapita. Temendo che le sue urla potessero allertare gli Altri, Danielle la rende incosciente e la porta vicino al campo dei sopravvissuti. La Rosseau fa un'altra apparizione in \"Numeri\", dove spara a Charlie e Hurley credendoli membri degli Altri. In \"Esodo, prima parte\", il quarantatreesimo giorno dopo lo schianto Danielle arriva al campo e avvisa i sopravvissuti che gli Altri stanno arrivando. Dopo che Claire ha dato alla luce Aaron, lei lo rapisce per scambiarlo con gli Altri con la figlia strappatagli sedici anni prima da Benjamin Linus. Quando si rende conto che in realt\u00e0 gli Altri non stanno arrivando, restituisce a malincuore il piccolo Aaron a Sayid.\nSeconda stagione.\nNella seconda stagione, due settimane dopo, Danielle informa Sayid che ha catturato uno degli Altri, il quale si riveler\u00e0 essere proprio Ben. Successivamente, Danielle si unisce a Kate e Claire in una spedizione alla stazione Caduceo per trovare delle medicine per Aaron. Amareggiata per non aver trovato tracce di Alex, la Rousseau sta quasi per lasciare Kate e Claire quando quest'ultima le dice di credere che la Alex che sta cercando \u00e8 la persona che l'ha aiutata a fuggire quando \u00e8 stata rapita dagli Altri.\nTerza stagione.\nNella terza stagione, Kate persuade Danielle ad aiutarli a trovare l'ubicazione degli Altri, informandola che Alex l'ha aiutata a fuggire quando lei era stata catturata. All'arrivo alle baracche, Danielle si stacca dal gruppo ed osserva da un cespuglio Alex camminare. Dopo questo avvenimento, Danielle guida il gruppo dei sopravvissuti verso la torre radio per contattare il cargo. Durante il viaggio incontra Ben e Alex; Ben spiega ad Alex chi \u00e8 la Rousseau e madre e figlia si riuniscono.\nQuarta stagione.\nNella quarta stagione il gruppo si divide. Chi crede che l'equipaggio del Kahana sia pericoloso, incluse Danielle e Alex, segue Locke. Dopo aver appreso che l'obiettivo dell'equipaggio del cargo \u00e8 quello di uccidere tutti i presenti sull'isola, Ben consiglia a Danielle, insieme a Alex e al suo fidanzato Karl, di dirigersi al tempio, dove si trovano il resto degli Altri e che rimane l'unico posto sicuro. Durante il tragitto, la Rousseau e Karl vengono colpiti ed uccisi da un improvviso attacco lanciato da un gruppo di mercenari del cargo guidati da Martin Keamy. I corpi sotterrati verranno successivamente scoperti da Miles, Sawyer e Claire dopo che questi hanno abbandonato Locke per dirigersi alla spiaggia."}
{"id": "1602739", "revid": "767487", "url": "https://it.wikipedia.org/wiki?curid=1602739", "title": "Harry, un amico vero", "text": "Harry, un amico vero (\"Harry un ami qui vous veut du bien\") \u00e8 un film del 2000 diretto da Dominik Moll.\n\u00c8 stato presentato in concorso al 53\u00ba Festival di Cannes.\nTrama.\nMichel, sua moglie Claire e le loro tre bambine si avviano a passare un breve periodo nella casa sul lago che provvedono saltuariamente a ristrutturare. Durante una sosta ad una pompa di benzina, Michel viene fermato da Harry, suo vecchio compagno di scuola, da sempre un suo grande ammiratore, in virt\u00f9 del passato di scrittore dilettantistico di Michel. Non vedendosi dai tempi del liceo, Harry con la sua fidanzata Prune decide di trascorrere insieme al suo ex compagno la vacanza e prende una stanza in un albergo poco lontano dalla casa sul lago. Durante il soggiorno, Harry non fa altro che tessere le lodi umanistiche di Michel e prova in tutti i modi a convincerlo a riprendere a scrivere; lentamente Harry si insinua nella sua vita, divenendo una presenza ingombrante e fastidiosa, sia per lui che per la moglie Claire. Ma Harry, generoso fino all'eccesso con l'amico, si rivela essere uno squilibrato, disposto a tutto pur di renderlo felice, anche a ricorrere all'omicidio."}
{"id": "1602742", "revid": "767487", "url": "https://it.wikipedia.org/wiki?curid=1602742", "title": "Anticurialismo", "text": "Con il termine anticurialismo si intende una corrente giuridica e filosofica che raccoglie un insieme di teorie e posizioni politiche sorte a Napoli dopo il concilio di Trento e perdurate fino all'et\u00e0 moderna e alla soppressione dei privilegi feudali, giuridici e fiscali del clero.\nStoria.\nCon la fine del Concilio di Trento molte delle nazioni cattoliche, fra le quali la Spagna, adottarono l'Inquisizione come strumento del controllo dei movimenti religiosi e della riconversione all'ortodossia romana di tutte le diocesi amministrate. Anche nel regno di Napoli, a quei tempi vicereame spagnolo, fu proposta pi\u00f9 volte l'istituzione di un tribunale ecclesiastico d'inquisizione, proposte da sempre respinte dalla locale aristocrazia e dalla popolazione cittadina. \nLa prima ribellione al tentativo di istituzione dell'Inquisizione avvenne sotto il governo di Pedro di Toledo, nel 1547. \nL'aristocrazia partenopea allora, trovando i propri interessi in accordo con le richieste dei rivoltosi costituirono la loro difesa ad alcuni provvedimenti del concilio di Trento, quali l'inquisizione, contrastando giuridicamente i propositi del partito sostenitore dei principi tridentini e proponendo come inconciliabili molte delle nuove autorit\u00e0 degli ecclesiastici rispetto al diritto sovrano del re e dei funzionari statali. \nLe tesi giuridiche degli aristocratici furono accolte dal Vicer\u00e9 Pedro Af\u00e1n de Ribera, che fu scomunicato da papa Pio V.\nLe dottrine anticurialiste furono accolte anche da diversi filosofi, storici ed economisti quali Pietro Giannone, Costantino Grimaldi e Antonio Genovesi, nonch\u00e9 da numerosi arcivescovi cattolici. Sull'anticurialismo giuridico si innest\u00f2 in filosofia il cartesianesimo e l'atomismo di Tommaso Cornelio e infine alcune correnti gianseniste, regaliste e giurisdizionaliste napoletane durante la seconda Repubblica Napoletana."}
{"id": "1602743", "revid": "2014155", "url": "https://it.wikipedia.org/wiki?curid=1602743", "title": "Luigi Armando II di Borbone-Conti", "text": "Era figlio unico sopravvissuto del \"Gran Conti\" Francesco Luigi di Borbone-Conti (1664 \u2013 1709) e di Maria Teresa di Borbone-Cond\u00e9 (1666 \u2013 1732)\nBiografia.\nAl suo battesimo, avvenuto quando egli aveva gi\u00e0 9 anni nella cappella reale del Castello di Versailles, ebbe come padrino il re Luigi XIV e come madrina Maria Beatrice d'Este, moglie del re d'Inghilterra Giacomo II.\nPrimi passi.\nGobbo e deforme nel fisico, afflitto da tic, d'aspetto ripugnante (alla corte era soprannominato \"Scimmia verde\"), era stravagante, esitante, fiacco e moralmente vizioso, fu trattato con molta liberalit\u00e0 sia dal re Luigi XIV che dal Reggente Filippo II d'Orl\u00e9ans. Fu fatto Cavaliere dell'Ordine di Santo Spirito ed il 1\u00ba gennaio 1711 prese posto come pari di Francia al parlamento di Parigi il giorno 8 dello stesso mese.\nNel 1713 spos\u00f2, con dispensa ecclesiastica, la sua cugina germana Luisa Elisabetta di Borbone-Cond\u00e9 (1693 \u2013 1775), figlia di Luigi III di Borbone-Cond\u00e9 (1668 \u2013 1710) e di Luisa Francesca di Borbone-Francia.\nNel mese di agosto del 1716 Luigi Armando II fu colpito da vaiolo e sia la madre che la moglie si prestarono coraggiosamente a curarlo ed egli guar\u00ec.\nNonostante egli tradisse abitualmente la moglie, era geloso di una gelosia maligna e violenta. La moglie, da parte sua, non aveva tardato a prendere come amante il marchese de La Fare, un cavaliere di bel portamento che divenne successivamente maresciallo di Francia, senza darsi pensiero di dissimulare la relazione amorosa.\nIl Conti, folle di gelosia, si mise a battere la moglie e per ben due volte si dovette chiamare il medico tali erano state le percosse. Luisa Elisabetta fin\u00ec col fuggire rifugiandosi a casa della madre prima ed in un convento poi, mentre il principe di Conti si rivolse al parlamento di Parigi per tentare di recuperare la moglie.\nLa carriera militare.\nDurante la Guerra di successione spagnola il principe di Conti vi partecip\u00f2 arruolato nell'armata del Reno, comandata dal maresciallo Villars (1653 \u2013 1734) senza tuttavia mostrare le stesse qualit\u00e0 militari del padre Francesco Luigi. Partecip\u00f2 all'assedio della citt\u00e0 di Landau e fu nominato maresciallo di campo il 12 luglio 1713.\nIl 12 settembre 1715 partecip\u00f2 alla seduta del parlamento di Parigi, convocato per aprire il testamento di Luigi XIV. Il 3 aprile 1717 divenne membro del Consiglio di Reggenza e del Consiglio di Guerra. Nello stesso mese fu nominato governatore del Poitou con un emolumento di 45\u00a0000 lire.\nQuando la Francia dichiar\u00f2 guerra alla Spagna nel 1719 fu nominato luogotenente generale (24 gennaio) e comandante della cavalleria ma nulla, a parte la volont\u00e0 di porre in posizione eminente nella spedizione un principe di sangue reale, ne giustificava la scelta. Egli non smise di litigare con il maresciallo di Berwick, suscit\u00f2 lo scandalo fra i subordinati e fra la truppa con la pretesa di essere attorniato dalla sua guardia quando si trovava in trincea, cosicch\u00e9 non ci volle molto tempo prima che fosse rilevato nel comando.\nLa fine.\nRientrato in Francia guadagn\u00f2 considerevoli somme con il sistema di Law, a compenso della protezione da lui accordata alla sua banca, la Banque G\u00e9n\u00e9rale.\nRientrata la moglie sotto il tetto coniugale nel 1725, il Conti cominci\u00f2 col rinchiuderla nel castello di L'Isle-Adam. A forza di seduzione e persuasione ella convinse il marito, affetto da una congestione polmonare, a rientrare a Parigi. Ma la malattia si aggrav\u00f2 ed il Conti ne mor\u00ec, non senza aver prima implorato il perdono dalla moglie per i torti che le aveva fatto. Aveva 31 anni.\nMatrimonio e discendenza.\nDa Luisa Elisabetta di Borbone-Cond\u00e9 Luigi Armando ebbe quattro figli (tre maschi ed una femmina). Di questi due soli sopravvissero:\nCollegamenti esterni.\nseparatore"}
{"id": "1602745", "revid": "2056951", "url": "https://it.wikipedia.org/wiki?curid=1602745", "title": "Soglio (trono)", "text": "Il soglio \u00e8 un particolare tipo di trono cerimoniale in uso presso i tardi imperatori romani e i papi.\nIl termine deriva dal latino \"solium\" col significato di \"luogo in cui ci si siede\", cio\u00e8 \"seggio\".\nUso del termine.\nOriginariamente il termine si riferiva ad una semplice sedia rettangolare, dotata di un'alta spalliera e di braccioli dai fianchi pieni, utilizzata tipicamente dai sovrani per la sua forma, a protezione di eventuali attacchi a tradimento alle spalle o ai lati.\nAttualmente \u00e8 utilizzato con particolare riferimento al trono pontificio e, per estensione, all'ufficio stesso del papa."}
{"id": "1602748", "revid": "339392", "url": "https://it.wikipedia.org/wiki?curid=1602748", "title": "Jorge Rigaud", "text": ""}
{"id": "1602749", "revid": "156618", "url": "https://it.wikipedia.org/wiki?curid=1602749", "title": "Henri du Vergier de La Rochejaquelein", "text": ""}
{"id": "1602752", "revid": "33751", "url": "https://it.wikipedia.org/wiki?curid=1602752", "title": "Club Deportivo Numancia", "text": ""}
{"id": "1602757", "revid": "767487", "url": "https://it.wikipedia.org/wiki?curid=1602757", "title": "\u00a1Ay, Carmela!", "text": "\u00a1Ay Carmela! \u00e8 un film del 1990 diretto da Carlos Saura, tratto dall'omonima pi\u00e8ce teatrale di Jos\u00e9 Sanchis Sinisterra. Appartiene al filone delle opere postfranchiste che vogliono ritrarre il regime in chiave tragicomica.\nTrama.\nIl film narra la storia di due teatranti, Carmela e Paulino, e di un muto, che, durante la guerra civile spagnola, si trovano per sbaglio a passare in territorio franchista: vengono quindi catturati e costretti a recitare sotto la regia di un luogotenente italiano fascista (Amedeo Giovanni di Ripamonte) in una farsa con canzonette fasciste e avanspettacolo di regime davanti a ufficiali e ad un pubblico di condannati a morte. La triste sorte di questi ultimi provoca la ribellione di Carmela, che viene uccisa sul palco mentre interpreta la Repubblica vilipesa."}
{"id": "1602758", "revid": "287204", "url": "https://it.wikipedia.org/wiki?curid=1602758", "title": "Ay, Carmela!", "text": ""}
{"id": "1602768", "revid": "226458", "url": "https://it.wikipedia.org/wiki?curid=1602768", "title": "Stazione meteorologica di Trieste Porto", "text": "La stazione meteorologica di Trieste Porto \u00e8 una stazione meteorologica collocata presso l'Istituto Tecnico Nautico Tomaso di Savoia a Trieste (ITN) in piazza Attilio Hortis 1 (nel Borgo Giuseppino, ottenuto con l'interramento del mare nel secolo XVIII). La rilevazione dei dati avviene con la strumentazione posta su un traliccio sul tetto dell'edificio: il barometro a 28 m di quota dal suolo, il termometro a 33,3 m, l'anemometro a 37,8 e infine l'anemografo a 38,1 metri di quota dal suolo. Le registrazioni pertanto non rispettano lo standard della WMO che prevede tra l'altro la misurazione della temperatura a 1,25/2 metri dal suolo e del vento a 10 metri esatti dal suolo.\nCoordinate geografiche.\nLa stazione meteorologica si trova nell'area climatica dell'Italia nord-orientale, nel Friuli-Venezia Giulia, nel comune di Trieste, presso l'area portuale, alle coordinate geografiche .\nDati climatologici.\nIn base alla media trentennale di riferimento (1961-1990) la temperatura media del mese pi\u00f9 freddo, gennaio, si attesta attorno +5,0\u00a0\u00b0C, quella del mese pi\u00f9 caldo, luglio, \u00e8 di circa 23\u00a0\u00b0C - 24\u00a0\u00b0C; mediamente si contano solo 12 giorni di gelo all'anno, grazie allo scarso irraggiamento.\nLe precipitazioni medie annue, abbondanti e distribuite in modo irregolare con un minimo relativo invernale, risultano essere superiori ai 1000\u00a0mm e distribuite mediamente in 96 giorni.\nDi seguito sono riportate le medie climatiche della stazione meteorologica."}
{"id": "1602770", "revid": "1782831", "url": "https://it.wikipedia.org/wiki?curid=1602770", "title": "La vita \u00e8 bella (film 1997)", "text": "La vita \u00e8 bella \u00e8 un film del 1997 diretto e interpretato da Roberto Benigni.\nLa pellicola vede protagonista Guido Orefice, uomo ebreo ilare e giocoso, che - deportato insieme alla sua famiglia in un lager nazista - cercher\u00e0 di proteggere il figlio dagli orrori dell'Olocausto, facendogli credere che tutto ci\u00f2 che vedono sia parte di un fantastico gioco in cui dovranno affrontare prove durissime per vincere il meraviglioso premio finale.\nVincitore di tre Premi Oscar, miglior film straniero, miglior attore protagonista (Roberto Benigni) e migliore colonna sonora (Nicola Piovani), su sette candidature, fu presentato in concorso al 51\u00ba Festival di Cannes, dove vinse il Grand Prix Speciale della Giuria; inoltre vinse 9 David di Donatello, 5 Nastri d'argento, il Premio C\u00e9sar per il miglior film straniero, 5 Globi d'oro, 2 European Film Awards e un premio medaglia a Gerusalemme. Fu inoltre inserito dal National Board of Review of Motion Pictures nella lista dei dieci migliori film stranieri del 1998. La colonna sonora firmata da Nicola Piovani fu acclamata in tutto il mondo, divenendo uno dei pezzi pregiati della discografia del compositore.\nAlla sua uscita, in Italia incass\u00f2 la cifra record di 92 miliardi di lire, divenendo il film italiano di maggiore incasso di sempre, oltre a essere una delle pellicole italiane pi\u00f9 apprezzate e popolari nel mondo. Oltre a essere l'opera che ha consacrato Benigni a livello internazionale, il film vanta anche numerosi primati: \u00e8 il film italiano che ha incassato di pi\u00f9 al mondo (229 milioni di dollari), il pi\u00f9 premiato agli Oscar, il pi\u00f9 visto al suo primo passaggio in TV (oltre 16 milioni di spettatori e il 53% di share) e uno dei film italiani di maggior incasso e successo in Italia, divenuto ormai un vero e proprio cult.\nTitolo.\nIl titolo del film venne inizialmente scelto dagli autori e dallo stesso Benigni per indicare l'imperturbabile volont\u00e0 del protagonista di ricercare la felicit\u00e0, anche nelle situazioni estremamente drammatiche. Fu poi il casuale ritrovamento delle due frasi \u00abLa vita \u00e8 bella. Possano le generazioni future liberarla da ogni male, oppressione e violenza e goderla in tutto il suo splendore\u00bb nel testamento di Lev Trockij, e \u00abIo pensavo che la vita fuori era bella, e sarebbe ancora stata bella, e sarebbe stato veramente un peccato lasciarsi sommergere adesso\u00bb di Primo Levi nell'opera \"Se questo \u00e8 un uomo\", a decretare quello come titolo definitivo.\nTrama.\nItalia, 1939. Guido Orefice \u00e8 un uomo italiano di origine ebraica che, trasferitosi dalla campagna toscana, si reca dallo zio ad Arezzo con l'amico Ferruccio. Durante il tragitto, dove viene scambiato per il re Vittorio Emanuele III, incontra una giovane maestra elementare di nome Dora, a cui subito d\u00e0 il soprannome di principessa, innamorandosene. Arrivato in citt\u00e0, viene ospitato da suo zio Eliseo, ma\u00eetre del Grand Hotel, dove Guido inizia a lavorare come cameriere. Quello stesso giorno, in municipio, avviene un litigio con Rodolfo, arrogante e pomposo burocrate fascista, in seguito al quale entrambi si danno il nome di \"scemo delle uova\", perch\u00e9 Guido appoggia alcune uova nel cappello di Rodolfo che, quando lo indossa, gli si rompono sulla testa.\nUn giorno Guido, incontrando nuovamente Dora, scopre che \u00e8 fidanzata con Rodolfo. Intanto, all'hotel, il cameriere fa anche amicizia con il dottor Lessing, un medico tedesco appassionato, come lui, di indovinelli. Saputo che un ispettore scolastico ospite dell'hotel \u00e8 convocato il giorno dopo in una scuola elementare per una lezione antropologica a favore della razza ariana, trova uno stratagemma per sostituirsi a costui pur di incontrare Dora che insegna nella stessa scuola. Il vero ispettore arriva quando la lezione ha gi\u00e0 ormai ridicolizzato l'obiettivo iniziale e Guido, fuggito poi da una finestra, ha raggiunto il suo scopo. Una sera Dora va a teatro con Rodolfo e i suoi amici: Guido la segue e, con un altro stratagemma, la porta via dal fidanzato e fanno una passeggiata insieme. Mentre la accompagna a casa sua, Guido le confessa infine il proprio amore per lei. Qualche sera dopo, proprio al Grand Hotel, Rodolfo \u00e8 in procinto di festeggiare il fidanzamento ufficiale con Dora, la quale non \u00e8 mai stata veramente innamorata di lui, ma costretta al connubio dalla madre: la donna quindi decide di contraccambiare i sentimenti di Guido e, al termine della serata, va via con lui, che entra nel ristorante sul cavallo bianco dello zio Eliseo, incurante che sul dorso dell'animale ignoti avessero scritto \"cavallo ebreo\" (\u00e8 gi\u00e0 incominciata infatti la discriminazione razziale). A Rodolfo non rimane che incappare nell'ennesimo uovo, stavolta un grande uovo di struzzo etiope coloniale, che si rompe sulla sua testa. Guido e Dora si sposano e dal loro amore nasce Giosu\u00e8.\n1944. Siamo nel pieno della seconda guerra mondiale, nel periodo caldo delle persecuzioni contro gli ebrei. Nonostante questi eventi, che segnano irrimediabilmente la storia dei protagonisti, la famiglia sembra vivere un periodo abbastanza felice: Guido \u00e8 riuscito ad aprire una propria libreria, nonostante quasi nessuno si presenti a causa delle persecuzioni, mentre Dora continua a lavorare nella sua scuola. Questo periodo viene bruscamente interrotto quando, il giorno del compleanno di Giosu\u00e8, Guido e suo figlio insieme allo zio Eliseo vengono catturati dai nazisti e caricati su un treno insieme ad altri ebrei per la deportazione in un lager. Dora, giunta a casa con la madre e trovati i segni del passaggio delle truppe nazifasciste, arriva in tempo alla stazione per chiedere ai soldati di guardia di salire anche lei sul treno, pur non essendo ebrea, per seguire il marito e il figlio. Guido rivedr\u00e0 di sfuggita la moglie soltanto in una occasione, all'arrivo al lager. Lo zio Eliseo, troppo anziano per lavorare, viene invece destinato subito alla camera a gas. Negli spogliatoi mostra un'ultima volta il suo nobile contegno signorile aiutando una donna delle SS a rialzarsi dopo che questa \u00e8 scivolata, ricevendo in cambio un'occhiataccia di odio e rimprovero.\nPur di proteggerlo dagli orrori della realt\u00e0, sin dall'inizio del tragico viaggio in treno Guido racconta a Giosu\u00e8 che stanno partecipando a un gioco a premi, in cui si dovranno affrontare numerose prove per vincere un carro armato vero. Quando il comandante tedesco si presenta nella baracca per spiegare il regolamento del lager, Guido si spaccia come interprete traducendo volutamente in modo sbagliato le sue parole, tra le perplessit\u00e0 degli altri prigionieri e il divertimento del piccolo. Col passare dei giorni Giosu\u00e8 entra attivamente nel vivo del \"gioco\", tra le cui \"regole\" c'era quella di rimanere nascosti nella camera riservata a suo padre e ad altri prigionieri, in realt\u00e0 per evitare che in caso di cattura fosse destinato alla camera a gas.\nDurante una visita medica, Guido incontra nuovamente Lessing, il medico tedesco del Grand Hotel, che sei anni prima era rientrato a Berlino proprio per prendere parte alla soluzione finale nei confronti degli ebrei. Questi, ora membro del partito nazista, lo risparmia dalla camera a gas, offrendogli un lavoro come cameriere ai tavoli di una cena degli ufficiali tedeschi: Guido riesce a farvi partecipare anche suo figlio per sfamarlo dignitosamente, confuso tra gli altri figli di ufficiali nel tavolo a loro riservato, illudendosi che il medico voglia mettere una buona parola per lui e per sua moglie. Grande sar\u00e0 la sua delusione quando, quella stessa sera, il dottore lo chiamer\u00e0 a s\u00e9 soltanto per sottoporgli un assurdo indovinello a cui non trovava soluzione e per il quale era disperatissimo. Terminata la cena, Guido e il bambino addormentato sulle sue braccia tornano alla baracca, non prima di aver visto una montagna di cadaveri ebrei destinati al forno crematorio.\n1945. Una notte, all'improvviso, con la fine della guerra e dell'occupazione nazista, i soldati tedeschi cominciano freneticamente ad abbandonare il campo dopo aver fatto strage dei deportati rimasti. Guido, dopo aver nascosto Giosu\u00e8 in una cabina dicendogli di giocare a nascondino e promettendogli di ritornare, si mette alla ricerca di Dora travestito da donna. L'uomo tenta di raggiungere il camion delle detenute ma viene scoperto dalle SS: dopo aver fatto un\u2019ultima volta l'occhiolino a Giosu\u00e8, viene condotto in un vicolo da un soldato tedesco e l\u00ec viene fucilato da quest'ultimo. Dopo l'evacuazione notturna del campo Giosu\u00e8 esce dall'armadietto in cui era nascosto e vedendo il carro armato di un soldato americano che entra nel campo di concentramento vuoto esclama: \"\u00c8 vero!\". Poco dopo essere uscito dal campo insieme al soldato, il bambino si ricongiunge alla madre e la riabbraccia, gridando felice: \"Abbiamo vinto!\".\nProduzione.\nInizialmente l'idea era quella di un film comico, dopo i successi di \"Johnny Stecchino\" e \"Il mostro\", ma in seguito fu modificato il soggetto. Il film fu girato tra il novembre 1996 e l'aprile 1997 tra Arezzo, Montevarchi, Castiglion Fiorentino, Cortona, Ronciglione, Roma e Papigno (Terni) con il titolo \"Buongiorno Principessa\", ma successivamente cambiato. Benigni dichiar\u00f2: \u00abQuesto film, che si chiama \"La vita \u00e8 bella\", mi \u00e8 venuto fuori, ma con emozione, tanto che mi ha fatto tremare tutte le costole del costato, ma anche a girarlo, ma bello, bello, \u00e8 un film che non fa dormire la notte\u00bb. Uno spunto alla scrittura del film gli \u00e8 venuto dalla vicenda di Rubino Salmon\u00ec, che gli raccont\u00f2 la sua storia di deportato e di sopravvissuto narrata in seguito nel libro \"Ho sconfitto Hitler\".\nI nomi dei protagonisti sono invece presi da Dora De Giovanni, zia di Nicoletta Braschi sposata a Guido Vittoriano Basile, morto davvero nel campo di concentramento di Mauthausen proprio come il protagonista del film, fatto che stravolse la vita di Dora De Giovanni.\nDurante le riprese, Benigni ebbe comunque qualche esitazione: \u00abLa gente mi diceva di fare attenzione perch\u00e9 era una idea molto estrema, temevo di offendere la sensibilit\u00e0 dei sopravvissuti. Lo so che tragedia sia stata, e sono orgoglioso di aver dato il mio contributo sull'Olocausto e sulla memoria di questo terrificante periodo della nostra storia. Io non sono ebreo, ma la storia appartiene a tutti\u00bb.\nIl campo di concentramento nel film \u00e8 in realt\u00e0 una vecchia fabbrica dismessa nei pressi di Papigno (Terni) che fu riadattata come lager per le riprese. Il carro armato \"premio\" \u00e8 un M4 Sherman.\nDa ricordare che questo fu l'ultimo dei 135 film di cui Tonino Delli Colli fu direttore della fotografia; e in un'intervista, alla domanda su cosa volesse dire lavorare con Benigni, rispose: \u00ab\u00c8 proprio una bellezza\u00bb. Benigni si avvalse della consulenza dello storico Marcello Pezzetti e di Shlomo Venezia, sopravvissuto di Auschwitz, che a quei tempi era uno dei \"Sonderkommando\", cio\u00e8 quelle unit\u00e0 speciali che avevano il compito di estrarre i corpi dalle camere a gas e cremarli. In seguito quasi tutti i \"Sonderkommando\" vennero uccisi, per tentare di mantenere il segreto sull'Olocausto: Venezia fu uno dei pochissimi sopravvissuti.\nIl film fu distribuito nella sale italiane il 18 dicembre 1997 in un'edizione di 124 minuti. In seguito Benigni modific\u00f2 il montaggio riducendo la durata a 119 minuti e aggiungendo nel finale la voce narrante di Giosu\u00e8 adulto (interpretato da Omero Antonutti). Questa versione fu poi presentata al festival di Cannes 1998 e distribuita all'estero, ed \u00e8 stata l'unica disponibile in home video fino al 2017 quando in occasione dei 20 anni dall'uscita del film nei cinema \u00e8 stata ripristinata la versione integrale.\nColonna sonora.\nLa colonna sonora \u00e8 di Nicola Piovani, per la quale \u00e8 stato insignito dell'Oscar alla miglior colonna sonora per un film drammatico nel 1999. Il brano \"La vita \u00e8 bella\" \u00e8 stato successivamente ripreso (con l'aggiunta del testo) dalla cantante israeliana Noa, con il titolo di \"Beautiful That Way\".\nDistribuzione.\nDistribuzione cinematografica.\nUscito nelle sale cinematografiche italiane il 18 dicembre 1997, \"La vita \u00e8 bella\" fu un grande successo di critica e di pubblico. Nei primi mesi del 1998 usc\u00ec anche in altri Paesi tra cui Francia, Portogallo, Romania. Nel maggio 1998 venne presentato in concorso al 51\u00ba Festival di Cannes, dove vinse il Grand Prix Speciale della Giuria.\nIl 20 ottobre 1998 \"La vita \u00e8 bella\" arriv\u00f2 negli USA in italiano con sottotitoli in inglese, in un'edizione mutilata di nove minuti, con alcuni tagli e l'eliminazione del personaggio di Lydia Alfonsi; per promuovere il film, il giorno prima, Benigni fu ospite al \"David Letterman Show\". Negli USA incass\u00f2 57 milioni di dollari e fu accolto entusiasticamente da numerosi critici locali. Successivamente il film usc\u00ec in altre parti del mondo come Regno Unito, Messico, Germania e Grecia. Il 23 agosto 1999 il film venne ridistribuito negli USA in una nuova edizione doppiata in inglese, ma questa versione si rivel\u00f2 un fallimento: in essa Benigni \u00e8 doppiato dall'attore statunitense Jonathan Nichols, mentre la napoletana Ilaria Borrelli e l'italo - americano James Falzone prestano le loro voci per i personaggi di Dora e del piccolo Giosu\u00e8.\nIl 10 gennaio 1999 papa Giovanni Paolo II ha visto il film in una proiezione privata assieme con il regista Roberto Benigni: il comico toscano ha pi\u00f9 volte dichiarato come, raccontando alla madre l'avvenimento, lei non gli abbia mai creduto.\nDistribuzione televisiva.\nQuando il film fu trasmesso in TV per la prima volta da Rai 1 il 22 ottobre 2001, fu visto da 16 080 000 telespettatori con uno share del 53,67%, in assoluto il dato d'ascolto pi\u00f9 alto per un film trasmesso dalla televisione italiana, battendo il precedente record d'ascolto di 14 672 000 telespettatori del film \"Il nome della rosa\", che resisteva dal 1988.\nVersione Italiana.\nLa direzione del doppiaggio italiano \u00e8 a cura di Giorgio Piazza, su dialoghi di Marco Mete, per conto della SEFIT-CDC. La sonorizzazione, invece, venne affidata alla Fono Roma.\nHome video.\nNel 2002 \u00e8 uscita in Italia un'edizione in DVD contenente come extra un'intervista, il \"making of\" in inglese con sottotitoli, il dietro le quinte con scene di prova inedite, e i video delle premiazioni a varie cerimonie (Premi Oscar, Festival di Cannes, Cesar, David di Donatello, BAFTA), il trailer originale statunitense, una galleria fotografica, il cast completo con biografia e filmografia dettagliata. Nel 2005 \u00e8 uscito il DVD negli Stati Uniti d'America, nella versione sottotitolata. Nel 2010 il film \u00e8 stato pubblicato in formato Blu-ray con diversi contenuti extra.\nNel 2017, in occasione del 20\u00ba anniversario del film, \u00e8 stata pubblicata in home video una nuova edizione rimasterizzata; quest'edizione conta (solo nel formato Blu-ray) il ripristino della versione integrale del film, della durata originale di 124 minuti (comprendente, tra le altre scene, quelle con Lydia Alfonsi), e l'aggiunta nei contenuti extra di una nuova intervista a Benigni celebrativa dei vent'anni della pellicola.\nDal 2020 \u00e8 disponibile in alta definizione sulla piattaforma di streaming online Disney+.\nAccoglienza.\nCritica.\nAl contrario dei precedenti film di Benigni, che sono stati sempre trattati in maniera controversa, questo fu un successo di critica. Su Il Morandini si dice: \u00ab\u00c8 il sesto film di Benigni come regista, sicuramente il pi\u00f9 difficile, rischioso e migliore; analizzando la pellicola si possono quasi vedere due film in uno, oppure un film in due parti, nettamente separate per ambientazione, tono, luce e colori. La prima spiega e giustifica la seconda, una bella storia d'amore, prima tra un uomo e una donna, poi per un figlio, ma allo stesso tempo l'una \u00e8 la continuazione dell'altra.\u00bb. La pellicola riceve votazioni molto alte su vari siti che si occupano di recensire film: sul sito Rotten Tomatoes riceve l'approvazione da parte dell'80% dei critici e del 96% del pubblico, sul sito Internet Movie Database riceve un voto di 8,6/10, sul sito MYmovies una valutazione media di 4,35/5. Il film si trova alla 26\u00aa posizione della Top 250 dell'Internet Movie Database, risultando il film italiano con la pi\u00f9 alta posizione in classifica; dopo \"Il buono, il brutto e il cattivo\" di Sergio Leone.\nAnche negli Stati Uniti d'America la pellicola venne largamente apprezzata: Janes Maslin sul \"New York Times\" scrive che: \u00abBenigni \u00e8 riuscito a creare una situazione in cui la commedia \u00e8 coraggio e da questa situazione ha sviluppato un film non pretenzioso ed estremamente godibile che gioca con la storia in modo serio e leggero.\u00bb. \u00abFa male ridere, ma ne vale la pena\u00bb ha sottolineato il \"New York Post\". Secondo \"USA Today\", che assegna 3,5 stelle su 4: \u00abLife is beautiful \u00e8 un film convincente che svolge bene le motivazioni dei personaggi e con un Benigni 'straordinario', dotato di una comicit\u00e0 spettacolarmente pungente. Se esiste un premio per la regia dei film di successo pi\u00f9 schizofrenici dai tempi de \"Il laureato\" l'attore, regista e cosceneggiatore dovrebbe vincerlo.\u00bb.\nIl film tuttavia venne aspramente criticato dal regista Mario Monicelli, il quale accus\u00f2 il revisionismo storico operato da Benigni. Parlando del film Monicelli in un'intervista del 2005 disse \u00ab[..] Non come quelle inventate, non come quella mascalzonata di Benigni in \"La vita \u00e8 bella\", quando alla fine fa entrare ad Auschwitz un carro armato con la bandiera americana. Quel campo, quel pezzo di Europa lo liberarono i russi, ma [...] l\u2019Oscar si vince con la bandiera a stelle e strisce, cambiando la realt\u00e0.\u00bb. A queste affermazioni seguirono ulteriori polemiche un anno pi\u00f9 tardi da parte di Oliviero Diliberto, allora segretario del Partito dei Comunisti Italiani, che riprendendo la critica di Monicelli circa la non veritiera liberazione di Auschwitz da parte degli americani, ribad\u00ec: \u00abQuel film \u00e8 un falso storico in un film in odor di Oscar.\u00bb. A queste critiche successivamente Roberto Benigni rispose dichiarando che \u00ab [...] il film non parla di Auschwitz, e infatti intorno al campo ci sono i monti, che ad Auschwitz invece non ci sono. Quello \u00e8 \"il\" campo di concentramento, perch\u00e9 qualsiasi campo contiene l'orrore di Auschwitz, non uno o un altro.\u00bb.\nIl film \u00e8 criticato anche da Liliana Segre ne \"La memoria rende liberi\" (2015), definendolo \"terribilmente falso\" e che \"banalizza l\u2019Olocausto in nome di una bella finzione\"\".\"\nIncassi.\nIl film \u00e8 l\u2019ottavo maggiore incasso di sempre tra i film visti in Italia, con 31.231.984 milioni di euro, e la pellicola italiana con il maggior incasso della storia avendo incassato oltre 229.200.000 dollari in tutto il mondo, a fronte di un costo di 15 miliardi di lire.\n\u00c8 il secondo in graduatoria fra i film non di lingua inglese pi\u00f9 visti negli Stati Uniti d'America dopo la pellicola taiwanese \"La tigre e il dragone\". Il film, nel 1997 fu, fino al 2001, il pi\u00f9 grande incasso di sempre per un film non prodotto in America.\nRiconoscimenti.\nIl film ha ottenuto oltre 40 riconoscimenti internazionali: nel 1998 vinse 9 David di Donatello tra cui quello per miglior film, che venne consegnato da Vittorio Gassman a Benigni.\nDurante la cerimonia degli Oscar del 21 marzo 1999 ha ricevuto ben 3 statuette su 7 candidature come, per il migliore attore protagonista (Roberto Benigni), la migliore colonna sonora e il miglior film straniero.\nL'attrice Sophia Loren consegn\u00f2 a Benigni la statuetta per il miglior film straniero ed egli, dalla felicit\u00e0, balz\u00f2 sulle poltrone degli spettatori e in uno stentato inglese divert\u00ec il pubblico americano. Poi furono premiati Nicola Piovani per le musiche e lo stesso Benigni come miglior attore, dalle mani dell'attrice Helen Hunt, diventando il primo interprete italiano (e il primo attore non-anglofono in assoluto) a ricevere l'Oscar al miglior attore recitando in un film in lingua straniera. Inoltre Giorgio Cantarini, interprete di Giosu\u00e8, vinse lo Young Artist Awards, ovvero il premio dato ai giovani attori, diventando non solo il pi\u00f9 giovane a vincerlo, 6 anni, ma anche l'unico di nazionalit\u00e0 italiana, considerandolo come un vero e proprio record, essendo solo gli attori bambini statunitensi a riceverlo."}
{"id": "1602772", "revid": "486946", "url": "https://it.wikipedia.org/wiki?curid=1602772", "title": "Payload (virus informatico)", "text": ""}
{"id": "1602774", "revid": "36426", "url": "https://it.wikipedia.org/wiki?curid=1602774", "title": "Presa di Costantinopoli", "text": ""}
{"id": "1602785", "revid": "124742775", "url": "https://it.wikipedia.org/wiki?curid=1602785", "title": "John Wilkes", "text": "Fu protagonista di un'intera stagione della vita politica inglese. Nella sua battaglia per limitare il potere del governo e del parlamento riusc\u00ec a ottenere:\nBiografia.\nNacque a Clerkenwell, un quartiere di Londra, in Saint John's Square. La sua famiglia non apparteneva alla nobilt\u00e0. Il padre, Israel, faceva sia il distillatore che l'agente immobiliare. John era secondo di sei figli. La famiglia Wilkes apparteneva a una delle chiese che si erano dissociate dall'anglicanesimo dopo la sua restaurazione. In particolare, i Wilkes rifiutavano la dottrina della trinit\u00e0. Infatti la madre, Sarah, scelse per John un precettore di fede ariana. I genitori, avendo compreso di avere un figlio estremamente dotato, lo iscrissero all'Universit\u00e0 di Leida, nei Paesi Bassi, dove conobbe Andrew Baxter, un religioso presbiteriano che avrebbe notevolmente influenzato la sua visione religiosa.\nI genitori erano estremamente motivati a introdurre John nell'alta societ\u00e0. A vent'anni la famiglia combin\u00f2 il suo matrimonio con Mary Meade, unica erede della migliore amica, vedova, della madre. La moglie port\u00f2 in dote sia una rendita sia una tenuta ad Aylesbury, cittadina del Buckinghamshire. Dal matrimonio nacque una figlia, Polly, a cui Wilkes dedic\u00f2 sempre grande attenzione. Il legame tra Wilkes e Mary, invece, non dur\u00f2 molto. I due si separarono definitivamente nel 1756.\nWilkes non si rispos\u00f2, ma si guadagn\u00f2 la reputazione di libertino, mettendo al mondo almeno altri due figli. Fu membro dei cavalieri di \"St. Francis of Wycombe\", conosciuti anche come \u201cHellfire Club\u201d o come \u201cMedmenham Monks\u201d, club a cui apparteneva anche John Montagu, conte di Sandwich, e sir Francis Dashwood. Qui, fu autore di una burla, che potrebbe avere accelerato la dissoluzione del sodalizio: una sera in cui era prevista la celebrazione di un rituale del club, Wilkes port\u00f2 un babbuino abbigliato con mantello e corna, provocando una notevole confusione tra gli alticci iniziati.\nDopo il matrimonio, Wilkes avrebbe potuto vivere agiatamente sia come proprietario terriero, sia come magistrato di Aylesbury, ma le sue ambizioni erano ben altre. L'ascesa politica di Wilkes inizi\u00f2 dopo l'incontro con Thomas Potter, membro del Parlamento nonch\u00e9 figlio di John Potter, arcivescovo di Canterbury. Tramite Potter conobbe William Pitt, primo ministro dell'epoca. Nel 1754 Wilkes aiut\u00f2 Potter nella rielezione nel seggio di Aylesbury. Tre anni dopo, nel 1757, Potter gli rese il favore lasciando vacante il seggio di Aylesbury per occupare l'analogo della famiglia Pitt a Okehampton. La campagna elettorale di Wilkes fu coronata dal successo. In parallelo, Wilkes prosegu\u00ec la carriera militare: nel 1763 ottenne i gradi di colonnello dell'esercito.\nLa sua ascesa politica fu frenata, per\u00f2, da re Giorgio III, che nell'ottobre 1761 fece dimettere William Pitt da primo ministro. Il progetto di Giorgio III era di accrescere il potere della Corona inglese a spese del governo. Il monarca intervenne direttamente nell'agone politico creando un suo partito, cui diede il compito di sconfiggere gli attuali partiti, per diventare il primo partito della Nazione.\nLa sola opposizione al re fu rappresentata dai giornali. A quel tempo a Londra vi erano ben 53 quotidiani. Oltre a conoscere i fatti del giorno, tutti potevano ampliare la propria cultura personale. Opere generali erano alla portata di tutti: la \"Cyclopaedia\" di Ephraim Chambers, uscita nel 1728, costava 4 sterline, cos\u00ec come la \"Encyclopaedia Britannica.\" Il potere politico, invece, era impermeabile all'investigazione giornalistica. Le sedute del Parlamento, per esempio, non potevano essere rese pubbliche.\nWilkes decise pertanto di utilizzare la libert\u00e0 di stampa, quale strumento di opposizione. Nel 1762 si alle\u00f2 sia con William Pitt che con l'influente lord Temple, contro il nuovo primo ministro, lo scozzese John Stuart. Wilkes fond\u00f2 un settimanale satirico, il North Briton, termine dispregiativo con cui gli inglesi indicavano gli scozzesi, dando inizio cos\u00ec ad una campagna di stampa contro il premier e contro tutto ci\u00f2 che era scozzese. Il primo numero del giornale usc\u00ec nel giugno 1762. Per tutto il resto dell'anno, per\u00f2, gli attacchi diretti al primo ministro, e velatamente anche alla Corona, non sortirono gli effetti sperati.\nFu un suo articolo pubblicato sul n\u00b0 45 del 23 aprile 1763, a far cadere il primo ministro. Wilkes critic\u00f2 aspramente il Cerimoniale di apertura del Parlamento del Regno Unito, preparato dal governo, che re Giorgio III aveva letto in Parlamento il 16 aprile 1763. Secondo Wilkes il governo, guidato dal successore di John Stuart, George Grenville, aveva nascosto ai sudditi la verit\u00e0 sulle trattative seguite alla vittoriosa guerra sulla Francia nel Nordamerica. Il governo affermava che la pace era \"giusta\", mentre, tramite il Trattato di Parigi aveva fatto generose concessioni alla Francia, pur essendo stata largamente sconfitta. Il numero 45 (vedi a lato) fu quindi elevato a simbolo della libert\u00e0 di stampa, e, pi\u00f9 in generale, a simbolo della libert\u00e0 d'espressione e di pensiero. \nIl primo ministro, George Grenville, decise allora di vendicarsi. Il 30 aprile 1763, eman\u00f2 un \"mandato d'arresto generale\" per chiunque avesse collaborato alla realizzazione del numero del \"North Briton\" uscito sette giorni prima. Furono fermate 49 persone, tra cui Wilkes. Invocando l'immunit\u00e0 parlamentare, Wilkes fu presto rilasciato. Dopodich\u00e9 convinse gli altri 48 a denunciare il governo per arresto illegale.\nMentre Wilkes era detenuto nella Torre di Londra, la sua casa fu perquisita, come poi venne dimostrato, illegalmente. Fu trovata una copia di un libello, \"Saggio sulla donna\", una parodia del \"Saggio sull'uomo\" di Alexander Pope, che conteneva volgarit\u00e0 e blasfemie. Per la legge di quei tempi erano reati gravi, davanti ai quali cadeva anche l'immunit\u00e0 parlamentare. Wilkes, infatti, fu convocato il 15 novembre 1763 dalla Camera dei Comuni, alla quale apparteneva. Gli vennero concessi due giorni per preparare una difesa. Ma, avendo sostenuto un duello il giorno 16, dal quale era uscito sconfitto e moribondo, Wilkes prefer\u00ec la via dell'esilio. Il 23 dicembre 1763 part\u00ec per la Francia con la figlia Polly. Il 19 gennaio 1764 la Camera dei Comuni vot\u00f2 la sua espulsione, in contumacia, cancellandogli quindi il privilegio parlamentare e consentendo che venisse perseguito penalmente per pubblicazione oscena. Il 21 febbraio 1764 fu dichiarato colpevole di diffamazione nei confronti della Corona per il numero del \"North Briton\" uscito il 23 aprile 1763.\nInaspettatamente, il giorno del pronunciamento pubblico del giudizio, i cittadini londinesi affollarono il tribunale ed impedirono il simbolico \"dare alle fiamme\" di una copia del \"Saggio sulla donna\". Erano circolate per tutta Londra pesanti dicerie che riguardavano la vita privata del pubblico accusatore di Wilkes, John Montagu, conte di Sandwich. Egli, infatti, apparteneva allo \"Hellfire Club\", o \"Medmenham Monks\", il licenzioso sodalizio di cui erano membri sia Wilkes sia altre personalit\u00e0 della Londra-bene. Inoltre, Montagu e Wilkes erano stati per lungo tempo amanti della stessa prostituta, \"Fanny Murray\", le cui grazie erano state descritte con dovizia di particolari proprio nel \"Saggio sulla donna\". Agli occhi dei londinesi, quindi, lord Sandwich non aveva nessun titolo per esprimere giudizi morali sul suo \"sodale\" Wilkes.\nWilkes trascorse il 1763 e tutto il 1764 a Parigi, dove stava studiando la figlia Polly. Si innamor\u00f2 di un'italiana, \"Gertrude Corradini\". Con lei, nel 1765 si trasfer\u00ec in Italia. Per mantenere il suo elevato e dispendioso tenore di vita, vendette la residenza di Aylesbury, nonch\u00e9 la propria biblioteca personale. Fece domanda di grazia al re, ma fu respinta.\nDeciso a ottenere giustizia, nel 1768 torn\u00f2 a Londra. Non fu immediatamente emanato un mandato di arresto nei suoi confronti, poich\u00e9 il governo temeva le reazioni di una vasta parte della popolazione che lo appoggiava. Presso i londinesi Wilkes rimaneva un personaggio molto popolare. Il governo, invece, gli era ideologicamente ostile. Wilkes punt\u00f2 a conquistare nuovamente un seggio al Parlamento, per poi farsi giudicare dalla \"Court of King's Bench\". Dapprima si candid\u00f2 alle elezioni del 25 marzo 1768, si votava nella City, arrivando per\u00f2 ultimo. Tre giorni dopo, alle elezioni del Middlesex vinse con un vantaggio di tremila voti sul secondo. Sapendo a quale rischio andava incontro, il 20 aprile 1768 si present\u00f2 spontaneamente davanti alla prigione della Corte. La sua provocazione ebbe successo: si sistem\u00f2 in un confortevole appartamento rifornito di vivande e di buon vino, portatigli direttamente dai suoi sostenitori e votanti.\nQui Wilkes attese il pronunciamento della Corte Superiore di Giustizia, emanato il 16 giugno 1768, ma che gli fu nuovamente sfavorevole: il Lord Chief Justice, William Murray, lo condann\u00f2 ad un anno, a causa del famoso numero del \"North Briton\" del 23 aprile 1763, e ad un anno per il \"Saggio sulla donna\", insieme a una multa di mille sterline.La legge per\u00f2 consentiva a Wilkes di rimanere parlamentare. Egli ricominci\u00f2 ad accusare il governo; le sue opinioni apparvero sui principali giornali londinesi.\nIl governo, ancora pi\u00f9 determinato di prima nell'escludere Wilkes dalla scena politica, fece pressioni sulla Camera dei Comuni, che vot\u00f2 la sua espulsione con 219 favorevoli e 137 contrari. Wilkes torn\u00f2 di nuovo in prigione. Era il 10 maggio 1768. Davanti al carcere i suoi sostenitori manifestarono al grido di: \"Niente giustizia, niente pace\"\". Le truppe aprirono il fuoco sui manifestanti disarmati causando la morte di sette persone e il ferimento di altre quindici.\nWilkes si ricandid\u00f2 pochi mesi dopo: il 16 febbraio 1769 e vinse di nuovo le elezioni nel Middlesex con largo margine. Il giorno dopo il parlamento lo dichiar\u00f2 ineleggibile in quanto, in precedenza, era stato espulso. Un mese prima Wilkes aveva deciso di fare politica anche a livello locale. La City of London, godeva di una giurisdizione speciale: si amministrava da sola, non essendo soggetta, n\u00e9 al parlamento n\u00e9 al governo nazionale. Wilkes fu eletto consigliere di Farringdon Without.\nNel marzo 1769, la politica nazionale gli diede una delusione, seguita da una soddisfazione. Wilkes si candid\u00f2 di nuovo al parlamento. Vinse, ma l'assemblea gli rinnov\u00f2 l'ostracismo, sancendo l'elezione di Henry Luttrell, il candidato del partito di governo. Al momento dell'insediamento di quest'ultimo, per\u00f2, il governo si trov\u00f2 in minoranza; cos\u00ec il primo ministro dovette rassegnare le dimissioni.\nLe elezioni nel Middlesex ebbero larga eco nei giornali londinesi. Il ruolo della stampa stava crescendo: la gente desiderava informarsi e voleva sapere anche che cosa veniva discusso in parlamento. Le opposizioni ottennero un primo, grande risultato: i lavori del Parlamento furono desecretati e resi pubblici. I giornali poterono cos\u00ec riferire ai lettori tutti i discorsi ed i pronunciamenti resi alla Camera dei Comuni ed alla Camera dei Lord. La lettura dei resoconti parlamentari divenne un appuntamento fisso per i londinesi.\nIl parlamento si attiv\u00f2 per bloccare le cronache parlamentari. Wilkes le incoraggi\u00f2 e sostenne gli editori dei giornali che trasferivano la propria sede nella City, dove non aveva giurisdizione la legge del parlamento. Al potere del Parlamento egli oppose il privilegio della \"City of London\". \nIl parlamento continu\u00f2 a dare la caccia sia ai giornali sia ai parlamentari suoi amici, con il pretesto di accusarli per articoli oltraggiosi. Nel 1770 lo stesso sindaco di Londra, \"Brass Crosby\", fu convocato dal parlamento e imprigionato per alcuni giorni. L'anno dopo tocc\u00f2 a Wilkes, ma rifiut\u00f2 la convocazione, per cui la Camera di Comuni decise di soprassedere, per paura di rendersi impopolare. Il 27 marzo 1771, fu diffuso un comunicato dove si affermava: \u00ab\"I ministri riconoscono che Wilkes \u00e8 troppo pericoloso per mettersi contro di lui. Quindi Sua Maest\u00e0 dichiara che non avr\u00e0 pi\u00f9 nulla a che fare con quel diabolico Wilkes\"\u00bb.\nL'aver garantito la libert\u00e0 di stampa rappresent\u00f2 un grande successo politico per Wilkes. Egli prosegu\u00ec la sua rapida ascesa: nel 1774 fu eletto sindaco della City di Londra, e si conferm\u00f2 per le sue grandi qualit\u00e0 di leader, rendendosi ancora pi\u00f9 popolare e rispettato.\nNel 1782 riusc\u00ec finalmente a revocare l'espulsione dal Parlamento. Il suo successo personale sanciva un nuovo principio: nessuna autorit\u00e0 poteva inficiare la volont\u00e0 popolare espressa mediante il voto.\nIl crescente conservatorismo dei suoi ultimi anni, compreso l'avvicinamento al credo anglicano, lo allontan\u00f2 dai radicali e gli cost\u00f2 la perdita del seggio parlamentare nelle elezioni generali del 1790. In seguito Wilkes si ritir\u00f2 dalla politica attiva. Mor\u00ec nel 1797.\nPersonalit\u00e0.\nA causa di uno sgradevole strabismo e della sua mascella prominente, Wilkes era notoriamente brutto, definito all'epoca come \"\"l'uomo pi\u00f9 brutto d'Inghilterra\". Tuttavia possedeva un carisma che si imponeva sui suoi difetti estetici. Si vantava del fatto che \"gli sarebbe bastata una mezz'ora per cancellare la sua faccia a parole\" anche se nelle varie occasioni in cui Wilkes ripeteva quest'affermazione, l'indicazione sul tempo necessario poteva variare.\nEra noto per la sua eloquenza sagace e per le sue pronte risposte agli insulti. Ad esempio, quando un costituente gli disse che avrebbe votato il diavolo piuttosto che votare lui , Wilkes rispose: \"Naturalmente, e se il tuo amico decidesse di non candidarsi posso contare sul tuo voto?\" In un'altra occasione, in uno scambio con John Montagu, conte di Sandwich, che aveva dichiarato \"Signore, non so proprio se voi morirete sulla forca o per la sifilide\", Wilkes replic\u00f2: \"Questo, signore, dipender\u00e0 dal fatto che io abbracci i vostri principi oppure la vostra donna\".\""}
{"id": "1602795", "revid": "339392", "url": "https://it.wikipedia.org/wiki?curid=1602795", "title": "Tour della Nazionale di rugby XV della Nuova Zelanda 1924", "text": ""}
{"id": "1602797", "revid": "188323", "url": "https://it.wikipedia.org/wiki?curid=1602797", "title": "Rapporto potenza/peso", "text": ""}
{"id": "1602806", "revid": "767487", "url": "https://it.wikipedia.org/wiki?curid=1602806", "title": "Doctor M.", "text": "Doctor M. (\"Dr. M\") \u00e8 un film del 1990 diretto da Claude Chabrol, liberamente ispirato al personaggio del Dottor Mabuse ideato da Norbert Jacques nel romanzo \"Dr. Mabuse, Der Spieler\" (1921)."}
{"id": "1602813", "revid": "110157", "url": "https://it.wikipedia.org/wiki?curid=1602813", "title": "Tilly and the Wall", "text": "I Tilly and the Wall sono una band indie pop americana, provenienti da Omaha, nello stato del Nebraska. \nIl loro nome \u00e8 originario da un libro per bambini, Tillie and the wall, scritto da Leo Lionni.\nLa loro particolarit\u00e0 consiste nell'avere una ballerina di tip tap, Jamie Pressnall, al posto del batterista.\nAppaiono nel primo episodio di 90210 come band che suona alla festa di Naomi Clark"}
{"id": "1602816", "revid": "859693", "url": "https://it.wikipedia.org/wiki?curid=1602816", "title": "Kwan Tak Hing", "text": "Ha interpretato il personaggio dell'esperto di arti marziali Wong Fei-hung in almeno 77 film tra il 1949 e il 1970. Nessuno nella storia del cinema ha rappresentato la stessa persona tante volte. Tuttavia l'attore britannico Desmond Llewelyn, pur avendo interpretato il personaggio di Q \"solo\" 17 volte nei film di James Bond, ha interpretato lo stesso personaggio per un arco di tempo maggiore: 36 anni dal 1963 (\"A 007, dalla Russia con amore\") al 1999 (Il mondo non basta). . \nIn totale ha recitato in pi\u00f9 di 130 film. \u00c8 stato eletto presidente della \"Associazione artisti cinesi di Hong Kong\" nel 1955. \u00c8 stato insignito del M.B.E. (Membro dell'Impero Britannico), nel 1983."}
{"id": "1602817", "revid": "438678", "url": "https://it.wikipedia.org/wiki?curid=1602817", "title": "Madame Bovary (film 1991)", "text": "Madame Bovary \u00e8 un film del 1991 diretto da Claude Chabrol, con Isabelle Huppert nel ruolo della protagonista, Emma Bovary.\n\u00c8 una delle tante trasposizioni cinematografiche che sono state tratte dal romanzo omonimo di Gustave Flaubert."}
{"id": "1602825", "revid": "767487", "url": "https://it.wikipedia.org/wiki?curid=1602825", "title": "Betty (film 1992)", "text": "Betty \u00e8 un film del 1992 diretto da Claude Chabrol.\nIl soggetto \u00e8 tratto dal romanzo omonimo del 1960 di Georges Simenon."}
{"id": "1602828", "revid": "124460125", "url": "https://it.wikipedia.org/wiki?curid=1602828", "title": "Battaglia di Qade\u0161", "text": "La battaglia di Qade\u0161 (ma anche Kadesh o Qadesh, e Kinza in lingua ittita) fu combattuta sulle rive del fiume Oronte, nell'attuale Siria, nel 1274 a.C., e contrappose le due pi\u00f9 grandi potenze del Vicino Oriente antico, l'Egitto ramesside e le forze ittite di Muwatalli II; questa battaglia costitu\u00ec l'atto finale di una lunga serie di guerre tra i due regni e fu probabilmente quella dove venne impiegato il maggior numero di carri da combattimento trainati da cavalli (circa 5000 o 6000).\nCostitu\u00ec anche il primo conflitto della storia antica a essere cos\u00ec ben documentato che fu poi possibile ricostruirlo in ogni sua fase, includendo la strategia militare e le armi impiegate nei combattimenti, e tra l'altro fu la battaglia meglio documentata di tutta la storia antica. Inoltre a tale avvenimento segu\u00ec il primo trattato internazionale di cui si conoscano chiaramente le clausole.\nNon si sa con certezza chi vinse realmente, anche perch\u00e9 sono stati trovati documenti ittiti che attestavano la loro vittoria, e documenti egizi che invece raccontavano come gli Ittiti avessero perso: gli storici moderni sono comunque propensi ad affermare che a vincere furono gli Ittiti.\nIl testo egizio in cui si parla della vittoria del faraone Ramses II (1279\u00a0\u2013 1213 a.C.) \u00e8 invece conosciuto con il nome di Poema di Qade\u0161, e fu un effettivo resoconto della battaglia molto enfatizzante per la parte egizia; il poema ebbe un'enorme risonanza in tutto il Regno, tanto da essere scolpito in molti importanti templi dell'epoca.\nLe fonti antiche.\nLa Battaglia di Qade\u0161 \u00e8 documentata in tre fonti antiche, bench\u00e9 le due pi\u00f9 importanti siano di provenienza esclusivamente egiziana.\nIl bollettino di Qade\u0161.\nQuesto documento \u00e8 una fonte esclusivamente egiziana. Possediamo sette copie di essa in alcuni fra i maggiori monumenti costruiti da Ramses II, quali ad esempio il Ramesseum, il Tempio di Luxor, Abido, Karnak e Abu Simbel.\nIl trattato di Qade\u0161.\nIl documento che formalizz\u00f2 la tregua tra l'Egitto e l'impero ittita, conosciuto come Trattato di Qade\u0161, \u00e8 il primo testo nella storia riguardante un trattato di pace. Fu copiato in numerosi esemplari scritti in accadico, lingua ufficiale della diplomazia dell'epoca, su preziose foglie di argento. \nFrammenti relativamente ampi del trattato scritti su tavolette d'argilla, contenenti la versione ittita del trattato (sempre in lingua accadica) stati rinvenuti negli archivi della capitale ittita Hattusa e sono attualmente conservati nel Museo di Archeologia di Istanbul.\nContesto storico.\nL'importanza della Siria.\nPunto di incontro, incrocio e negoziazione di traffico e commercio del suo tempo, area dotata di incommensurabili risorse naturali, la Siria era il crocevia mercantile, culturale e militare del mondo antico. Non produceva solo ingenti quantit\u00e0 di grano, ma era un punto attraverso il quale passavano le merci provenienti dalle navi che attraversavano l'Egeo e quelle di paesi ben pi\u00f9 lontani che entravano in Asia Minore tramite il porto di Ugarit, una sorta di antica Venezia che dominava il commercio del Mediterraneo orientale e si trovava, appunto, ubicata in Siria. Oltre a ci\u00f2, la sua posizione strategica, la produzione agricola e ovina, i diritti di traffico ed esportazione, trasformavano la Siria nella zona di maggiore importanza strategica del mondo antico. \nPer il paese transitavano vetro, rame, stagno, legni preziosi, gioielli, tessili, alimenti, articoli di lusso, prodotti chimici, maiolica e porcellana, attrezzi e metalli preziosi. Attraverso una ragnatela di rotte commerciali che cominciavano e finivano in Siria, quelle merci si distribuivano per tutto il Medio Oriente, mentre altri prodotti arrivavano l\u00ec da paesi come Iran e Afghanistan.\nLa Siria soffriva per\u00f2 dello svantaggio di trovarsi in mezzo alle due grandi potenze politiche e militari della sua epoca: l'impero egiziano e Hatti, l'immenso Impero Ittita. Come \u00e8 ovvio, ambedue ambivano al dominio di tale regione per sfruttarla a proprio vantaggio. In realt\u00e0, oggi si considera che il semplice fatto di controllare la terra siriana significava, 3300 anni fa, l'automatica salita di qualunque nazione all'esclusiva \u00e9lite di chi meritava il nome di \"potenza mondiale\". Cos\u00ec sembrarono capirlo dapprima gli ittiti e gli egizi, poi anche gli assiri e Nabucodonosor.\nPrecedenti contrasti.\nLe tre super potenze.\nDue generazioni prima dell'avvento di Ramses, le potenze dominanti nella regione non erano solo l'Egitto e l'impero ittita. In gioco vi era anche il gran regno di Mitanni.\nIl grande re ittita \u0160uppiluliuma I (1344-1322 a.C.), nonno di Muwatalli II, appena salito al trono diede vita a una serie di campagne militari con cui mirava a riaffarmare il dominio ittita sulla Siria Settentrionale, che dopo la morte del sovrano Mursili I (?- ca. 1530 a.C.) aveva cominciato ad affievolirsi, fino a scomparire del tutto nel giro di pochi decenni. Il posto degli ittiti nello scacchiere siriano era stato preso proprio dal regno di Mittani, che fra la fine del XVI secolo e l'inizio del XV secolo divenne cos\u00ec una delle grandi potenze del Vicino Oriente Antico. Le relazioni fra Egitto e Mittani restarono a lungo tempo tese finch\u00e9 il grande faraone egiziano Tutmosis III (1479 a.C. \u2013 4 marzo 1425 a.C.) con la vittoria nella battaglia di Megiddo (1457 a.C.) e la conseguente campagna siriana ridimension\u00f2 una volta per tutte la presenza e l'influenza del regno di Mittani nella regione. Amenofi II (1427-1401 a.C.), figlio e successore di Tutmosis III, condusse anch'egli una vittoriosa campagna militare nella siria settentrionale, costringendo infine il re di Mittani, probabilmente \u0160uttarna II, preoccupato anche dalla rinnovata politica espansionistica del sovrano ittita Tuthaliya I/II, a scendere a patti con gli egiziani. Questi stipul\u00f2 un trattato di pace con Amenofi III e gli diede in sposa la figlia Gilukhipa. Anche Tu\u0161ratta, figlio e successore di \u0160uttarna II fece sposare la figlia Tadukhipa (fra l'altro nipote di Gilukhipa) con Amenofi III.\nNel trattato di pace il sovrano di Mittani riconosceva i diritti egiziani sul regno di Amurru, la valle del fiume Oronte e la citt\u00e0 di Qade\u0161. Per compensare queste cessioni, Amenofis rinunciava per sempre ai territori dei Mitanni, conquistati da Tutmosi III durante le sue vittoriose campagne siriane.\nAmenofi IV/Akhenaton (1353\u20131336 oppure 1351\u20131334 a.C.), successore di Amenofi III, si rivel\u00f2 molto debole in politica estera e questo diede l'occasione a Suppiluliuma I di condurre una forte politica espansionistica in Siria. Il sovrano ittita dopo aver sconfitto il re di Mittani Tu\u0161ratta e averlo sostituito con \u0160attiwaza, riusc\u00ec in una serie di campagne militari pluriennali a conquistare i territori appartenuti precedentemente a Mittani e tutta la Siria settentrionale fino alla citt\u00e0 di Qade\u0161 e al fiume Oronte, i quali vennero a fissare il punto di confine fra il regno ittita e il regno egiziano.\nLe campagne di Ramses II.\nCon l'avvento della XIX dinastia, l'Egitto reag\u00ec alla minaccia ittita e il faraone Seti I riusc\u00ec a conseguire qualche successo e riusc\u00ec probabilmente, anche se solo per un breve periodo di tempo, a riconquistare la citt\u00e0 di Qade\u0161. Ramses II, suo figlio, decise di proseguire su questa via.\nDurante il quarto anno del suo regno (verso il 1275 a.C.), intraprese la riconquista di quei territori, mai sottomessi dal suo illustre predecessore Thutmose III. I vari conflitti degenerarono ben presto in una guerra vera e propria che nell'intenzione di entrambi gli avversari avrebbe dovuto essere decisiva. La fortezza di Qade\u0161 era il simbolo della potenza ittita nel Vicino Oriente, e malgrado la sua fama di inespugnabilit\u00e0, fu l'obiettivo finale della campagna militare egiziana.\nTra le cause della guerra vi erano anche motivazioni economiche; la Siria era, (lo \u00e8 tuttora) un luogo fertile (basta pensare al termine \"Mezzaluna fertile\"), ricco di materie prime essenziali, come il rame, con il quale si otteneva il bronzo per le armi. Inoltre questa zona costituiva uno snodo importantissimo per le vie di comunicazione perch\u00e9 univa le aree geografiche che a quel tempo costituivano il mondo maggiormente pi\u00f9 evoluto: quei territori, infatti, mettevano in comunicazione la Mesopotamia e la valle dell'Indo con il mar Mediterraneo.\nLe forze in campo.\nI due comandanti.\nRamses.\nRamses II, terzo sovrano della XIX dinastia, nipote di Ramses I, figlio di Seti I, fu educato sin dall'infanzia nell'arte bellica, cos\u00ec da venire denominato come \"il faraone guerriero\". Gli fu insegnato come cavalcare cavalli e cammelli, dirigere un cocchio, combattere con la spada e, specialmente, scoccare frecce con incredibile precisione (immagine che ritroviamo spesso nei bassorilievi dei templi da lui costruiti).\nMolto probabilmente, i principi egizi, fra i quattro o cinque anni d'et\u00e0, venivano divisi dalle loro madri per trascorrere infanzia e adolescenza nei campi militari, in compagnia di generali e comandanti che gli avrebbero dovuto insegnare come divenire, in un futuro prossimo, perfetti re guerrieri.\nTra i sedici e i vent'anni Ramses segu\u00ec il padre in alcune campagne in Libia e, dopo l'improvvisa morte di Seti I, venne incoronato sovrano delle due terre. Gi\u00e0 guerriero esperto conosceva molto bene l'importanza della Siria, e in particolar modo di Qade\u0161, quale punto strategico in grado di rendere grande chiunque ne avesse il dominio.\nNei primi anni del suo regno si prepar\u00f2 per questo conflitto, disprezzando in onore dell'interesse nazionale i termini del trattato che suo padre aveva firmato con gli ittiti. Tre anni prima degli inizi della campagna, Ramesse realizz\u00f2 grandi e profondi cambiamenti nell'organizzazione dell'esercito e ricostru\u00ec l'antica capitale \"hiksos\" di Avaris, suo luogo natio, ribattezzandola Pi-Ramses, per utilizzarla come gran base militare nella futura campagna asiatica.\nMuwatalli.\nSappiamo molto poco del sovrano ittita: fu incoronato quattro anni prima di Ramses, era il secondo dei quattro figli maschi del re Mursilis II, oppositore di Seti nella guerra precedente.\nAlla morte di Mursilis, eredit\u00f2 il trono suo figlio primogenito, che per\u00f2 non visse a lungo e diede cos\u00ec spazio a Muwatalli. Era senza dubbio un governante competente e forte, abbastanza onesto, buon amministratore: riorganizz\u00f2 tutta l'amministrazione del suo impero per riuscire a riunire l'ingente esercito che si sarebbe confrontato, in seguito, con gli egiziani in Qade\u0161. Mai, n\u00e9 prima n\u00e9 dopo, nessun altro monarca ittita sarebbe riuscito a unire una forza simile in numero e potere.\nEsercito egiziano.\nL'esercito egiziano era organizzato tradizionalmente in grandi Corpi organizzati a livello locale. Contavano ciascuna 5.000 soldati divisi tra 4.000 fanti e 1.000 aurighi che guidavano i 500 carri da guerra aggregati a ciascuna divisione. Ramses II, a conoscenza della forza armata ittita, lo ampli\u00f2 e lo riorganizz\u00f2. Ogni corpo dell'esercito aveva come emblema l'effigie del dio tutelare della citt\u00e0 dove era stato creato, e dove generalmente era basato.\nLa struttura dell'esercito al tempo della battaglia era il seguente:\nOltre a queste 4 \"divisioni\" vi era una quinta truppa, poco documentata, ma nota come NRM in alcune iscrizioni (probabilmente da leggersi come Nearin) che presumibilmente raggruppava i principi alleati e soggetti all'Egitto in Palestina, Libano e zone circumvicine, la forza di questa unit\u00e0 \u00e8 sconosciuta, come spesso accade ai contingenti alleati \u00e8 sottovalutata dalle fonti egizie, ma potrebbe essere stata notevole, tanto da ridurre il divario tra esercito egizio e armate ittite. Ovviamente le fonti egiziane tendono a calcare la mano sulla differenza numerica tra il loro \"piccolo\" esercito e quello \"immenso\" dei nemici, quindi i contingenti minori vengono o omessi, o menzionati in maniera oscura.\nSi noti infine che una delle divisioni egizie porta il nome di Seth, una divinit\u00e0 che in epoca tarda fu associata al male, ma che inizialmente era il dio delle tempeste e degli stranieri, particolarmente adorato sia dagli Hiksos, sia da una parte dell'aristocrazia guerriera del delta, che in parte discendeva dai mercenari e dagli stessi Hiksos. Persino Ramses II e Sethi I suo padre (che non a caso \u00e8 consacrato a Seth) discendevano da queste famiglie settentrionali dalle origini miste, anche se ormai culturalmente egizianizzate.\nL'esercito egiziano part\u00ec dalla sua capitale Pi-Ramses (a est del delta del Nilo), Ramses attraversa i territori di Canaan, di Tiro e di Biblo, inoltrandosi nei territori dell'Amurru e scontrandosi con il principe Bentheshina, alleato degli ittiti, il quale si arrese agli egiziani senza resistere.\nRientrato a questo punto in Egitto, nella sua capitale, durante l'inverno il faraone organizz\u00f2 una grande armata di invasione composta dalle divisioni di Seth, di Ra, di Amon e di Ptah, costituite ognuna da 1.900 soldati egizi e 2.100 mercenari tra i quali gli Shardana, incorporati nell'esercito \u2013 dopo i loro raid contro l'Egitto \u2013 e che andarono a costituire la guardia personale di Ramses.\nIl totale dei carri da guerra fu di 2.500. Le truppe mercenarie che componevano ogni divisione erano composte da 1.600 \"Qeheqs\" (beduini del deserto occidentale), 880 arcieri Nubiani, 100 Mashuash (libici) e 520 Shardana. Partita nel maggio del 1274 a.C., la spedizione, attraverso i territori di Canaan in Galilea raggiunse la piana della Beq\u0101\u02bf per poi inoltrarsi fino a Qade\u0161, nella Siria attuale.\nEsercito ittita.\nLa conquista della Siria impose all'Egitto grandi sforzi e grandi sacrifici, ma il maggior sforzo militare e diplomatico fu sicuramente compiuto dal governo ittita. \"Nessuna terra\" \u2013 dicono le fonti egizie \u2013 \"manc\u00f2 di inviare i suoi uomini..., moltitudine grandissima e senza uguali, che copriva le montagne e le vallate come locuste. Il re degli Ittiti non aveva lasciato oro o argento nel suo regno, lo aveva radunato e donato a ogni paese con lo scopo di trascinarlo con s\u00e9 nella battaglia\". Sempre secondo i racconti egizi, Muwatalli era riuscito a formare la pi\u00f9 grande coalizione mai vista fino ad allora. Si pensa a una cifra intorno ai 40.000 uomini armati, di 3.700 carri da guerra, quei carri di cui anche nella Bibbia si parlava con terrore, provenienti da 17 province e regni alleati. Nella tavola seguente sono indicati gli stati appartenenti alla coalizione, i comandanti dei rispettivi eserciti, nonch\u00e9 il numero dei fanti e dei carri che li componevano.\nQueste cifre vanno prese con il beneficio del dubbio, e sembrano un po' troppo regolari. Comunque ci permettono di considerare l'esercito ittita come molto diverso nell'organizzazione da quello egiziano.\nGli egiziani formavano i loro eserciti su armate territoriali omogenee, composte da fanterie professioniste e di coscritti egiziani oltre che di mercenari internazionali. Nel loro caso si parla dunque di divisioni e di reparti permanenti.\nL'armata ittita invece sembra pi\u00f9 simile a quella di una grande coalizione federale, in cui esistono vincoli di carattere vagamente \"feudali\" tra sovrani soggetti e alleati e il potere centrale. Sembrerebbe che ciascun sovrano dovesse fornire un contingente, forse predefinito o contrattato tra Hattusa e il regno in questione, che si innervava sull'esercito ittita, a sua volta formato sia da contingenti con ogni probabilit\u00e0 permanenti e professionali, sia sui contributi che i \"nobili\" e il popolo erano tenuti a fornire al Re. \nUn'organizzazione di questo tipo fu mantenuta anche da altri imperi mesopotamici successivi, anche se bisogna stare attenti a non proiettare queste organizzazioni successive anacronisticamente su quelle ittite. Per esempio un'organizzazione che mescola elementi confederati su un centro formato sia da professionisti sia da contributi di nobili e popolo \u00e8 quella del pi\u00f9 tardo impero persiano.\nAnche gli Ittiti potrebbero aver fatto ricorso a mercenari internazionali, anatolici ed egei, sia direttamente sia nelle truppe reclutate dai loro alleati, si noti anche che alcuni dei contingenti presenti a Qade\u0161 non appartengono a popoli stabilmente inseriti nell'area di influenza ittita, come gli Arawana (di origine incerta) e Wilusa (Troiani).\nI carri da battaglia.\nGli eserciti che si scontrarono a Qade\u0161 sotto molti aspetti si somigliavano e la caratteristica pi\u00f9 importante che li accomunava era l'utilizzo dei carri da guerra. Tale caratteristica proveniva dai popoli che invasero i territori mesopotamici all'inizio del II millennio a.C., come Accadi e Hyksos.\nTuttavia i carri usati dai due schieramenti avevano delle decisive differenze: il carro ittita, infatti, era pi\u00f9 robusto rispetto a quello egizio e poteva portare tre soldati, l'auriga \u2013 cio\u00e8 il guidatore \u2013 e due combattenti, il primo era l'arciere, il secondo era il portascudi che doveva proteggere l'auriga e l'arciere dalle frecce e dalle lance nemiche. Da un punto di vista strettamente strategico, era usato come arma di sfondamento della prima linea nemica. Quello egizio, pi\u00f9 leggero, poteva portare solamente due militi, il portascudo usato anche dagli egizi per proteggere l'arciere che era dotato di frecce e di arco composto di creazione ittita. \nIl carro ittita permetteva usi tattici pi\u00f9 duttili di quello egizio, per esempio consentendo la discesa sul campo di battaglia di un guerriero, mentre l'auriga e l'arciere continuavano a svolgere il loro compito di combattenti.\nL'arma dei carri egizi era quasi esclusivamente l'arco; quello ittita invece, oltre che a quest'arma da getto, era provvisto di un'asta, che veniva usata, sia per il combattimento corpo a corpo, sia come arma da lancio.\nComunque l'estrema variet\u00e0 dei contingenti dell'esercito ittita probabilmente si riverberava anche sull'equipaggiamento, infatti molti degli alleati Ittiti avrebbero potuto adottare sia carri pesanti a due uomini (tipici di alcune zone della Mesopotamia e del nord dell'Anatolia, la cui memoria si riverbera nell'Iliade) sia carri di tipo egiziano, o addirittura pi\u00f9 leggeri.\nLe fanterie svolgevano un ruolo secondario, anche se da parte egizia esistevano alcuni reparti di fanteria pesante in grado di intervenire con efficacia nello scontro; comunque la decisione della battaglia era di solito in mano ai carri da guerra.\nAmbedue gli eserciti erano composti da molti popoli, ma quello egizio, formato da reparti pi\u00f9 stabili, aveva probabilmente nell'egiziano una lingua comune, mentre in quello ittita era difficile che tutti i soldati fossero in grado di comprendere le lingue franche dell'impero, come l'ittita, il luvio e l'accadico. Questo rendeva pi\u00f9 difficile coordinarsi, soprattutto per la fanteria.\nNel nord e nell'ovest dell'Anatolia \u00e8 possibile che i reparti di fanteria avessero gi\u00e0 cominciato a diventare pi\u00f9 pesantemente armati, secondo il modello miceneo e cario, ma la cosa non \u00e8, allo stato attuale, dimostrabile. Gli shardana egiziani potrebbero quindi non essere stati l'unico contingente di fanteria pesante presente nello scontro.\nManca invece quasi completamente la cavalleria, infatti la monta dei cavalli non si era ancora sviluppata se non in un \"prototipo\" sportivo, che richiedeva l'uso costante di ambedue le mani e una posizione molto arretrata, in pratica il cavaliere era una figura inadatta al combattimento, al massimo utilizzato come esploratore e messaggero. Inoltre i cavalli dell'epoca, alti tra gli 80 e i 120\u00a0cm (e molto simili all'attuale razza Caspian), bench\u00e9 veloci, erano inadatti alla monta per periodi prolungati.\nIl racconto egiziano con le varie fasi della battaglia.\nLa leggenda egizia, immortalata nel \"Poema dello scriba Pentaur\" e nei \"Bollettini\" (raccolta dei ricordi di guerra), ci tramanda che, dopo aver attraversato i boschi di Labouy, due \"shasou\" (beduini) affermarono che Muwatalli II, timoroso di Ramesse, si trovava ancora lontano, nelle vicinanze di Aleppo, alla frontiera nord dell'impero ittita.\nAccompagnato dalla sola divisione di Amon, Ramses, credendo al racconto, fece installare il suo campo sulla riva ovest del fiume Oronte (\"Fase 1\"), in prossimit\u00e0 della fortezza di Qade\u0161, senza attendere i rinforzi delle tre altre divisioni che si trovavano a diverse ore di marcia. Dopo il protrarsi dell'interrogatorio, i beduini confessarono che in realt\u00e0 l'armata ittita si trovava appena dietro la fortezza, sulla riva est dell'Oronte. Il faraone riun\u00ec subito i suoi consiglieri di guerra e invi\u00f2 dei messaggeri con l'ordine di far affrettare la marcia alle truppe restate indietro. Ma improvvisamente gli ittiti, attraversando il fiume, attaccarono la divisione di Ra (\"Fase 2\") che tentava di congiungersi con il campo del faraone. Dopo averla sbaragliata, si diressero sul campo di Ramses mentre la divisione di Ptah stava ancora indietro apprestandosi ad attraversare la piana dell'Oronte; quella di Seth invece si trovava lontano, nella foresta di Labouy. La sola divisione di Amon dovette quindi affrontare i 2.500 carri e i migliaia di soldati dell'armata ittita.\nNonostante la disperata resistenza egiziana, l'armata ittita riusc\u00ec a sfondare e a penetrare nel campo nemico. Ramses fece allora preparare il suo carro di battaglia, facendolo trainare dai suoi migliori cavalli. Trovandosi ben presto isolato nel mezzo del combattimento, si rivolse al dio Amon, suo padre, chiedendo il suo aiuto in cambio dei servizi resigli a suo tempo con la costruzione di templi e con i tanti sacrifici in suo onore. Secondo le fonti egizie, la risposta non si fece attendere e il dio gli parl\u00f2 dicendogli: \u00abSono con te, sono tuo padre e la mia mano \u00e8 con te, io sono pi\u00f9 potente di migliaia di uomini. Sono io il padrone della vittoria.\u00bb\nRaddoppiando gli sforzi, Ramses si lanci\u00f2 nella mischia e massacr\u00f2, grazie alla forza divina di Seth, migliaia di ittiti (\"Fase 3\"). Arrivarono poi i soldati della divisione di Ptah che, insieme a quelli che restavano della divisione di Ra, affrontarono uniti i nemici riportando una larga vittoria.\nIl giorno dopo Muwatalli invi\u00f2 una proposta di armistizio, implorando la clemenza di Ramesse che, dopo avergliela accordata, ritorn\u00f2 in Egitto, senza tentare la conquista di Qade\u0161, facendo poi scolpire, sulle mura di diversi templi (come quello di Abu Simbel), i bassorilievi che ancora oggi raccontano la sua grande vittoria.\nNonostante la propaganda egizia esposta nel \"poema della scriba Pentaur\", grazie al racconto del \"bollettino\", possiamo immaginare ci\u00f2 che realmente sia accaduto. Sembra evidente che Ramesse sia caduto in un'imboscata tesa dal sovrano ittita Muwatalli, il quale, con l'intento di chiudere in fretta i conti con il faraone, sembra non abbia calcolato bene i rischi dell'attacco iniziale, non impegnando nella battaglia tutte le sue truppe, ma solo quelle pi\u00f9 mobili, comandate dagli alti dignitari del regno (probabilmente convinti di partecipare a una facile vittoria). In effetti l'attacco ittita schiacci\u00f2 senza troppa difficolt\u00e0 la divisione di Ra, la quale non era sicuramente pronta al combattimento e inferiore numericamente. Sembrerebbe comunque che la divisione di Amon e l'intera guardia personale del faraone stesso, combattendo eroicamente, abbiano di fatto cambiato le sorti della battaglia. Molto probabilmente Ramses stesso partecip\u00f2 attivamente alla battaglia e il suo carisma \u00e8 stato fonte di coraggio per le sue truppe, mentre sembra che Muwatalli non guidasse personalmente il suo esercito. E per questo Ramses vinse. La resistenza delle truppe del faraone permise l'arrivo in tempo della divisione di Ptah (ingranditasi anche con i resti della divisione di Ra) ma anche l'arrivo (previsto) dei Nearins. L'esercito ittita, parzialmente accerchiato e sopraffatto, non ebbe altra scelta che di ritirarsi subendo pesanti perdite. Ci\u00f2 che resta inspiegabile \u00e8 il fatto che il re ittita non partecip\u00f2 alla battaglia e che non impegn\u00f2 nel combattimento la totalit\u00e0 delle sue truppe (molto superiori di numero). Gli egiziani raccontano che il re nemico si comport\u00f2 in questo modo per paura di Ramesse, incarnazione vivente del dio Baal, ma pu\u00f2 darsi che Muwatalli fosse gi\u00e0 infetto dalla malattia che di l\u00ec a poco lo avrebbe portato alla morte, e che abbia preferito ritirarsi nella fortezza di Qade\u0161 anzich\u00e9 combattere una battaglia divenuta incerta. Si pu\u00f2 immaginare comunque che anche la perdita dei suoi due fratelli, morti in battaglia, e il carisma di Ramesse abbiano influenzato le sue scelte. I racconti egizi narrano che i trionfatori usarono clemenza verso i \"vinti di Qade\u0161\", ma probabilmente si accontentarono di assaporare la propria vittoria anzich\u00e9 logorarsi in un assedio lungo e pericoloso, dopo che l'esercito aveva appena sostenuto una sanguinosa battaglia.\nLa pace tra i due regni.\nSubito dopo la battaglia Ramses radun\u00f2 tutti i nobili egiziani che erano stati presenti nel campo di battaglia e decapit\u00f2 personalmente quelli che fuggirono dalla battaglia con la sua spada \"khopesh\".\nMuwatalli mor\u00ec poco tempo dopo questa battaglia. La sua morte provoc\u00f2 una crisi dinastica tra il figlio Urhi-Teshub, chiamato poi Mur\u0161ili III, e Hattu\u0161ili III, fratello del re. Quest'ultimo riusc\u00ec a conquistare il potere e ad allontanare il nipote che si rifugi\u00f2 in Egitto. Ramses II approfitt\u00f2 di questa situazione per punire i suoi vassalli palestinesi che si erano precedentemente alleati con gli Ittiti e anche per lanciare un'offensiva in Siria, riuscendo a riconquistare diverse citt\u00e0 perse in precedenza. \nNel frattempo Hattusili si dimostr\u00f2 poco incline a proseguire il conflitto con l'Egitto. La situazione internazionale stava mutando e gli Ittiti cominciarono ad affrontare un'altra minaccia, sempre pi\u00f9 pressante: quella degli Assiri. Durante il conflitto egizio-ittita, l'esercito assiro riusc\u00ec a penetrare in territorio ittita fino a Karkemish, rivelandosi una minaccia ben pi\u00f9 seria di quella egiziana. Hattusili a questo punto riannod\u00f2 i contatti con Ramses; il suo intento era quello di firmare la pace e di contrarre a sua volta un'alleanza con l'Egitto. Le relazioni tra le due corti ripresero vigore e i due re si scambiarono lettere e regali; e anche le loro mogli, Puduhepa e Nefertari fecero altrettanto. La pace fu finalmente firmata e il trattato, del quale sono state ritrovate delle copie a Tebe e a \u1e2aattu\u0161a, comprende diverse clausole che indicano una vera e propria alleanza tra i due regni. I due sovrani giurarono a vicenda (sia per loro sia per i diretti discendenti e i rispettivi paesi), \"buona pace e fraternit\u00e0 eterna\". Si impegnarono a riconoscere i territori occupati e dominati all'atto della conclusione del trattato e veniva garantita la legittimit\u00e0 di Hattusili sul trono ittita. Entrambi si promettevano rispettivo aiuto, per loro e per i successori, sia per il mantenimento del potere in caso di rivolta interna, sia in caso di attacco assiro o comunque in caso di aggressione esterna. Il trattato fu rafforzato, al momento della firma, dal matrimonio di Ramses con una figlia di Hattusili, e con una seconda figlia del re ittita qualche anno dopo. Secondo gli storici \u00e8 anche possibile che Hattusili stesso si sia recato di persona in Egitto per visitare il suo nuovo alleato."}
{"id": "1602831", "revid": "438678", "url": "https://it.wikipedia.org/wiki?curid=1602831", "title": "L'oeil de Vichy", "text": "L'oeil de Vichy \u00e8 un film del 1993 diretto da Claude Chabrol.\nSi tratta di una collezione di film di propaganda e cinegiornali realizzati dal governo collaborazionista di Vichy durante la seconda guerra mondiale."}
{"id": "1602833", "revid": "93556", "url": "https://it.wikipedia.org/wiki?curid=1602833", "title": "Turoniano", "text": "Nella scala dei tempi geologici, il Turoniano rappresenta il secondo dei sei stadi stratigrafici o et\u00e0 in cui \u00e8 suddiviso il Cretacico superiore, la seconda epoca dell'intero periodo Cretacico.\n\u00c8 compreso tra 93,6 \u00b1 0,8 e 88,6 e milioni di anni fa (Ma), preceduto dal Cenomaniano e seguito dal Coniaciano.\nDefinizioni stratigrafiche e GSSP.\nLo stadio Turoniano fu definito nel 1842 dal paleontologo francese Alcide d'Orbigny che lo denomin\u00f2 cos\u00ec in onore della citt\u00e0 francese di Tours, nel dipartimento dell'Indre e Loira, che era l'originaria localit\u00e0 tipo.\nLa base del Turoniano \u00e8 definita dalla prima comparsa negli orizzonti stratigrafici della specie ammonitica \"Watinoceras devonense\".\nIl limite superiore, nonch\u00e9 base del successivo Coniaciano, \u00e8 fissato alla prima comparsa del bivalve inoceramide \"Cremnoceramus rotundatus\".\nGSSP.\nIl GSSP, il profilo ufficiale di riferimento della Commissione Internazionale di Stratigrafia, \u00e8 localizzato in un anticrinale del Rock Canyon presso la citt\u00e0 di Pueblo, nel Colorado (USA), alle coordinate 38\u00b0 16' 56\" N, 104\u00b0 43' 39\" W.\nSuddivisioni.\nIl Turoniano \u00e8 a volte ulteriormente suddiviso in tre sottostadi: inferiore, medio e superiore.\nNel dominio Tetide, il Turoniano contiene quattro biozone ammonitiche:\nAltri importanti fossili guida sono le specie di bivalve del genere \"Inoceramus\" (\"I. schloenbachi\", \"I. lamarcki\" e \"I. labiatus\"), molluschi simili agli odierni mitili."}
{"id": "1602840", "revid": "2143966", "url": "https://it.wikipedia.org/wiki?curid=1602840", "title": "Stazione meteorologica di Trieste Ronchi dei Legionari", "text": "La stazione meteorologica di Ronchi dei Legionari \u00e8 la stazione meteorologica di riferimento per il Servizio Meteorologico dell'Aeronautica Militare e l'Organizzazione Mondiale della Meteorologia relativamente alla parte pianeggiante della provincia di Gorizia e alla pianura friulana sudorientale.\nCaratteristiche.\nLa stazione meteorologica, gestita dall'ENAV, si trova nell'area climatica della pianura friulana nell'Italia nord-orientale, nel Friuli-Venezia Giulia, in provincia di Gorizia, alle coordinate geografiche a 12 metri s.l.m. nel comune di Ronchi dei Legionari, presso l'aeroporto del Friuli Venezia Giulia intitolato a Savorgnan di Brazz\u00e0. Poich\u00e9 le compagnie aeree per comodit\u00e0 utilizzano per quell'aeroporto la denominazione \"Trieste\" pur non essendo ubicato nella sua provincia n\u00e9 tantomeno nel suo comune, i mezzi di stampa superficiali e male informati spesso usano i dati di questa stazione diffondondoli come dati meteorologici di \"Trieste\", nonostante Ronchi si trovi ben 40\u00a0km a nord della citt\u00e0 giuliana e molto al di fuori di quella provincia, dalla quale differisce climatologicamente in modo sostanziale, con minime notturne fino a 10 gradi pi\u00f9 fredde di quelle registrate alla stazione dell'aeronautica militare a Trieste Barcola (TS).\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +4,1\u00a0\u00b0C, mentre quella del mese pi\u00f9 caldo, luglio, \u00e8 di +22,8\u00a0\u00b0C; mediamente si contano 60 giorni di gelo all'anno e 33 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +37,7\u00a0\u00b0C dell'agosto 1998 (valore poi superato dai +38,2\u00a0\u00b0C del luglio 2006, dai +39,2\u00a0\u00b0C del luglio 2015 e dai +38,4\u00a0\u00b0C dell'agosto 2015) e i -13,6\u00a0\u00b0C del gennaio 1985 (record poi battuto dai -15,5\u00a0\u00b0C del dicembre 2009).\nLe precipitazioni medie annue si attestano a 1.104\u00a0mm, mediamente distribuite in 96 giorni, con minimo relativo in inverno, picco massimo in autunno e massimo secondario in primavera per gli accumuli totali stagionali.\nL'umidit\u00e0 relativa media annua fa registrare il valore di 71,3% con minimi di 68% a marzo e a luglio e massimo di 76% a dicembre; mediamente si contano 25 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +3,8\u00a0\u00b0C, quella del mese pi\u00f9 caldo, luglio, \u00e8 di +22,7\u00a0\u00b0C; mediamente si contano 63 giorni di gelo all'anno.\nLa nuvolosit\u00e0 media annua si attesta a 4,1 okta giornalieri, con minimo di 3,1 okta giornalieri ad agosto e massimo di 4,8 okta giornalieri a gennaio.\nLe precipitazioni medie annue, abbondanti e distribuite in modo irregolare con un minimo relativo invernale, risultano essere superiori ai 1100\u00a0mm e distribuite mediamente in 94 giorni.\nL'umidit\u00e0 relativa media annua fa registrare il valore di 71,5% con minimi di 68% a marzo, a luglio e ad agosto e massimo di 76% a dicembre.\nIl vento presenta una velocit\u00e0 media annua di 3,8\u00a0m/s, con minimi di 3,5\u00a0m/s a giugno, a luglio, ad agosto e a settembre e massimo di 4,2\u00a0m/s a febbraio; la direzione prevalente \u00e8 di levante durante tutto l'arco dell'anno.\nValori estremi.\nTemperature estreme mensili dal 1967 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1967 ad oggi, con il relativo anno in cui queste sono state registrate. La massima assoluta del periodo esaminato di +39,2\u00a0\u00b0C registrati nel luglio 2015, mentre la minima assoluta di -15,5\u00a0\u00b0C \u00e8 del dicembre 2009 (ragguardevoli anche i -13,6\u00a0\u00b0C del gennaio 1985, i -12,4\u00a0\u00b0C registrati nella terza decade del gennaio 2006, i -12,1\u00a0\u00b0C del 6 febbraio 2012, i -11,9\u00a0\u00b0C della terza decade del dicembre 1996 e i -11,0\u00a0\u00b0C della prima decade del marzo 1971 e della prima decade del febbraio 1991)."}
{"id": "1602841", "revid": "216538", "url": "https://it.wikipedia.org/wiki?curid=1602841", "title": "Kwan Tak-Hing", "text": ""}
{"id": "1602844", "revid": "119991", "url": "https://it.wikipedia.org/wiki?curid=1602844", "title": "Stazione meteorologica di Ronchi dei Legionari", "text": ""}
{"id": "1602847", "revid": "110157", "url": "https://it.wikipedia.org/wiki?curid=1602847", "title": "Prefettura di Tangeri-Assila", "text": "La prefettura di Tangeri-Assila \u00e8 una delle prefetture del Marocco, parte della Regione di Tangeri-Tetouan-Al Hoceima.\nGeografia antropica.\nSuddivisioni amministrative.\nLa prefettura di Tangeri-Assila conta 4 quartieri (\"arrondissement\") di Tangeri, 1 municipalit\u00e0 e 8 comuni:"}
{"id": "1602849", "revid": "117386681", "url": "https://it.wikipedia.org/wiki?curid=1602849", "title": "Trono", "text": "Il trono \u00e8 un seggio cerimoniale utilizzato in particolare dai monarchi. Il termine deriva dal greco \u03b8\u03c1\u1f78\u03bd\u03bf\u03c2 (\"thr\u00f2nos\") e dal latino \"thronus\", col significato di \"ci\u00f2 che sostiene\", cio\u00e8 \"seggio\".\nCaratteristiche e funzioni del trono.\nIl trono \u00e8 di per s\u00e9 un seggio alto e ornato, utilizzato per indicare la particolare importanza di colui che \u00e8 destinato a sedervisi. Per tale motivo esso \u00e8 attributo tipico delle divinit\u00e0 (sia in senso figurato che nella realizzazione di statue o altre rappresentazioni), dei sacerdoti, dei sovrani (negli ordinamenti monarchici) e dei supremi magistrati (in taluni ordinamenti repubblicani).\nPer estensione il termine passa quindi spesso ad indicare l'ufficio stesso che a tali soggetti compete. Perci\u00f2, parlando di \"trono\", \u00e8 frequente che non si faccia riferimento fisicamente al seggio, quanto al regno ed al potere da esso rappresentato. Analogamente a quanto accade per la corona e per lo scettro.\nComune come concetto ad un vasto numero di culture, l'aspetto fisico del trono pu\u00f2 per\u00f2 fortemente variare a seconda dei tempi e dei luoghi geografici. Cos\u00ec, se in Occidente esso richiama particolarmente l'aspetto di un'alta sedia rettangolare, spesso sopraelevata su un podio e non di rado sovrastata da un baldacchino, in Oriente esso assume invece generalmente forme pi\u00f9 simili a quella di un letto di cuscini dalle proporzioni monumentali."}
{"id": "1602851", "revid": "767487", "url": "https://it.wikipedia.org/wiki?curid=1602851", "title": "Maraved\u00ed", "text": "Il maraved\u00ed \u00e8 stata una moneta usata in Spagna per diversi secoli. Il nome viene da marabotino, una moneta araba d'oro emessa dai Mori in al-Andalus.\nIl nome del marabotino, marabottino o \"moravetino\" a sua volta viene dall'arabo \"al-Mur\u0101bit\u016bn\" (gli abitanti dei \"rib\u0101\u1e6d\"), cio\u00e8 gli Almoravidi. \nStoria.\nFu adottato anche dagli Stati cristiani, poi perse di valore, divenendo dapprima una moneta d'argento, poi di biglione e infine di rame. Con le eccezioni della Catalogna e delle isole Baleari, il maraved\u00ed sostitu\u00ec il dinero come unit\u00e0 di conto.\nLa coniazione della moneta era cominciata in Castiglia durante il regno di Alfonso VI, dopo la conquista di Toledo (1085); le prime monete furono il dinero e l'obolo de vell\u00f3n, a imitazione degli altri re cristiani spagnoli. Alfonso VIII di Castiglia incominci\u00f2 a coniare l'oro dal 1172, e poco dopo lo stesso fece Ferdinando II di Le\u00f3n coniando pezzi in oro chiamati \"maraved\u00ed\" o \"morabet\u00ed\", con un peso approssimato di 3,8 grammi.\nSotto Alfonso X di Castiglia (1252-1284), fu coniato una moneta di biglione, il \"maraved\u00ed blanco\" dal valore di 1/60 del marabotino d'oro. Fu coniato per breve tempo ed \u00e8 noto anche con il nome di \"maraved\u00ed di Burgos\".\nA partire 1497, sotto Ferdinando e Isabella, fu ripresa la coniazione del maraved\u00ed di bronzo. Era una piccola moneta che fu coniata fino all'introduzione del sistema decimale nel 1854. Il valore era di 1/34 di real plata.\nSecondo le stime, nel marzo del 1518 Carlo I di Spagna finanzi\u00f2 il viaggio di Ferdinando Magellano intorno alla terra con 8.751.125 maraved\u00ed.\nIl maraved\u00ed di rame fu la prima moneta coniata per la circolazione nell'isola di Hispaniola e di conseguenza \u00e8 considerata la prima moneta del Nuovo Mondo. Dei maraved\u00ed grossolani erano usati nelle colonie come frazioni per le transazioni di minor valore. Fu inizialmente prodotto in Spagna appositamente per le Indie, e in seguito si pensa che siano stati coniati direttamente a Hispaniola diversi anni prima della creazione delle zecche del Messico e di Santo Domingo.\nFu coniato l'ultima volta negli anni 1850 quando la moneta spagnola fu trasformata in un sistema decimale basato sul real de vell\u00f3n, che era valutato pari a 34 maraved\u00ed.\nIn castigliano la parola \"maraved\u00ed\" ha una particolarit\u00e0, possiede tre forme documentate di plurale: \"maraved\u00eds\", \"maraved\u00edes\" e \"maravedises\". La prima \u00e8 la pi\u00f9 usata, la seconda \u00e8 una forma caratteristica per le parole che terminano con la \"-\u00ed\" accentata e la terza \u00e8 sconsigliata dal \"Diccionario panhisp\u00e1nico de dudas\" della Real Academia Espa\u00f1ola."}
{"id": "1602857", "revid": "767487", "url": "https://it.wikipedia.org/wiki?curid=1602857", "title": "Assila", "text": "Assila (; in berbero: \u2d30\u2d65\u2d49\u2d4d\u2d30, \"A\u1e93ila\"; in portoghese: \"Arzila\") \u00e8 una citt\u00e0 del Marocco, nella prefettura di Tangeri-Assila, nella regione di Tangeri-Tetouan-Al Hoceima.\nLa citt\u00e0 \u00e8 anche conosciuta come Assilah, A\u015f\u012blah, Asilah, Arzila.\nStoria.\nAssila fu conquistata nel 1471 dai portoghesi, i quali la tennero fino al 1550, anno in cui, a causa della crisi economica, dovettero abbandonarla. Dal 1912 al 1956 fece parte del Marocco spagnolo."}
{"id": "1602858", "revid": "47767", "url": "https://it.wikipedia.org/wiki?curid=1602858", "title": "Danila", "text": ""}
{"id": "1602859", "revid": "47767", "url": "https://it.wikipedia.org/wiki?curid=1602859", "title": "Ilarina", "text": ""}
{"id": "1602860", "revid": "237161", "url": "https://it.wikipedia.org/wiki?curid=1602860", "title": "Ilaro", "text": ""}
{"id": "1602861", "revid": "237161", "url": "https://it.wikipedia.org/wiki?curid=1602861", "title": "Illario", "text": ""}
{"id": "1602862", "revid": "237161", "url": "https://it.wikipedia.org/wiki?curid=1602862", "title": "Ilarino", "text": ""}
{"id": "1602869", "revid": "729019", "url": "https://it.wikipedia.org/wiki?curid=1602869", "title": "Focke-Wulf Fw 159", "text": "Il Focke-Wulf Fw 159 era un monomotore da caccia ad ala alta a parasole realizzato dalla tedesca Focke-Wulf Flugzeugbau AG nel 1935. Basato su un'evoluzione dell'Focke-Wulf Fw 56 St\u00f6sser \u00e8 restato allo stadio di prototipo e mai avviato alla produzione.\nStoria.\nNel 1934 il Reichsluftfahrtministerium (RLM) emise una specifica per la fornitura di un nuovo aereo da caccia per sostituire gli oramai sorpassati biplani Arado Ar 68 ed Heinkel He 51 nei reparti della Luftwaffe. Tra le caratteristiche tecniche richieste vi era l'adozione della configurazione alare monoplana, di un carrello di atterraggio retrattile e del nuovo motore Junkers Jumo 210 12 cilindri a V rovesciata, tali da poter raggiungere i 400 km/h e la quota di tangenza massima di 6\u00a0000 m in 7 minuti.\nAlla richiesta risposero la Arado Flugzeugwerke GmbH con l'Ar 80, la Heinkel Flugzeugwerke AG con l'He 112, la Messerschmitt AG con il Bf 109 e la Focke-Wulf Flugzeugbau AG che present\u00f2 il suo Fw 159.\nSviluppo.\nL'Fw 159, progettato dell'ingegnere aeronautico Kurt Tank, era basato sull'ottimo Focke-Wulf Fw 56 \"St\u00f6sser\" da addestramento disegnato dallo stesso Tank e caratterizzato da una facile accessibilit\u00e0 con conseguenti ridotti costi di manutenzione. Di costruzione totalmente metallica, presentava una cabina di pilotaggio chiusa sormontata da un'ala alta a parasole collegata alla fusoliera centralmente tramite piccole centine metalliche e lateralmente grazie a due lunghi montanti obliqui. Anteriormente il muso integrava il motore, uno Junkers Jumo 210, e presentava sulla parte superiore lo spazio per due mitragliatrici MG 17 calibro 7,92 mm dotate di un meccanismo di sincronizzazione per poter sparare attraverso il disco dell'elica bipala senza colpire la stessa. La fusoliera proseguiva posteriormente verso un piano di coda convenzionale ad impennaggio monoderiva. La soluzione pi\u00f9 interessante era nel carrello di atterraggio, il quale anteriormente era dotato di un meccanismo idraulico estremamente complesso che prima lo sollevava e poi lo faceva rientrare nella fusoliera. Il carrello era completato da un convenzionale ruotino d'appoggio posteriore. Questo meccanismo, di difficile messa a punto e fonte di gran parte dei problemi in fase di collaudo, contribu\u00ec al fallimento del progetto.\nImpiego operativo.\nIl primo prototipo, denominato Fw 159 V1 (D-IUPY), durante la manovra di atterraggio nel suo primo volo di prova, effettuato nella primavera del 1935, rimase con il carrello bloccato nella fusoliera ed il velivolo rimase distrutto nell'atterraggio di emergenza. Il secondo prototipo, l'FW 159 V2 (D-INGA), bench\u00e9 il meccanismo fosse stato rinforzato, rimase anch'esso danneggiato in fase d'atterraggio per il collasso del carrello sinistro.\nInoltre i velivoli, pur dimostrando buone caratteristiche di volo, si rivelarono possedere problemi in virata ed una velocit\u00e0 variometrica inferiore alle specifiche richieste. Questo dirott\u00f2 definitivamente l'interesse dell'RLM in favore degli altri progetti."}
{"id": "1602871", "revid": "2143966", "url": "https://it.wikipedia.org/wiki?curid=1602871", "title": "Stazione meteorologica di Venezia Tessera", "text": "La stazione meteorologica di Venezia Tessera \u00e8 la stazione meteorologica di riferimento per il Servizio Meteorologico dell'Aeronautica Militare e l'Organizzazione Mondiale della Meteorologia, relativa alla citt\u00e0 di Venezia e al suo entroterra.\nCaratteristiche.\nLa stazione meteorologica, gestita dall'ENAV, si trova nell'area climatica dell'Italia nord-orientale, nel Veneto, nel comune di Venezia, presso l'area aeroportuale di Tessera, a 6 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +3,3\u00a0\u00b0C, mentre quella del mese pi\u00f9 caldo, luglio, \u00e8 di +23,0\u00a0\u00b0C; mediamente si contano 53 giorni di gelo all'anno e 16 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +35,1\u00a0\u00b0C dell'agosto 1998 (valore per\u00f2 inferiore ai +36,6\u00a0\u00b0C registrati nel luglio 2006) e i -12,0\u00a0\u00b0C del gennaio 1985 (valore per\u00f2 superiore ai -13,6\u00a0\u00b0C del gennaio 1963).\nLe precipitazioni medie annue si attestano a 748\u00a0mm, mediamente distribuite in 79 giorni, con minimo relativo in inverno, picco massimo in autunno e massimo secondario in estate per gli accumuli totali stagionali.\nL'umidit\u00e0 relativa media annua fa registrare il valore di 75,3% con minimi di 72% a luglio e ad agosto e massimo di 80% a dicembre; mediamente si contano 61 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,5\u00a0\u00b0C, quella del mese pi\u00f9 caldo, luglio, \u00e8 di +22,7\u00a0\u00b0C; mediamente si contano 59 giorni di gelo all'anno. Nel medesimo trentennio, la temperatura minima assoluta ha toccato i -13,5\u00a0\u00b0C nel gennaio 1963 (media delle minime assolute annue di -7,5\u00a0\u00b0C), mentre la massima assoluta ha fatto registrare i +35,0\u00a0\u00b0C nell'agosto 1962 (media delle massime assolute annue di +32,6\u00a0\u00b0C).\nLa nuvolosit\u00e0 media annua si attesta a 4 okta giornalieri, con minimi di 2,8 okta giornalieri a luglio e ad agosto e massimo di 5 okta giornalieri a gennaio.\nLe precipitazioni medie annue, distribuite in modo irregolare con un minimo relativo invernale, risultano attorno agli 800\u00a0mm e distribuite mediamente in 83 giorni.\nL'umidit\u00e0 relativa media annua fa registrare il valore di 75,8% con minimo di 71% a luglio e massimi di 81% a dicembre e a gennaio.\nL'eliofania assoluta media annua si attesta a 5,6 ore giornaliere, con massimo di 9,3 ore giornaliere a luglio e minimo di 2,5 ore giornaliere a dicembre.\nLa pressione atmosferica media annua normalizzata al livello del mare fa registrare il valore di 1015,5 hPa, con massimo di 1018 hPa ad ottobre e minimo di 1013 hPa ad aprile.\nValori estremi.\nTemperature estreme mensili dal 1961 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1961 ad oggi. Nel periodo esaminato, la temperatura minima assoluta ha toccato i -13,6\u00a0\u00b0C nel gennaio 1963, mentre la massima assoluta ha raggiunto i +36,6\u00a0\u00b0C nel luglio 2006."}
{"id": "1602872", "revid": "1305772", "url": "https://it.wikipedia.org/wiki?curid=1602872", "title": "Stazione meteorologica di Venezia", "text": ""}
{"id": "1602873", "revid": "729019", "url": "https://it.wikipedia.org/wiki?curid=1602873", "title": "Omocistinuria", "text": "Lomocistinuria od omocisteinuria \u00e8 una malattia rara, dovuta a un errore congenito del metabolismo. Deve il suo nome al segno principale: la presenza dell'amminoacido omocisteina nelle urine.\nL'omocistinuria \u00e8 conosciuta anche come omocisteinemia. Anche tale parola identifica un segno importante di questa malattia: il rilievo patologico dell'omocisteina nel sangue. In questo caso, per\u00f2, il dato patologico \u00e8 in realt\u00e0 l\"'iper\" omocisteinemia.\nEpidemiologia.\nLa prevalenza \u00e8 stimata a livello mondiale di 1 su 335.000 ma il valore cambia molto a seconda del paese. Sesso maschile e femminile sono colpiti in ugual misura.\nEziologia.\nLa forma classica di omocistinuria \u00e8 dovuta alla mancanza da parte dell'organismo di cistationina-beta-sinteasi. \u00c8 quindi a eziologia genetica con trasmissione autosomica recessiva. Esiste inoltre l'eterozigosi per deficit dell'enzima o per polimorfismo dell'enzima metilenetetrafolato-reduttasi, con contemporanea carenza relativa di folati.\nDiversi sono i coenzimi implicati nel processo. Uno importante \u00e8 il piridossal fosfato: per tal motivo la piridossina viene usata in terapia.\nAnche la carenza di vitamina B causa l'aumento, come da ciclo metabolico riportato. In questi casi si parla di omocistinuria lieve.\nClassificazione.\nSi osservano tre forme di omocistinuria.\nClinica.\nI sintomi e i segni clinici mostrano ritardato sviluppo, osteoporosi, iposviluppo, steatosi epatica, miopia, glaucoma, ectopia del cristallino, distacco di retina, aracnodattilia.\nTrattamento.\nLo scopo della terapia \u00e8 il raggiungimento di livelli di omocisteina inferiori a 40 micromol/l.\nNel Tipo I il trattamento avviene con piridossina (vitamina B6). \u00c8 efficace nel 50% dei casi fino a 1 g/die e dev'essere associato ad acido folico (10\u00a0mg/die). Se non si ha risposta \u00e8 necessario iniziare una dieta ipoproteica e il trattamento con betaina (100\u00a0mg/kg/die)."}
{"id": "1602874", "revid": "237161", "url": "https://it.wikipedia.org/wiki?curid=1602874", "title": "Simeo", "text": ""}
{"id": "1602876", "revid": "125707665", "url": "https://it.wikipedia.org/wiki?curid=1602876", "title": "Gian Matteo Giberti", "text": "Biografia.\nGian Matteo nacque a Palermo, figlio naturale di una donna palermitana e di Francesco Giberti, capitano della marina genovese. Rimase con la madre circa dieci anni finch\u00e9 il padre, passato al servizio di Giulio II, lo chiam\u00f2 con s\u00e9 a Roma, dove condusse regolari studi, mostrandosi particolarmente versato nella lingua greca e latina, tanto da essere ammesso all'Accademia Romana.\nEntrato al servizio di Giulio de\u2019 Medici nel 1513, fu gratificato di diversi benefici, tra i quali quello dell'abbazia genovese di Santo Stefano e, in occasione dell'elezione al papato di Leone X, fu nominato segretario particolare del cardinale. Ordinato sacerdote nel 1521, alla morte del pontefice avvenuta il 1\u00ba dicembre di quell'anno svolse, per conto del cardinale Giulio, interessato a ricevere il sostegno alla sua Firenze delle potenze straniere, trattative diplomatiche che lo portarono nelle Fiandre, in Francia, in Inghilterra e in Spagna da dove ritorn\u00f2 in Italia nel gennaio 1522 insieme con il neo-papa Adriaan Florenszoon Boeyens.\nBreve fu il pontificato di Adriano VI e quando nel novembre 1523 il cardinale de' Medici fu eletto papa col nome di Clemente VII ancor maggiori prospettive si aprirono per il Giberti, che fu presto nominato datario, ossia responsabile della dispensa dei benefici ecclesiastici e pochi mesi dopo, l'8 agosto 1524, titolare della diocesi di Verona, vacante in seguito alla morte del vescovo Marco Cornaro. Non prese tuttavia subito possesso della cattedra veronese - come era del resto costume allora - perch\u00e9 papa Clemente aveva bisogno delle sue capacit\u00e0 diplomatiche per tessere una rete di alleanze che isolasse la Spagna e l'Impero, eliminandone drasticamente l'influsso in Italia: fu cos\u00ec concordata il 22 maggio 1526 a Cognac l'alleanza tra Francia, Venezia, papato e Ducato di Milano, con la benevola neutralit\u00e0 dell'Inghilterra di Enrico VIII.\nGiberti fece ritorno a Roma nel novembre 1526 ma intanto aveva dato disposizioni al proprio vicario a Verona di emanare le prime disposizioni per una riforma dei costumi ecclesiastici nella diocesi: \u00abordinava si recitassero ogni d\u00ec le ore canoniche; i benefiziati risiedessero; fosser cacciate dalle canoniche le donne sospette; i chierici radesser la barba e portasser cappuccio; vestissero con gravit\u00e0; i canonici non andassero passeggiando per la cattedrale nelle ore dell'ufficio divino; non giuocassero alla palla entro le canoniche; niuno andasse a colloquii con le monache senza licenza del vescovo; il capitolo mandasse alcuni de' suoi a studiare gius canonico nell'universit\u00e0 di Padova; niun monaco o frate vagasse per la diocesi, se non ne avea licenza dalla sede apostolica. Queste riforme ferivano molti abusi e perci\u00f2 destarono molte ire ed al Giberti arrecarono lunghe molestie\u00bb.\nAncor maggiori \u00abmolestie\u00bb, ma d'altro genere, dovette subire con l'esito della guerra: nel maggio 1527 le truppe imperiali entravano in Roma saccheggiandola. Rifugiato dapprima in Castel Sant'Angelo con il papa e la corte, fu poi consegnato con molti altri ostaggi, radunati in Campo de' Fiori e minacciati di forca, in attesa che si trovasse il denaro richiesto dai mercenari tedeschi; rinchiuso poi a Palazzo Colonna, in novembre riusc\u00ec a evadere avventurosamente attraverso il camino, fuggendo a Verona.\nVescovo di Verona.\nQui prese possesso della cattedra e inizi\u00f2 a cercare di correggere i costumi ecclesiastici; tenuto per s\u00e9 un solo beneficio, quello dell'abbazia di Rosazzo, presso Manzano, volle che ad ogni chierico non ne fosse assegnato pi\u00f9 di uno e che risiedessero nella parrocchie e fossero obbligati a celebrare regolarmente, ma si trov\u00f2 di fronte a notevoli resistenze. Nel 1531 tent\u00f2 di porre fine al malcostume delle monache i cui conventi erano regolarmente frequentati da uomini, dai quali si ebbe lamentele e nessuna collaborazione dallo stesso capitolo."}
{"id": "1602878", "revid": "237161", "url": "https://it.wikipedia.org/wiki?curid=1602878", "title": "Simonello", "text": ""}
{"id": "1602879", "revid": "44403", "url": "https://it.wikipedia.org/wiki?curid=1602879", "title": "Societ\u00e0 Gestione Risparmio", "text": ""}
{"id": "1602881", "revid": "237161", "url": "https://it.wikipedia.org/wiki?curid=1602881", "title": "Simonetto", "text": ""}
{"id": "1602882", "revid": "237161", "url": "https://it.wikipedia.org/wiki?curid=1602882", "title": "Simonino", "text": ""}
{"id": "1602883", "revid": "237161", "url": "https://it.wikipedia.org/wiki?curid=1602883", "title": "Simoncino", "text": ""}
{"id": "1602884", "revid": "1573940", "url": "https://it.wikipedia.org/wiki?curid=1602884", "title": "Ordine denso", "text": "In teoria degli ordini, una branca della matematica, una relazione d'ordine su un insieme \"X\" \u00e8 detta densa se per ogni \"x\", \"y\" in \"X\" tali che \"x\" &lt; \"y\" esiste un punto \"z\" per cui \"x\" &lt; \"z\" &lt; \"y\". I razionali e reali con gli ordinamenti usuali sono densi, mentre non lo sono gli interi.\nUn sottoinsieme \"D\" di un insieme ordinato \"X\" si dice denso in \"X\" se \"D\" \u2229 (\"x\",\"y\") \u2260 \u2205 per ogni \"x\" &lt; \"y\" (la notazione (\"x\",\"y\") sta per l'intervallo di elementi strettamente compresi tra \"x\" e \"y\"), cio\u00e8 per ogni \"x\" &lt; \"y\" esiste uno \"z\" in \"D\" tale che \"x\" &lt; \"z\" &lt; \"y\". Se l'insieme \"X\" \u00e8 quello dei numeri reali e l'ordinamento \u00e8 quello usuale, allora \"D\" \u00e8 denso se e solo se \u00e8 denso in senso topologico, in quanto gli intervalli aperti costituiscono una base della topologia di R.\nL'esistenza di un sottoinsieme denso e numerabile di un ordine \u00e8 una condizione necessaria e sufficiente all'esistenza di una funzione che \"rappresenti\" l'ordinamento, cio\u00e8 tale che per ogni \"x\", \"y\":"}
{"id": "1602887", "revid": "47767", "url": "https://it.wikipedia.org/wiki?curid=1602887", "title": "Marchino", "text": ""}
{"id": "1602888", "revid": "486946", "url": "https://it.wikipedia.org/wiki?curid=1602888", "title": "Marcolino", "text": ""}
{"id": "1602889", "revid": "47767", "url": "https://it.wikipedia.org/wiki?curid=1602889", "title": "Marcuccio", "text": ""}
{"id": "1602896", "revid": "12760", "url": "https://it.wikipedia.org/wiki?curid=1602896", "title": "Scopofilia", "text": ""}
{"id": "1602897", "revid": "110157", "url": "https://it.wikipedia.org/wiki?curid=1602897", "title": "Cenomaniano", "text": "Nella scala dei tempi geologici, il Cenomaniano rappresenta il primo dei sei stadi stratigrafici o et\u00e0 in cui \u00e8 suddiviso il Cretacico superiore, la seconda epoca dell'intero periodo Cretacico.\n\u00c8 compreso tra 99,6 \u00b1 0,9 e 93,6 \u00b1 0,8 milioni di anni fa (Ma), preceduto dall'Albiano (ultimo stadio del Cretacico inferiore) e seguito dal Turoniano.\nDefinizioni stratigrafiche e GSSP.\nLo stadio Cenomaniano fu introdotto nella letteratura scientifica dal paleontologo francese Alcide d'Orbigny nel 1847. \nIl nome deriva da \"Cenomanum\", il nome latino della citt\u00e0 francese di Le Mans, nel dipartimento della Sarthe, che fu originariamente prescelta come localit\u00e0 tipo. \nLa base del Cenomaniano, nonch\u00e9 dell'intera epoca del Cretaceo superiore, \u00e8 data dalla prima comparsa negli orizzonti stratigrafici dei foraminiferi planctonici della specie \"Rotalipora globotruncanoides\".\nIl limite superiore, nonch\u00e9 base del successivo Turoniano, \u00e8 data dalla prima comparsa della specie ammonitica \"Watinoceras devonense\". \nImportanti fossili guida per il Cenomaniano sono le ammoniti \"Calycoceras naviculare\", \"Acanthoceras rhotomagense\" e \"Mantelliceras mantelli\". \nGSSP.\nIl GSSP, lo strato di riferimento della Commissione Internazionale di Stratigrafia, \u00e8 localizzato in un affioramento del versante occidentale del Mont Risou, presso il villaggio di Rosans, nel dipartimento francese Hautes-Alpes. Il GSSP (coordinate: ) \u00e8 localizzato 36 metri al di sotto della sommit\u00e0 della Formazione Marnes Bleues.\nPaleoclimatologia.\nNel tardo Cenomaniano il livello medio dei mari raggiunse il valore pi\u00f9 elevato dell'intero eone Fanerozoico, cio\u00e8 all'incirca degli ultimi seicento milioni di anni, posizionandosi ad un livello circa 150 metri superiore a quello attuale. La terra era per lo pi\u00f9 ricoperta di acque calde e basse che avevano inondato le pianure e le spianate delle terre emerse. Da questa enorme distesa d'acqua emergevano i rilievi montagnosi e gli altopiani, mentre i continenti erano per lo pi\u00f9 separati da grandi strisce di acqua.\nData l'assenza delle grandi pianure, i venti non venivano smorzati e quindi il clima era caratterizzato da forti spostamenti delle masse d'aria sia sulla terra che nelle distese marine dove provocavano l'innalzamento di grandi onde sulla superficie dei mari. Questa situazione contribu\u00ec ad un elevato tasso di erosione dei rilievi e di deposizione dei sedimenti.\nCaratteristiche.\n\u00c8 in questa epoca (intorno a 95 milioni di anni fa) che secondo alcune teorie viene collocata la linea di separazione fra:\nIn altre parole, la linea di separazione fra antenati dell'uomo e antenati di altri mammiferi placentati (carnivori, grandi erbivori, pipistrelli, cetacei ed altri) ovvero l'epoca in cui si presume sia vissuto l'antenato comune fra questi due superordini, ovvero il primo appartenente al clade dei Boreoeutheria (comprendente i due superordini suddetti).\nCollegamenti esterni.\nPiani del tempo geologico"}
{"id": "1602900", "revid": "110157", "url": "https://it.wikipedia.org/wiki?curid=1602900", "title": "Tandil", "text": "Tandil \u00e8 una citt\u00e0 dell'Argentina situata nella provincia di Buenos Aires.\nGeografia fisica.\nDista 160 km da Mar del Plata e 360\u00a0km da Buenos Aires. \u00c8 collocata a 188 m s.l.m. Nel 2001 contava 108.109 abitanti.\nClima.\nIl clima a Tandil \u00e8 temperato ed umido, con una temperatura media di 13,7 \u00b0C e 888,6 mm di precipitazioni annue."}
{"id": "1602902", "revid": "599013", "url": "https://it.wikipedia.org/wiki?curid=1602902", "title": "Irene Epple", "text": "Nel suo palmar\u00e8s vanta fra l'altro una medaglia olimpica, una iridata e una Coppa del Mondo di slalom gigante.\n\u00c8 sorella di Maria, a sua volta sciatrice alpina di alto livello.\nBiografia.\nCarriera sciistica.\nStagioni 1973-1979.\nSciatrice polivalente, Irene Epple in Coppa del Mondo ottenne il primo risultato di rilievo il 15 marzo 1973 a Naeba, quando si classific\u00f2 8\u00aa in slalom gigante, e il primo podio il 3 dicembre 1975, arrivando 2\u00aa nella discesa libera di Val-d'Is\u00e8re. Debutt\u00f2 ai Giochi olimpici invernali a , dove si piazz\u00f2 10\u00aa nella discesa libera e 15\u00aa nello slalom gigante.\nAi Mondiali di Garmisch-Partenkirchen 1978 vinse la medaglia d'argento nella discesa libera e si classific\u00f2 4\u00aa nello slalom gigante, mentre l'l'anno dopo in Coppa del Mondo fu per la prima volta stabilmente ai vertici del Circo bianco, ottenendo nove podi e il 3\u00ba posto sia nella classifica generale, sia in quella di slalom gigante.\nStagioni 1980-1982.\nAi XIII Giochi olimpici invernali di vinse la medaglia d'argento nello slalom gigante, valida anche ai fini dei Mondiali 1980, si classific\u00f2 12\u00aa nella discesa libera e non complet\u00f2 lo slalom speciale. Nella stessa stagione in Coppa del Mondo colse la sua prima vittoria in carriera, nello slalom gigante di Saalbach del 12 marzo, e fu 5\u00aa nella classifica generale, cos\u00ec come nella successiva stagione 1980-1981.\nNel 1981-1982 la Epple ottenne i suoi migliori risultati in Coppa del Mondo: sal\u00ec dodici volte sul podio, con sei vittorie, vinse la Coppa del Mondo di slalom gigante con 10 punti di vantaggio sulla sorella Maria e si piazz\u00f2 2\u00aa in quella generale, staccata di 15 punti dalla vincitrice Erika Hess. S'impose anche nella classifica di combinata, che all'epoca non prevedeva l'assegnazione di alcun trofeo, e partecip\u00f2 ai Mondiali di Schladming: nel corso di quella sua ultima presenza iridata si classific\u00f2 8\u00aa nella discesa libera, 14\u00aa nello slalom gigante e 7\u00aa nella combinata.\nStagioni 1983-1985.\nNel 1982-1983 non ottenne risultati di rilievo tranne due podi (una vittoria) in Coppa del Mondo, mentre nel 1983-1984 disput\u00f2 la sua ultima stagione ai vertici del Circo bianco: in Coppa del Mondo ottenne sei podi con due vittorie (tra le quali l'ultima della sua carriera, nella combinata di Val-d'Is\u00e8re dell'11 dicembre) e si classific\u00f2 al 4\u00ba posto nella classifica generale e al 2\u00ba sia in quella di discesa libera, superata di un solo punto dalla vincitrice Maria Walliser, sia in quella di combinata. Prese inoltre parte ai suoi ultimi Giochi olimpici, , dove si piazz\u00f2 23\u00aa nella discesa libera e 21\u00aa nello slalom gigante.\nIl 6 dicembre 1984 a Puy-Saint-Vincent in discesa libera sal\u00ec per l'ultima volta sul podio nel massimo circuito internazionale (3\u00aa), mentre l'ultimo piazzamento della sua carriera agonistica fu il 14\u00ba posto ottenuto nel supergigante di Coppa del Mondo disputato a Pfronten il 13 gennaio 1985.\nAltre attivit\u00e0.\nDopo il ritiro intraprese studi di medicina a Monaco di Baviera, laureandosi nel 1992; nel 1994 ha sposato Theo Waigel, allora ministro delle Finanze tedesco.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nKB = combinata alpina\nRiconoscimenti.\nLa Epple \u00e8 stata nominata \"Atleta dell'anno\" della Germania Ovest nel 1980."}
{"id": "1602905", "revid": "92723", "url": "https://it.wikipedia.org/wiki?curid=1602905", "title": "Futbol'nyj Klub Lokomotiv Ni\u017enij Novgorod", "text": "Il Futbol'nyj Klub Lokomotiv Ni\u017enij Novgorod () fu una societ\u00e0 calcistica russa con sede nella citt\u00e0 di Ni\u017enij Novgorod. Gioc\u00f2 otto stagioni nella massima serie del campionato russo di calcio.\nStoria.\nUnione Sovietica.\nIl club fu fondato nel 1916 dai ferrovieri di Ni\u017enij Novgorod. Nei successivi vent'anni fu noto come \"\u010cervonka\" (1918-1922), \"Spartak\" (1923-1930), \"Tjaga \" (1931), \"\u017deleznodoro\u017eniki\" (1932-1935). Nel 1936, la squadra riprese il nome \"Lokomotiv\", che mantenne fino alla dissoluzione. Durante l'esistenza dell'Unione Sovietica fece parte della \"Societ\u00e0 Sportiva Volontaria Lokomotiv\"; inoltre il nome era \"Lokomotiv Gor'kij\", dato che la citt\u00e0 di Ni\u017enij Novgorod era appunto chiamata Gor'kij.\nIl \"Lokomotiv\" ottenne i migliori risultati sportivi sul finire degli anni ottanta: nel 1989, infatti, vinse la Vtoraja Liga (terza divisione del Campionato sovietico di calcio) ottenendo la promozione in Pervaja Liga; vi rest\u00f2 per due anni, gli ultimi due di esistenza dell'Unione Sovietica.\nRussia.\nCon la fine dell'URSS furono ammessi alla Vys\u0161aja Liga (massima serie del Campionato russo di calcio) tutti i club della disciolta Pervaja Liga sovietica, tra cui lo stesso Lokomotiv. Al primo anno fin\u00ec terzo nel girone B, per chiudere al sesto posto finale: tale risultato fu il migliore della sua storia. Al termine del campionato 1996 riusc\u00ec ad ottenere l'ammissione alla Coppa Intertoto UEFA 1997: riusc\u00ec anche a vincere il proprio girone, ma fu eliminato in semifinale dagli svedesi dell'Halmstads. Nello stesso anno fin\u00ec penultima in campionato, retrocedendo in Pervy divizion.\nVenne subito promossa in massima divisione, giungendo secondo in Pervyj divizion 1998: rimase nella massima serie solo due stagioni; nel 2000, fin\u00ec nuovamente penultimo, retrocedendo. L'anno successivo and\u00f2 nuovamente incontro ad una retrocessione, finendo ultimo in Pervyj divizion 2001. Nel 2002, rinunci\u00f2 alla Pervenstvo Professional'noj Futbol'noj Ligi (terza serie russa), partendo dalle leghe dilettantistiche: si guadagn\u00f2 per\u00f2 subito la promozione per la Pervenstvo Professional'noj Futbol'noj Ligi, dove gioc\u00f2 fino al 2005.\nNel 2006, la squadra fu sciolta."}
{"id": "1602909", "revid": "122664989", "url": "https://it.wikipedia.org/wiki?curid=1602909", "title": "Brento", "text": "Nella mitologia greca, Brento era il nome di uno dei figli di Eracle e di Balezia\nIl mito.\nEracle, l'eroe che comp\u00ec le dodici fatiche, ebbe nella sua vita molte compagne e con loro ebbe molti figli, chiamati eraclidi. Fra essi vi fu Brento.\nBrento, come altri figli dell'eroe, decise di viaggiare alla volta dell'Italia diventando l'eroe e il fondatore di Brindisi.\nPareri secondari.\nBrento a volte viene confuso con Bretto, eroe dei Bretti."}
{"id": "1602910", "revid": "1745361", "url": "https://it.wikipedia.org/wiki?curid=1602910", "title": "Branga", "text": "Nella mitologia greca, Branga era il nome di una delle divinit\u00e0 dei fiumi, fratello di Olinto.\nNella mitologia.\nNell'antica Grecia si credeva che ogni fiume, anche il pi\u00f9 piccolo, fosse governato da un dio: Branga era il dio di un fiume della Tracia. \nOlinto venne ucciso durante una battuta di caccia e suo fratello, per celebrarne la morte, gli eresse un tumulo.\nBranga non si sent\u00ec tuttavia soddisfatto e costru\u00ec vicino al luogo della morte una citt\u00e0, che intitol\u00f2 ad Olinto. "}
{"id": "1602913", "revid": "17204", "url": "https://it.wikipedia.org/wiki?curid=1602913", "title": "Powerup", "text": ""}
{"id": "1602914", "revid": "287204", "url": "https://it.wikipedia.org/wiki?curid=1602914", "title": "Branco (mitologia)", "text": ""}
{"id": "1602915", "revid": "172", "url": "https://it.wikipedia.org/wiki?curid=1602915", "title": "Instrumental Meteorological Conditions", "text": ""}
{"id": "1602917", "revid": "986213", "url": "https://it.wikipedia.org/wiki?curid=1602917", "title": "Federico Augusto di Anhalt-Zerbst", "text": "Biografia.\nFederico Augusto era figlio del Principe Cristiano Augusto di Anhalt-Zerbst, che resse il principato dal 1742 al 1746 con il fratello Giovanni Luigi II ed alla cui morte, nel 1747, pass\u00f2 a Federico Augusto. Federico era inoltre fratello dell'Imperatrice russa Caterina la Grande.\nFederico Augusto viene ricordato dalle cronache come un valente soldato. Egli fond\u00f2 l'undicesimo reggimento di corazzieri, che divenne poi il Reggimento corazzieri dell'Anhalt-Zerbst e che fu posto al servizio dell'impero austriaco. \nNel 1758 Federico II di Prussia, con il pretesto di un coinvolgimento della madre di Federico Augusto in un caso di spionaggio, occup\u00f2 militarmente l'Anhalt e Federico Augusto fu costretto all'esilio. Scelse dapprima Basilea, dove si rec\u00f2 con la seconda moglie, e mantenne ivi la sua residenza fino al 1780 allorch\u00e9, a seguito di un litigio con il Magistrato della citt\u00e0, dovette andarsene e si stabil\u00ec in Lussemburgo, dove mor\u00ec nel 1793. Dal 1776 aveva applicato nelle proprie terre un decreto di tolleranza religiosa. Nel frattempo tuttavia continu\u00f2 la sua attivit\u00e0 di condottiero e nel corso della guerra d'indipendenza americana, pose il suo reggimento al servizio del Regno Unito.\nAlla sua morte, i territori del Principato di Anhalt-Zerbst vennero divisi tra gli altri rami della famiglia, gli Anhalt-Bernburg, gli Anhalt-K\u00f6then e gli Anhalt-Dessau, non avendo egli avuto eredi. Nominalmente il governo dello Stato pass\u00f2 alla sorella Caterina, la quale resse lo Stato col titolo di Principessa dal 1793 al 1796, unendolo ai domini dell'Impero di Russia.\nMatrimoni.\nNel 1753 Federico Augusto spos\u00f2 Carolina Guglielmina Sofia di Hessen-Kassel, figlia di Massimiliano d'Assia-Kassel, che lo lasci\u00f2 vedovo sei anni dopo.\nNel 1764 spos\u00f2 in seconde nozze Federica Augusta Sofia di Anhalt-Bernburg, figlia di Vittorio Federico di Anhalt-Bernburg, che gli sopravvisse fino al 1827.\nDa entrambe le consorti non ebbe eredi."}
{"id": "1602927", "revid": "1971044", "url": "https://it.wikipedia.org/wiki?curid=1602927", "title": "Joanne Kelly", "text": "Biografia.\nNata in Terranova e Labrador, provincia del Canada, a diciassette anni studia presso l'Acadia University in Nuova Scozia. Dopo il suo esordio, avvenuto nel 2002, \u00e8 apparsa in diversi film TV, tra i quali \"Crime Spree - In fuga da Chicago\" del 2003 e nel fanta-thriller \"Solar Attack\" del 2005, dove compare anche l'attore Mark Dacascos.\n\u00c8 stata protagonista anche di \"La vita che sognavo\", un film drammatico del 2005 diretto dal regista Kelly Makin, dove interpreta una giovane donna che, incinta, decide di lasciare New York, gli amici e un lavoro eccitante per far ritorno in Canada, per crescere con l'aiuto dei genitori il bambino che sta nascendo.\n\u00c8 comparsa anche nel quinto episodio della serie TV fantasy \"The Dresden Files\", dove impersonifica un'affascinante vampira. \nNel 2006 ha interpretato il ruolo di Sara Collins in \"Vanished\" ed \u00e8 seguita una nomination quale migliore attrice nei Gemini Awards per \"La vita che sognavo\". Nel 2008 ha interpretato il ruolo di Nadja Ramadan nella miniserie televisiva \"Jack Hunter\" e dal 2009 \u00e8 co-protagonista, insieme a Eddie McClintock, della serie televisiva \"Warehouse 13\"."}
{"id": "1602928", "revid": "1305772", "url": "https://it.wikipedia.org/wiki?curid=1602928", "title": "D80", "text": ""}
{"id": "1602929", "revid": "118031", "url": "https://it.wikipedia.org/wiki?curid=1602929", "title": "Giuseppina Pipitone", "text": ""}
{"id": "1602930", "revid": "1924342", "url": "https://it.wikipedia.org/wiki?curid=1602930", "title": "\u0160agonar", "text": "\u0160agonar (anche traslitterata come \"Shagonar\"; ; ) \u00e8 una citt\u00e0 della Russia siberiana centro-meridionale, situata sulla riva destra dello Enisej 124 km a ovest della capitale Kyzyl; \u00e8 il centro amministrativo del distretto di Ulug-Chem.\nLa cittadina \u00e8 conosciuta dall'anno 1888, mentre ha ottenuto lo \"status\" di citt\u00e0 nel 1945. Nel corso degli anni settanta, in seguito alla costruzione della centrale idroelettrica \"Sajano-\u0160u\u0161enskoj\", la citt\u00e0 venne inondata, venendo ricostruita completamente a sette chilometri di distanza.\nLa cittadina \u00e8 dotata di un aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1602931", "revid": "287204", "url": "https://it.wikipedia.org/wiki?curid=1602931", "title": "Sagonar", "text": ""}
{"id": "1602933", "revid": "121740865", "url": "https://it.wikipedia.org/wiki?curid=1602933", "title": "Salita Sant'Onofrio", "text": "La Salita Sant'Onofrio al Gianicolo si trova a Roma nel rione Trastevere. Non deve essere confusa con la omonima via S. Onofrio che si trova invece in prossimit\u00e0 della via Cassia.\nDescrizione.\nLa Salita Sant'Onofrio \u00e8 una stretta strada in salita, con a tratti delle scalinate, che, fiancheggiata dall'ex palazzo Salviati, congiunge via della Lungara al Gianicolo sulla cui sommit\u00e0 si trova la Chiesa di Sant'Onofrio da cui la strada prende il nome. Da questa posizione si gode una vista panoramica eccezionale sul centro storico di Roma su cui in basso domina la cupola della Basilica di San Pietro.\nLa strada fu fatta costruire dal gerolamino Jacobelli nel 1446 per raggiungere pi\u00f9 comodamente la suddetta Chiesa, non pi\u00f9 eremo ma divenuta santuario difficilmente raggiungibile dai devoti, da quando il suo fondatore Beato Nicola da Forca Palena pass\u00f2 con i suoi compagni alla Congregazione di San Gerolamo, fondata dal Beato Pietro Gambacorta da Pisa.\nSisto V nel 1588 elev\u00f2 la Chiesa di Sant'Onofrio al Gianicolo a titolo presbiteriale e sistem\u00f2 la strada che dalla porta Santo Spirito conduce a Sant'Onofrio.\nLa strada fu poi fatta lastricare da Clemente VIII nel 1600 in occasione del Giubileo con il contributo delle elemosine di alcuni fedeli, fra i quali il Cardinale Alessandro Peretti e Camilla Peretti, la potente sorella di Sisto V a cui Castore Durante (1529-1590) dedic\u00f2 i suoi due celebri libri: \"Herbario nuovo\" e \"Il tesoro della sanit\u00e0\".\nSul lato destro della Salita di Sant'Onofrio salendo al Gianicolo si trovava un tempo il Conservatorio di Santa Maria del Rifugio per le cosiddette \u201cpenitenti\u201d. \nQuesto Conservatorio era stato fondato nel 1703 da Padre Bussi della Congregazione dell'Oratorio di San Filippo Neri. \nFu trasferito dalla primitiva sede di Vicolo del Consolato dei Fiorentini nel palazzo fatto costruire dal Cardinale Giori e poi acquistato come sede del luogo pio che aveva lo scopo di redimere le ex prostitute.\nLungo la Salita Sant'Onofrio si affaccia lo storico ex-Conservatorio Torlonia riconvertito in albergo di extra lusso.\nAl numero civico 38 della Salita di Sant'Onofrio si trova la Casa Madre della Congregazione delle Suore di Santa Dorotea dove nella Cappella \u00e8 esposto il corpo incorrotto della Santa Paola Frassinetti fondatrice dell'ordine."}
{"id": "1602934", "revid": "80339", "url": "https://it.wikipedia.org/wiki?curid=1602934", "title": "Shagonar", "text": ""}
{"id": "1602935", "revid": "16758", "url": "https://it.wikipedia.org/wiki?curid=1602935", "title": "L'albero delle mele (serie televisiva)", "text": ""}
{"id": "1602938", "revid": "1543377", "url": "https://it.wikipedia.org/wiki?curid=1602938", "title": "Jessica (The Allman Brothers Band)", "text": "\"Jessica \"\u00e8 un singolo del gruppo musicale The Allman Brothers Band del 1973 estratta dall'album \"Brothers and Sisters\".\nLa canzone.\n\"Jessica\" \u00e8 il primo singolo di \"Brothers and Sisters\", il primo disco inciso con Lamar Williams al basso che andava a sostituire Berry Oakley, morto in un incidente stradale. Il brano \u00e8.\nLa canzone, interamente strumentale, nel 2006 \u00e8 stata inserita nel videogioco \"Guitar Hero II\".\nNel 2007 la rivista \"Guitar World\" ha classificato alla posizione 47 l'assolo di chitarra presente all'interno del brano.\nIl pezzo \u00e8 anche noto per essere diventato la sigla del programma televisivo britannico \"Top Gear\"."}
{"id": "1602939", "revid": "14691", "url": "https://it.wikipedia.org/wiki?curid=1602939", "title": "SOIUSA", "text": ""}
{"id": "1602943", "revid": "1534945", "url": "https://it.wikipedia.org/wiki?curid=1602943", "title": "Camillo Pilotto", "text": "Biografia.\nFu uno dei pi\u00f9 importanti caratteristi sul palcoscenico della prima met\u00e0 del Novecento. Figlio d'arte \u2013 suo padre Libero Pilotto era attore e autore teatrale, sua madre Antonietta Moro era attrice \u2013 debutt\u00f2 sulle scene teatrali nella compagnia di Ermete Novelli nel 1903, a soli 15 anni, e apparve nelle compagnie pi\u00f9 famose fino alla fine degli anni cinquanta. Rimarchevole il personaggio di \"Cotrone\" da lui interpretato nel secondo dopoguerra ne \"I giganti della montagna\" di Pirandello - autore al quale fu personalmente legato e per il quale recit\u00f2 nella compagnia da lui diretta - per la regia di Strehler.\nIl suo esordio sul grande schermo avvenne durante il periodo muto, nel film \"Il sopravvissuto\" (1916), diretto da Augusto Genina, e per un decennio comparve in un buon numero di pellicole. Con l'avvento del sonoro divenne uno degli esponenti pi\u00f9 in vista del cinema dei telefoni bianchi e anche nel dopoguerra prese parte a numerosissimi film, talvolta nel ruolo di protagonista.\nComparve nel primo film sonoro italiano, \"La canzone dell'amore\" (1930), diretto da Gennaro Righelli, ma i ruoli pi\u00f9 interessanti li ottenne come valido caratterista nei film \"Il Passatore\" (1947) di Duilio Coletti e \"Penne nere\" (1952) di Oreste Biancoli.\nInsieme all'attivit\u00e0 cinematografica (oltre 100 film interpretati) negli ultimi anni fece alcune presenze in televisione, dove comparve in diversi sceneggiati di successo, tra i quali \"Piccolo mondo antico\" (1957) di Silverio Blasi, \"Canne al vento\" (1958) di Mario Landi, \"Il mulino del Po\" (1963) di Sandro Bolchi e \"Le anime morte\" (1963) di Edmo Fenoglio, l'ultima sua apparizione assoluta mandata in onda postuma.\nDoppiaggio.\nFu doppiato a sua volta da:"}
{"id": "1602944", "revid": "46291", "url": "https://it.wikipedia.org/wiki?curid=1602944", "title": "Cymodocea nodosa", "text": "La cimodocea (Cymodocea nodosa ) \u00e8 una pianta acquatica della famiglia Cymodoceaceae.\nDescrizione.\n\u00c8 una pianta acquatica marina dioica, con un fusto eretto di piccole dimensioni, che presenta da 2 a 5 foglie nastriformi di colore verde pi\u00f9 scuro di quelle di Zostera, larghe 3\u20134\u00a0mm e lunghe sino a 40\u00a0cm, con margine seghettato soprattutto verso l'apice. Ha un robusto rizoma, che si sviluppa solo in senso parallelo al fondo del mare, con radici inserite ad ogni internodo, molto ramificate.\nBiologia.\nLa riproduzione avviene per il 90% in modo asessuale per stoloni e solo nel centro dei prati si hanno piante fiorite. La fioritura avviene in primavera, i frutti sono acheni disposti a coppie e molto compressi lateralmente.\n\u00c8 una tipica specie pioniera, che con il suo insediamento \"prepara\" il substrato ad altre piante pi\u00f9 esigenti, come la posidonia. Pu\u00f2 tollerare l'anossia e la presenza di Idrogeno solforato nel suolo. Le sue foglie ospitano una comunit\u00e0 epifita, ricca quasi quanto quella della \"Posidonia\". Tra le sue foglie si riproducono molte specie di pesci.\nDistribuzione e habitat.\n\u00c8 diffusa nel mar Mediterraneo e nell'Oceano Atlantico nordorientale tra il golfo di Guascogna e il Senegal.\nVive su fondali sabbiosi o fangosi ben illuminati e calmi, da 5 a 20 m di profondit\u00e0; pu\u00f2 colonizzare la matte morta di Posidonia oceanica. Forma prati estesi, anche se molto meno fitti delle praterie di Posidonia, e crea ambienti di notevole interesse biologico.\nSpesso rinvenibile nei fondali delle lagune, in associazione a Zostera spp., che la sostituisce quando la salinit\u00e0 scende troppo."}
{"id": "1602948", "revid": "599013", "url": "https://it.wikipedia.org/wiki?curid=1602948", "title": "Nuno Frechaut", "text": ""}
{"id": "1602955", "revid": "156341", "url": "https://it.wikipedia.org/wiki?curid=1602955", "title": "Playmaker (pallacanestro)", "text": ""}
{"id": "1602958", "revid": "916580", "url": "https://it.wikipedia.org/wiki?curid=1602958", "title": "Amanita vaginata var. flavescens", "text": ""}
{"id": "1602960", "revid": "599013", "url": "https://it.wikipedia.org/wiki?curid=1602960", "title": "Ariza Makukula", "text": "Ha madre portoghese e padre originario della Repubblica Democratica del Congo e anch'egli calciatore, Kuyangana Makukula. Ha inoltre tre cugini dello stesso mestiere, ovvero i fratelli Nando Lupeta e Jucie Lupeta e Arnold Nkufo Issoko.\nCarriera.\nClub.\nCresciuto nelle giovanili del Vit\u00f3ria Guimar\u00e3es, ha esordito nel calcio professionistico nel 2000, vestendo la divisa del Salamanca. Dopo una breve parentesi al Legan\u00e9s e il ritorno al Salamanca, nel 2002 passa al Nantes, squadra della Ligue 1 francese. Dopo solo un anno torna in Spagna, in prestito al Real Valladolid, mentre nel 2004 viene acquistato dal Siviglia.\nAl primo anno con il club andaluso totalizza 13 gare e una rete in campionato, da sommare a 3 presenze e una rete in Coppa UEFA. Pur non giocando alcuna partita, nella stagione 2005-2006 vince la Coppa UEFA con il Siviglia. A campionato concluso riparte in prestito, questa volta al Gimn\u00e0stic, mentre dal gennaio 2007 \u00e8, sempre in prestito, al Mar\u00edtimo. Con il Mar\u00edtimo mette a referto 10 reti in 13 gare, guadagnandosi in breve la prima convocazione in Nazionale e, a gennaio 2008, il trasferimento al Benfica.\nNel gennaio 2009, dopo sole 3 reti in 18 partite, viene ceduto in prestito fino al termine della stagione al Bolton Wanderers, squadra della FA Premier League inglese. Ha debuttato il giorno seguente all'ufficializzazione del prestito, giocando contro il Manchester United.\nIl 10 agosto 2009 passa in prestito al Kayserispor, firmando un contratto triennale.\nIl 2 settembre 2010 passa al Manisaspor a titolo definitivo per due milioni di euro.\nNazionale.\nHa fatto parte della Nazionale del Portogallo Under-21, con cui ha giocato il Campionato europeo di categoria 2002. Inizialmente aveva deciso di rappresentare la sua nazione d'origine, la Repubblica Democratica del Congo, ma una norma della FIFA glielo imped\u00ec.\nIl 17 ottobre 2007 ha ricevuto la prima convocazione nella Nazionale maggiore, per la partita contro il Kazakistan, in cui \u00e8 subentrato all'infortunato Nuno Gomes. Nello stesso incontro ha realizzato il gol decisivo nei minuti finali di gioco."}
{"id": "1602962", "revid": "247222", "url": "https://it.wikipedia.org/wiki?curid=1602962", "title": "Pavese (pallacanestro)", "text": ""}
{"id": "1602965", "revid": "916580", "url": "https://it.wikipedia.org/wiki?curid=1602965", "title": "Amanitopsis vaginata var. flavescens", "text": ""}
{"id": "1602967", "revid": "1543377", "url": "https://it.wikipedia.org/wiki?curid=1602967", "title": "Gurian Field", "text": "Il \"Gurian Field\" \u00e8 il campo di baseball e softball della citt\u00e0 di Malnate ed ospita le partite casalinghe delle squadre cittadine, Baseball Malnate Vikings, militante in \"Serie C federale - Girone C\" e della Associazione Giocatori Softball Malnate.\nStoria dell'impianto.\nNel 1985 il comune delibera la costruzione dell'impianto che va a sostituire il vecchio campo, sede delle squadre di baseball e softball del paese dal momento della loro fondazione (1969 e 1973) e per i decenni successivi, anche se tale costruzione non sar\u00e0 facile e coster\u00e0 diversi sacrifici alle due societ\u00e0.\nIl \"Gurian Field\" viene inaugurato il 7 maggio 1988 in presenza dei delegati regionali e provinciali del CONI, il nazionale di Baseball Gigi Cameroni, il presidente del Comitato Lombardia FIBS e le autorit\u00e0 del paese.\nL'impianto viene intitolato ad Adriano Gurian, giocatore di Baseball la cui vita \u00e8 stata stroncata a soli 20 anni in drammatiche circostanze.\nNel 2003 in occasione dei Campionati Europei di Softball 2003 vengono ristrutturati tribune e spogliatoi, portandoli a norma con le regole internazionali.\nCampionati Europei di Softball 2003.\nDal 7 al 12 luglio 2003 il \"Gurian Field\" ha ospitato la maggior parte delle gare della Pool B del IV Campionato Europeo di Softball ed una gara della Pool A del XIII Campionato Europeo di Softball. Sul diamante malnatese si sono affrontate le squadre della Pool B Svizzera, Grecia, Slovacchia, Croazia, Bulgaria, Israele, Austria e le pi\u00f9 blasonate Gran Bretagna e Repubblica Ceca della Pool A."}
{"id": "1602969", "revid": "30610", "url": "https://it.wikipedia.org/wiki?curid=1602969", "title": "Ersilia Caetani Lovatelli", "text": "Biografia.\nErsilia Caetani nacque da una famiglia di nobili origini e di idee moderatamente progressiste: sua madre, Callista Rzewuska (1810-1842), apparteneva a una nobile famiglia polacca, mentre il padre, Michelangelo Caetani (1804-1882), che godeva del titolo di principe di Teano e duca di Sermoneta, era stato per pochi mesi ministro pontificio nel 1848. Il fratello Onorato fu ministro degli esteri.\nLa memoria della madre, morta quando ella aveva solo due anni, infuse a Ersilia la passione per la cultura cosmopolita, mentre il padre, appassionato di pittura, di scultura e di oreficeria, e autore di saggi danteschi, le trasmise l'amore per il bello e per l'antichit\u00e0. Ersilia venne educata in casa ed ebbe come istitutore un amico paterno, Ignazio Guidi. Sotto la sua guida Ersilia Caetani aliment\u00f2 il suo interesse per la storia antica, imparando la lingua latina, il greco antico e il sanscrito.\nA diciannove anni, Ersilia spos\u00f2 nel 1859 Giacomo Lovatelli, discendente di una famiglie patrizia del Ravennate. In quegli stessi anni inizi\u00f2 attivamente a interessarsi a studi di carattere archeologico, entrando in contatto con le figure pi\u00f9 eminenti della ricerca archeologica romana, come Giovanni Battista de Rossi, Rodolfo Lanciani e Carlo Ludovico Visconti. Nel 1864, per iniziativa di Theodor Mommsen, Wilhelm Henzen ed Eduard Gerhard, fu nominata membro onorario dell'Istituto di corrispondenza archeologica di Roma, e nel 1878 pubblic\u00f2 il suo primo saggio dal titolo \"La iscrizione di Crescente, auriga circense\" sul \u00abBullettino Archeologico Comunale\u00bb, relativo all'illustrazione di un'ara funeraria scoperta a Roma, in via della Pace.\nDopo la presa di Roma, nel salotto di palazzo Lovatelli convennero anche esponenti del nuovo mondo politico e fu Quintino Sella a decidere che il 15 maggio 1879 la Caetani divenisse, malgrado il suo relativo dilettantismo, membro dell'Accademia dei Lincei, prima donna a varcare la soglia di quella storica istituzione. Ottenne numerosi altri titoli accademici: nel 1879 fu eletta membro dell'Accademia Pontaniana di Napoli, nel 1880 entr\u00f2 nell'Accademia di San Luca, nel 1882 nella Reale accademia di scienze, lettere e arti di Modena, nel 1891 nella Societ\u00e0 reale di Napoli, nel 1893 nella Societ\u00e9 nationale des antiquaires de France e nell'Accademia della Crusca, nel 1894 fu insignita della \"laurea honoris causa\" dall'Universit\u00e0 di Halle, e divenne socia dell'Alterthums Gesellschaft di K\u00f6nigsberg, nel 1902 dell'Ateneo di scienze, lettere a arti di Bergamo, nel 1908 dell'\u00d6sterreichisches Arch\u00e4ologisches Institut di Vienna e nel 1910 della Reale accademia di Palermo.\nIl marito Giacomo Lovatelli mor\u00ec il 20 agosto 1879. La Caetani si mantenne in contatto con il filologo Domenico Comparetti, che il padre Michelangelo aveva fatto nominare nel 1859 professore di greco nell'Universit\u00e0 di Pisa, e con lo storico e archeologo Franz Cumont, amico di suo marito. Nel tempo, frequentarono la sua casa diversi letterati e studiosi, tra i quali Gabriele D'Annunzio e Giosu\u00e8 Carducci.\nIl 17 ottobre 2014, la casa editrice flower-ed ha inaugurato la collana \"Il Salotto di Ersilia\", con l'intento di riproporre in edizione digitale gli scritti di Ersilia Caetani Lovatelli: un progetto di digitalizzazione atto a preservare, valorizzare e diffondere i suoi studi."}
{"id": "1602972", "revid": "599013", "url": "https://it.wikipedia.org/wiki?curid=1602972", "title": "Roberto Severo", "text": " \u00c8 il team manager dello .\nCarriera.\nNazionale.\nCon la maglia della nazionale portoghese vanta 31 presenze in nazionale con 2 goal realizzati. Ha partecipato alla spedizione ai Giochi Olimpici di Atlanta 1996, nonch\u00e9 ai Mondiali 2002 e agli Europei 2004."}
{"id": "1602973", "revid": "37401", "url": "https://it.wikipedia.org/wiki?curid=1602973", "title": "Grottammare", "text": "Grottammare (\"Le Grott\u00eb\" in dialetto locale) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nTerritorio.\nSorge sulle rive del mare Adriatico e situato a nord della foce del fiume Tesino, il centro abitato si estende lungo la costa fino alle pendici delle vicine colline dove spicca l'antico borgo medievale.\nL'intenso sviluppo urbanistico, ancora in atto, fa estendere il centro abitato verso la foce del Tesino e lungo il suo corso verso l'interno.\nA sud della foce del Tesino si trova la frazione Ischia, divenuta negli anni una zona della citt\u00e0 che forma un unico agglomerato urbano con la confinante San Benedetto del Tronto.Il territorio comunale si sviluppa per 19,66 km\u00b2 e ha conformazione di collina litoranea, con un livello di altitudine compreso fra 0 e 275 m s.l.m..\n\u00c8 attraversata dal 43\u00ba parallelo dell'emisfero boreale.\nClima.\nGrottammare gode di un clima particolarmente benigno, con inverni relativamente temperati ed estati calde, ma non afose. La temperatura media annua \u00e8 di circa 15\u00a0\u00b0C mentre le precipitazioni sono generalmente comprese fra i 600 e i 700\u00a0mm. Qui di seguito riportiamo le medie mensili del decennio 1967-1977:\nStoria.\nGrottammare ha origini antichissime. Vi sono tracce antropiche risalenti al Neolitico. Sul suo territorio \u00e8 stata scoperta una necropoli picena risalente al VII-V secolo a.C. Possesso nel Medioevo dell'Abbazia di Farfa, fu dato a Fermo nel 1214 da Aldobrandino I d'Este. Tra il XIII e il XVI secolo fu a lungo contesa tra Fermo e Ascoli. L'attuale impianto di mura fortificate risale proprio al XVI secolo, caratterizzato da violente contese con le comunit\u00e0 vicine e da attacchi pirateschi.\nDal XVIII secolo cominci\u00f2 l'espansione verso la zona costiera, il cui impianto urbanistico, opera dell'architetto di origine lombarda Pietro Augustoni, si deve all'intervento di papa Pio VI (1779). Di enorme importanza, per la storia nazionale, l'incontro che vi si tenne il 12 ottobre 1860, tra Vittorio Emanuele II, ospitato a Palazzo Laureati, e una delegazione di notabili partenopei che gli offrirono formalmente il Regno delle Due Sicilie. Tre anni pi\u00f9 tardi (1863) Grottammare venne collegata per ferrovia con Ancona e l'Abruzzo. L'avvento dei trasporti su rotaia diede ulteriore impulso allo sviluppo economico e demografico della cittadina. Grottammare fu cannoneggiata il 23 giugno 1916 da due cacciatorpediniere austro-ungariche, messe in fuga dall'intervento di un treno armato della Regia Marina.\nL'impianto urbanistico riprende quello romano. Tale sistema prevedeva l'incrocio di due assi principali, il cardo (in linea di massima con direttrice nord-sud) e il decumano (est-ovest). Nell'incrocio si trovava quasi sempre il foro, ossia la piazza principale della citt\u00e0. Il resto dell'insediamento si sviluppava su vie parallele ai due assi viari principali. A Grottammare tali direttrici possono essere individuate nell'asse costituito dalle attuali vie Marconi e Cairoli (cardo) e in quello di corso Mazzini (decumano) aventi come intersezione la centrale piazza Pericle Fazzini.\nMonumenti e luoghi d'interesse.\nArchitetture religiose.\nChiesa di San Martino\nVenne fondata dai monaci benedettini dell'abbazia di Farfa probabilmente tra il VIII secolo e il IX secolo. Situata fuori dall'antico borgo, in localit\u00e0 omonima, la chiesa venne eretta sulle rovine di un antichissimo tempio dedicato alla dea Cupra; la sua presenza \u00e8 attestata gi\u00e0 dal X secolo ed era al centro di un pi\u00f9 ampio complesso che aveva competenze giurisdizionali e religiose su una vasta area; ha fabbrica romanica e conserva un affresco del XII-XIII secolo rappresentante la Madonna del Latte; sull'altare maggiore \u00e8 conservato un affresco staccato databile intorno ai sec. XV-XVI rappresentante una crocifissione con Madonna, Papa e Santo Vescovo; la chiesa conserva anche un crocifisso su tavola del Seicento. Qui si celebra inoltre la Sacra Giubilare, ogni qualvolta il 1\u00ba luglio cade di domenica. La Sacra \u00e8 una solennit\u00e0 civile e religiosa che affonda le proprie origini in un\u2019antica leggenda che racconta di come, nel 1175, papa Alessandro III durante il viaggio da Palermo a Venezia, a causa di un violento temporale, fu costretto a rifugiarsi con la sua flotta nel porto di Grottammare. Ospitato dai monaci del Monastero di San Martino, il Papa assistette ai festeggiamenti che tradizionalmente si svolgevano il 1\u00ba luglio e fu colpito dalla partecipazione dei fedeli intervenuti ancor pi\u00f9 numerosi in suo onore. Alessandro III allora decret\u00f2, con Bolla Papale, l\u2019Indulgenza Plenaria per tutti coloro che visitino la chiesa ogni qualvolta il 1\u00ba luglio cade di domenica. Privilegio riconfermato da Papa Pio VII nel 1803.. In seguito all\u2019evento sismico del 30 ottobre 2016 la chiesa \u00e8 chiusa al pubblico fino alla realizzazione dei necessari lavori di consolidamento. All'interno dell'edificio \u00e8 conservata una lapide che riporta la seguente iscrizione: \nChiesa di Sant'Agostino.\nCollocata sulla ripida strada che dalla marina porta al borgo antico, la chiesa ha origine cinquecentesca e conserva un affresco di Vincenzo Pagani, la \"Madonna della Misericordia\" e alcune tavole di scuola crivellesca (XV-XVI secolo).\nLa costruzione presenta un'abside merlata, come fortificata, e un campanile mozzato, cos\u00ec ridotto, secondo la tradizione locale, perch\u00e9 nel convento annesso alla chiesa fu ospitato il monaco agostiniano Martin Lutero, durante il suo viaggio verso Roma, prima del grande scisma. La semplice facciata, composta da mattoni di prevalente colore giallo ocra, ingloba materiale di recupero rappresentato da antiche pietre incise e lapidi con iscrizioni frammentarie. In alto, sopra il portone di ingresso, sono i resti di alcuni bacili cinquecenteschi in maiolica, disposti a croce; in corrispondenza del braccio destro \u00e8 inserito un mattone inciso con la data 1517, anno di costruzione del monastero. La chiesa \u00e8 a pianta longitudinale e a navata unica con tetto a capanna, la copertura \u00e8 a capriate con travature di legno. Sul lato sud della chiesa si trova il chiostro quadrangolare, cui si accede o dalla chiesa o dall'ingresso posto in via S. Agostino. Il chiostro, al centro del quale si trovava un pozzo oggi non pi\u00f9 esistente, \u00e8 composto da arcate in muratura a tutto sesto poggianti su pilastri a base rettangolare.\nChiesa Santa Maria ai Monti.\nLa Chiesa di Santa Maria dei Monti, facente originariamente parte di un convento, si trova sulla sommit\u00e0 della collina, a circa 400 metri a ovest dall'antico borgo. L'ex complesso conventuale \u00e8 oggi conosciuto con il nome di \"Oasi di Grottammare\". La costruzione del convento, risalente agli inizi del Seicento, si deve a padre Nicola da Monteprandone dell'ordine dei frati minori riformati, che propose l'insediamento di una comunit\u00e0 religiosa. Sebbene padre Nicola avesse individuato subito il luogo per l'edificazione del convento (nell'area in cui sorgeva gi\u00e0 dalla fine del Trecento un piccolo santuario mariano eretto contro la peste intitolato \"la Madonna dei Monti\"), egli pot\u00e9 prendere possesso della chiesetta e del terreno circostante solo il 14 luglio 1614. Completato il convento, fu costruita la nuova chiesa, facendo in modo che l'immagine della Madonna dipinta sul muro dell'antica chiesetta potesse essere conservata; in seguito, a causa di un incendio, buona parte dell'affresco and\u00f2 distrutto, ma si salv\u00f2 l'immagine della Madonna col Bambino, che \u00e8 tuttora nell'abside sopra l'altare maggiore e restaurata nel 2014 in occasione del 4\u00ba centenario di presenza Francescana (1614-2014).\nChiesa di Santa Lucia.\nLa chiesa \u00e8 stata voluta dal pontefice Sisto V, Felice Peretti, che nacque il 13 dicembre 1521, giorno di Santa Lucia, nelle case che si trovavano in questo luogo. Della costruzione della chiesa venne incaricato l'architetto pontificio Domenico Fontana. Testimonianza del progetto originario resta nella medaglia bronzea esposta al Museo Sistino di Grottammare ospitato nella chiesa di San Giovanni, dove possiamo vedere un edificio con la facciata divisa in due piani, preceduto da una grande scalinata. Al momento della sua progettazione la chiesa era stata pensata come una sorta di mausoleo con una chiesa inferiore a croce greca e una superiore con pianta a croce latina. L'ingresso che vediamo ora avrebbe dovuto essere solo quello della chiesa inferiore, concepita come una sorta di cripta, mentre per quella superiore, che avrebbe avuto l'orientamento canonico rivolto a Oriente, si sarebbe dovuti accedere dalla parte opposta, praticamente da quello che oggi \u00e8 il retro dell'edificio. Uno schema che avrebbe messo in relazione l'ingresso della chiesa superiore, quella principale, con Porta Castello e con la strada che conduce alla cittadina di Montalto, elevata a diocesi dallo stesso Sisto V.\nNotiamo bene come l'edificio realizzato sia distante dal progetto del Fontana. La posa della prima pietra \u00e8 del 17 aprile 1590 e il 27 agosto dello stesso anno moriva Sisto V, dopo appena cinque anni di pontificato. Con la sua morte il cantiere venne bloccato ed \u00e8 solo per la volont\u00e0 della sorella del pontefice, Camilla Peretti, che i lavori ripresero. La facciata in laterizio \u00e8 sormontata da un campanile a vela, divisa da paraste e arricchita da elementi decorativi in travertino. Il raffinato portale \u00e8 sormontato da un timpano arcuato con lo stemma della famiglia Peretti e quello papale di Sisto V che raffigura un leone rampante che tiene su una zampa un ramo di pero fruttato e una banda trasversale con su una stella a otto punte e un trimonzio. All'interno della chiesa, a pianta quadrata con croce greca inscritta, si trovano ricchi altari, molte opere pittoriche e uno degli organi pi\u00f9 preziosi della provincia di Ascoli Piceno, costruito nel 1752 da Francesco Fedeli della Rocchetta di Camerino.\nChiesa San Giovanni Battista.\nSan Giovanni Battista: la facciata della chiesa parrocchiale di San Giovanni Battista (architetto Pietro Maggi) d\u00e0 su piazza Peretti, cuore del vecchio borgo. \nArchitetture civili e militari.\nLungomare di Grottammare.\nDiviso fra lungomare sud e lungomare nord, il lungomare Alcide De Gasperi di Grottammare \u00e8 uno dei pi\u00f9 suggestivi della riviera adriatica. Il lungomare sud d\u00e0 continuit\u00e0 con un breve tratto finale del Lungomare di San Benedetto del Tronto a nord del porto di San Benedetto; negli anni duemila \u00e8 stato sottoposto a un restyling con l'ammodernamento della parte pedonale e l'aggiunta di una passeggiata con pista ciclabile.\nCollega il litorale sud a quello nord, si ricongiunge a sud con la ciclabile della citt\u00e0 di San Benedetto del Tronto a nord con la ciclabile di Cupra Marittima, passando per il ponte del Tesino, si collega con il lungomare nord completamente ammodernato nel tratto che porta alla piazza Kursaal di Grottammare, offre ampi spazi verdi, sedute in legno, panorama a strapiombo sul mare e ottima fruibilit\u00e0.\nTutto il lungomare \u00e8 caratterizzato da varie essere essenze arboree fra cui decine di Citrus sinensis e particolari palme, in prevalenza delle specie \"Phoenix canariensis\", \"Washingtonia\" , \"P. sylvestris\".\nParticolare del tratto del lungomare nord sono i numerosi villini in stile Liberty.\nCastello (ca. IX-XIII sec.).\nLe fonti riportano notizie relative all'insediamento sul colle a partire dal XI secolo, ma la sua origine potrebbe essere retrodatata ai secoli VIII e IX e collegata alla costruzione della curtes di San Martino da parte dei monaci farfensi che fortificarono un ampio territorio con mura e torri per difenderlo dalle incursioni saracene.\nLe fortificazioni del paese alto suggeriscono un insediamento pi\u00f9 antico nella zona pi\u00f9 in alto e uno stanziamento pi\u00f9 recente sulle adiacenti pendici del colle. Il sistema murario pi\u00f9 antico, di incerta datazione, potrebbe essersi collocato nel succedersi degli interventi edificativi tra il IX e XII secolo. Al XV-XVI secolo risale una seconda fase costruttiva che produsse il Torrione della battaglia in funzione difensiva dell'abitato e dell'antico porto oggi insabbiato.\nNel 1640-43 in occasione della guerra tra Urbano VIII e il duca di Parma Odoardo Farnese per il Ducato di Castro, Grottammare divenne presidio di tutto il litorale tra Ancona e i confini del regno borbonico; il castello venne perci\u00f2 rafforzato e munito di cannoni.\nIl castello era completato da una torre che fungeva da faro e si trovava nel punto pi\u00f9 alto della rocca. La torre-faro probabilmente arricchita di un orologio aveva forma cilindrica e si sviluppava su tre piani. Nel 1766 fu in parte demolita perch\u00e9 pericolante e nei primissimi anni del XIX secolo venne abbattuta anche nella parte restante.\nI ruderi del castello presentano un basamento costituito da muri a scarpa in laterizio che si dispongono secondo un andamento curvilineo. Da questo basamento si elevano i resti di una torre e di un muro perimetrale che conservano ancora i beccatelli e due feritoie di artiglieria. A poca distanza si trova un'altra torre con resti di beccatelli, interamente voltata a botte che si colloca su un basamento a scarpa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (6,39%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Grottammare si parla un dialetto di tipo aso-truentino, che nel corso della storia \u00e8 stato fortemente influenzato prima da parte del dialetto fermano e oggi pi\u00f9 italianizzato. Il dialetto grottammarese con il passare del tempo ha perci\u00f2 subito diversi cambiamenti, e oggi \u00e8 molto diverso da come era in passato. Le caratteristiche del dialetto grottammarese che sono rimaste invariate nel tempo sono:\nIn passato tuttavia erano presenti dei particolari frangimenti vocalici, che stravolgevano l'assetto vocalico del dialetto grottese, i frangimenti erano:\nOggi questi cambiamenti delle vocali toniche sono quasi del tutto scomparsi, permanendo sporadicamente le sole aperture di \"u\" in \"\u00f3\"\ne di \"i\" in \"\u00e9\", come a San Benedetto.\nUn'altra caratteristica del dialetto grottammarese \u00e8 l'uso del doppio inventari vocalico, fenomeno derivato dall'influenza fermana, e di cui alcuni esempi sono: \"lu t\u00ecmb\u00eb bb\u00f9nu\" per \"il tempo buono\", \"lu c\u00e0 n\u00ecru\" per \"il cane nero\", \"lu m\u00f2r\u00eb c\u00f2lmu\" per \"il mare calmo\", \"li fr\u00ebch\u00ec b\u00eclli\" per \"i bambini belli\", \"la mamm\u00eb bb\u00f2na\" per \"la mamma buona\", \"l'acqu\u00eb calla\" per \"l'acqua calda\", \"issu \u00e8 bravu\" per \"lui \u00e8 bravo\".\nIl dialetto attuale di Grottammare si presenta in sintesi non troppo distante dal sanbenedettese, in quanto le influenze fermane appaiono regredite, a differenza della vicina Cupra Marittima, dove sono molto pi\u00f9 evidenti: l\u00ec infatti le vocali finali -u, -i ed -a negli aggettivi tendono a mantenersi molto pi\u00f9 salde.\nReligione.\nNel comune sono presenti cinque parrocchie.\nGeografia antropica.\nBorgo medievale.\nSorge a 126 m s.l.m. a ridosso del mare Adriatico, e ha una popolazione di circa 180 residenti, da tempo inserito nel club I borghi pi\u00f9 belli d'Italia. Si sviluppa attorno a piazza Peretti sulla quale si affacciano la chiesa di San Giovanni Battista, il Palazzo Priorale, l'Altana dell'Orologio, il Teatro dell'Arancio (XVIII sec.), l'elegante loggia e lo splendido belvedere.\nPoco distante si trova la seicentesca chiesa di Santa Lucia attribuita all'architetto Fontana e voluta da Sisto V. Nella passeggiata lungo le mura si pu\u00f2 visitare il restaurato Torrione della Battaglia (XVI sec.), che all'interno ospita il \"Museo Torrione della Battaglia\", corposa collezione di opere dello scultore Pericle Fazzini.\nEconomia.\nGrottammare \u00e8 un'importante localit\u00e0 turistica, da sempre rinomata per la qualit\u00e0 del clima cui si deve la fioritura dell'arancio, emblema della cittadina. Con San Benedetto del Tronto e Cupra Marittima costituisce la cosiddetta Riviera delle Palme, vantando dal 1999 il riconoscimento della Bandiera blu d'Europa.\nLa citt\u00e0 dispone di una elevata consistenza ricettiva, lungo il suo litorale, circa cinque chilometri, si trovano numerosi stabilimenti balneari, vanta oltre un centinaio di strutture tra alberghi, residence, Bed and breakfast e Campeggio.\nL'economia locale verte inoltre intorno all'industria conserviera e meccanica, al settore ortofrutticolo, al vivaismo e al commercio.\nTra le altre attivit\u00e0 produttive pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nInfrastrutture e trasporti.\nStrade.\nGrottammare \u00e8 interessata dalla Strada statale 16 Adriatica e collegata all'Autostrada A14 mediante l'omonimo casello.\nFerrovie.\nIl comune \u00e8 servito dalla Stazione di Grottammare posta sulla ferrovia Adriatica.\nMobilit\u00e0 urbana.\nI trasporti urbani e interurbani di Grottammare vengono svolti con autoservizi di linea gestiti da Start.\nPiste ciclabili.\nIl lungomare di Grottammare \u00e8 percorso da un tratto della Ciclovia Adriatica, in fase di completamento.\nAmministrazione.\nGemellaggi.\nGrottammare \u00e8 gemellata con:\nSport.\nHa sede nel comune la storica societ\u00e0 di calcio Grottammare Calcio 1899, che ha scritto pagine importanti del calcio regionale. Attualmente la squadra milita nel campionato di Eccellenza, massimo campionato regionale dilettantistico. Ha sempre sede nel comune un'altra societ\u00e0 calcistica, la GMD Grottammare che milita in Seconda Categoria."}
{"id": "1602981", "revid": "85709", "url": "https://it.wikipedia.org/wiki?curid=1602981", "title": "Arturo I di Britannia", "text": ""}
{"id": "1602985", "revid": "729019", "url": "https://it.wikipedia.org/wiki?curid=1602985", "title": "Paul Grayson", "text": "Biografia.\nMediano d'apertura, a livello amatoriale gioc\u00f2 nel Preston Grasshoppers e nel Waterloo F.C., ma riusc\u00ec a mettersi in luce per la Nazionale inglese, in cui esord\u00ec nel 1995 contro , due anni prima del suo primo ingaggio da professionista, con i Northampton Saints.\nNel 1999 e nel 2003 Grayson fu titolare nella Coppa del Mondo; in particolare, nell'ultima si laure\u00f2 campione.\nOltre alle presenze in Nazionale, Grayson vanta anche la chiamata in un \"tour\" dei British Lions, nel 1997.\nDel maggio 2004 \u00e8 il ritiro di Grayson dal rugby internazionale, mentre del 2006 \u00e8 il ritiro definitivo. Grayson assunse subito dopo la guida tecnica del Northampton, ma dopo la stagione che port\u00f2 la squadra alla retrocessione fu spostato d'incarico ad allenatore in seconda, prima di tornare di nuovo al ruolo di tecnico-capo."}
{"id": "1602987", "revid": "767487", "url": "https://it.wikipedia.org/wiki?curid=1602987", "title": "Lythium", "text": "I Lythium sono stati un gruppo musicale nato a Sanremo alla fine degli anni novanta attorno al cantante Stefano Piro: alle chitarre c'erano Matteo Tacchi e Gabriele Faleschini, al basso Mirko Vigini, alla fisarmonica Luca Frediani ed alla batteria Paolo La Cola.\nInizialmente suonano dal vivo nei locali cover, fra gli altri, dei Litfiba, di Vinicio Capossela, di Vasco Rossi, di Domenico Modugno e di Adriano Celentano. Il cantante inizia a comporre anche musiche e testi originali in lingua italiana, che si concretizzano con registrazioni autoprodotte (inedite) insieme a Sergio Cossu, con l'intervento in manifestazioni locali di prim'ordine come Sanremo Immagine Jazz, la partecipazione all'Accademia della Canzone, via via fino al festival della propria citt\u00e0: e sar\u00e0 infatti il primo e unico gruppo di Sanremo a farlo nella 50\u00aa edizione dell'anno 2000 con la canzone \"No\u00ebl\" (composta dallo stesso Piro che l'ha dedicata a suo padre), arrivando settimi nella categoria giovani e vincendo l'ambito premio della critica \"Mia Martini\".\nIl successo arriva poi col contratto Sony, i singoli \"No\u00ebl\" e \"Boomerang\", il cd \"Amaro\", quindi la collaborazione con l'agenzia ColorSound ed i primi concerti importanti sia come sostenitore (Timoria, Mau Mau e Bandabard\u00f2), sia con un proprio tour. L'estate 2001 li vede impegnati nuovamente come sostenitore in apertura del tour di Vasco Rossi, \"Stupido hotel\".\nPrevedibili politiche commerciali discografiche ne segnano la fine nel 2001, o meglio la frammentazione, del cantante come \nsingolo da una parte e del gruppo in compagini diverse dall'altra."}
{"id": "1602990", "revid": "1028602", "url": "https://it.wikipedia.org/wiki?curid=1602990", "title": "Sequeri", "text": "Il Sequeri \u00e8 una forma di preghiera popolare cristiana, che la tradizione consiglia per recuperare le cose perdute.\nQuesta forma di preghiera deriva il suo nome dalla storpiatura del latino: \"si quaeris miracula\", parole iniziali del responsorio a Sant'Antonio di Padova, invocato dal popolo per trovare un oggetto smarrito (poich\u00e9 Antonio, come Sant'Onofrio il Peloso e San Graziano di Tours, \u00e8 protettore di chi cerca oggetti smarriti).\nPer tradizione popolare tale preghiera va recitata senza interruzione per tredici volte di seguito (da cui il nomignolo \"tredicina di sant'Antonio\").\nLa preghiera nella letteratura.\nLo scrittore vicentino Luigi Meneghello ricorda nel suo libro d'esordio \"Libera nos a Malo\" l'usanza dei suoi compaesani di invocare l'intercessione del Santo per ritrovare oggetti:"}
{"id": "1602998", "revid": "1573940", "url": "https://it.wikipedia.org/wiki?curid=1602998", "title": "Leptogorgia sarmentosa", "text": "Leptogorgia sarmentosa () \u00e8 un ottocorallo della famiglia Gorgoniidae.\nDescrizione.\nGorgonia arborescente di consistenza spugnosa, di colore da bianco a rosso, comunemente arancio. Le diramazioni sono piuttosto sottili, soprattutto nella parte terminale. I polipi sono bianchi, di circa 1 - 1,5 millimetri. La colonia pu\u00f2 arrivare fino ad un metro di altezza.\nBiologia.\nLe varie colonie crescono isolate dai loro simili. Si nutre di zooplancton, filtrandolo grazie all'azione della corrente.\nDistribuzione e habitat.\nMar Mediterraneo, Oceano Atlantico orientale, in acque torbide, ricche di nutrimento, esposte alla corrente su fondali fangosi o su coralligeno, tra i 20 e i 300 metri di profondit\u00e0."}
{"id": "1603002", "revid": "767487", "url": "https://it.wikipedia.org/wiki?curid=1603002", "title": "Delirio caldo", "text": "Delirio caldo \u00e8 un film del 1972 diretto da Renato Polselli. \nProduzione.\nPer l'edizione americana, Polselli gir\u00f3 un preambolo in cui si vedeva il protagonista in Vietnam. In questo modo ne spiegava i suoi tormenti assassini una volta tornato negli USA.\nTrama.\nIl sig. Lyutak un uomo disturbato con problemi di impotenza sessuale, dopo aver sedotto una ragazza in un bar in riva al mare, la uccide sadicamente. Seriamente sospettato dalla polizia, viene inchiodato da una serie di prove schiaccianti e tratto in arresto. Mentre l'uomo \u00e8 in carcere vengono uccise due prostitute: una all'interno di una cabina telefonica, un'altra in un parco poco distante dall'abitazione dei signori Lyutak. L'uomo viene scarcerato, in quanto, il modus operandi dell'assassino e il coltello utilizzato per praticare gli omicidi, \u00e8 il medesimo in tutti e tre i delitti.\nLa signorina Heindrich, collaboratrice della polizia, intuisce abilmente la verit\u00e0 ma, l'assassino, la uccide prima che possa parlare. Alla fine del film tutto verr\u00e0 chiarito: il sig. Lyutak aveva assassinato la prima vittima mentre, le due prostitute e la sig.na Heindrich, erano state uccise dalla moglie dell'uomo, Marzia Lyutak. Uccidendo le due prostitute con la medesima metodologia del marito (e utilizzando peraltro lo stesso coltello che l'uomo teneva nascosto nella sua scrivania), la donna aveva fornito un alibi al sig. Lyutak, facendo credere alla polizia che l'omicida della prima ragazza e quello delle due prostitute fossero la stessa persona. Marzia aveva poi eliminato anche la signorina Heindrich, colpevole di aver abilmente intuito la verit\u00e0 prima della polizia"}
{"id": "1603008", "revid": "1714743", "url": "https://it.wikipedia.org/wiki?curid=1603008", "title": "Cristiano Augusto di Anhalt-Zerbst", "text": "Biografia.\nCristiano Augusto era figlio del principe Giovanni Luigi I di Anhalt-Zerbst e nel 1708, ancora giovanissimo, aveva ottenuto il grado di capitano di un reggimento della Guardia nell'esercito prussiano. Dall'11 febbraio 1709 prest\u00f2 servizio come capitano di una compagnia nell'8\u00ba Reggimento a piedi \"Anhalt-Zerbst\" di stanza a Stettino.\nNel 1711 ricevette il cavalierato dell'Ordine \"De la G\u00e9n\u00e9rosit\u00e9\", che in seguito divenne il \"Pour le M\u00e9rite\", e il 1\u00ba marzo 1713 venne elevato di grado e promosso maggiore. Durante la guerra di successione spagnola, a cui prese parte, combatt\u00e9 nei Paesi Bassi e nel 1714 venne posto a capo di un reggimento incaricato delle operazioni in quell'area. Il 4 gennaio 1716 venne nominato colonnello e il 14 agosto 1721 maggior generale.\nIl 24 maggio del 1725 Cristiano Augusto fu decorato con la medaglia prussiana dell'Ordine dell'Aquila Nera, mentre il 22 gennaio 1729 fu nominato comandante dell'avamposto di Stettino. Il 28 maggio 1732 venne nominato luogotenente generale e l'8 aprile 1741 pass\u00f2 ad occuparsi della fanteria con il grado di generale. Il 5 giugno dello stesso anno divenne Governatore di Stettino. Il 16 maggio 1742 venne nominato feldmaresciallo da Federico II di Prussia.\nPer quanto riguarda il proprio principato, govern\u00f2 sull'Anhalt-Zerbst assieme al fratello maggiore Giovanni Luigi II dal 1742 al 1746, anno in cui questi mor\u00ec, lasciando a Cristiano Augusto la sola reggenza (dal momento che Giovanni non aveva avuto figli), che per\u00f2 dur\u00f2 per un solo anno, in quanto nel 1747 anche Cristiano mor\u00ec, lasciando la successione al proprio figlio primogenito Federico Augusto.\nMatrimonio e figli.\nL'8 novembre 1727, Cristiano Augusto spos\u00f2 Giovanna Elisabetta di Holstein-Gottorp, figlia del principe Cristiano Augusto di Schleswig-Holstein-Gottorp, dalla quale ebbe cinque figli:"}
{"id": "1603009", "revid": "123294071", "url": "https://it.wikipedia.org/wiki?curid=1603009", "title": "Antica Sassonia", "text": "L'Antica Sassonia \u00e8 la patria d'origine dei Sassoni, nonch\u00e9 il luogo da cui partirono le loro incursioni e successive colonizzazioni della Britannia.\nStoria.\nLo scrittore anglosassone Beda, nella sua opera \"Historia ecclesiastica gentis Anglorum\" (731) affermava che l'Antica Sassonia era l'area compresa tra i fiumi Elba, Weser e Eider, nel Nord e Nord-Ovest dell'odierna Germania, un territorio che si trovava oltre i confini dell'Impero romano. Corrisponde ai moderni Stati federati di Bassa Sassonia, Renania Settentrionale-Vestfalia e Sassonia-Anhalt.\nI \"pirati\" sassoni giungevano da qui per razziare la costa orientale della Britannia durante il III e IV secolo (rendendo necessaria la costruzione di difese marittime nella Britannia orientale, che furono chiamate collettivamente Costa sassone).\nSi ritiene che, con la caduta delle difese dell'Impero romano sul Reno nel 407, la pressione causata dai movimenti delle popolazioni dell'Est costrinse i Sassoni e le vicine trib\u00f9 Angli e degli Iuti a migrare a ovest via mare e invadere le fertili aree pianeggianti della Britannia. Questa invasione viene tradizionalmente collocata nell'anno 449, definito Adventus Saxonum, a cui seguirono 400 tormentosi anni di guerre di occupazione che sfociarono nella creazione dei vari regni anglosassoni in Britannia, tra cui il Sussex (regno sassone del sud), il Wessex (regno sassone dell'ovest) e l'Essex (regno sassone dell'est) oltre a quelli fondati dagli Angli e dagli Iuti, alla base della moderna nazione inglese."}
{"id": "1603015", "revid": "767487", "url": "https://it.wikipedia.org/wiki?curid=1603015", "title": "Riti, magie nere e segrete orge nel trecento", "text": "Riti, magie nere e segrete orge nel trecento \u00e8 un film del 1973 diretto da Renato Polselli. Il film, realizzato nel 1971 con il titolo di La reincarnazione, usc\u00ec nelle sale due anni pi\u00f9 tardi con un nuovo titolo per inserirsi nel filone del decamerotico.\nTrama.\nUna setta di vampiri sta cercando la donna giusta in grado di far risorgere la loro dea morta da seicento anni. Durante una festa, i mostri mettono in scena persecuzioni e omicidi, favorendo per\u00f2 la loro stessa distruzione.\nProduzione.\nIl film \u00e8 stato girato nel Castello Piccolomini di Balsorano e a L'Aquila, a detta del regista in cinque o sei settimane.\nDistribuzione.\nDistribuito nei cinema il 17 gennaio 1973, il film incass\u00f2 circa 68 milioni di lire italiane.\nColonna sonora.\nLa colonna sonora del film, composta da Romolo Forlai e Gian Franco Reverberi e interpretata dal South African Combo, \u00e8 stata pubblicata in singolo su 7\" \"Orgiastic Ritual/Black Secret\" per l'etichetta Tickle con numero di catalogo TSP 1308."}
{"id": "1603017", "revid": "729019", "url": "https://it.wikipedia.org/wiki?curid=1603017", "title": "Malattia di Gaucher", "text": "La malattia di Gaucher \u00e8 il disturbo da carenza enzimatica pi\u00f9 comune tra le circa 50 malattie da accumulo lisosomiale di natura ereditaria. La causa della malattia \u00e8 una carenza dell\u2019enzima glucocerebrosidasi (o beta-glucosidasi acida), un\u2019idrolasi lisosomiale coinvolta nella degradazione degli glicosfingolipidi.\nNella maggior parte dei pazienti la malattia di Gaucher esordisce in et\u00e0 infantile con manifestazioni quali, ecchimosi e tendenza allo sviluppo di emorragie, spossatezza, dolore alle ossa o, pi\u00f9 frequentemente, una combinazione di questi sintomi.\nSingolarmente, o in combinazione, queste manifestazioni riducono la resistenza fisica del paziente e la sua qualit\u00e0 di vita, in quanto possono limitare o impedire la partecipazione alle attivit\u00e0 scolastiche, professionali o ricreative. Se la malattia non viene trattata in modo ottimale, pu\u00f2 progredire in una patologia debilitante irreversibile e condurre ad una disabilit\u00e0 permanente, o persino causare la morte prematura del paziente.\nStoria.\nPhilippe Gaucher descrive la malattia nel 1882.3 ma solo nel 1965 fu dimostrata la carenza dell\u2019enzima glucocerebrosidasi come il difetto metabolico alla base di questo disturbo da Roscoe Brady.4\nEpidemiologia.\nLa malattia di Gaucher \u00e8 un disturbo panetnico ereditario di tipo autosomico recessivo. Nelle popolazioni dell\u2019Europa occidentale sono stati documentati tassi di prevalenza di malattia di Gaucher sintomatica tra 1:57.000 e 1:111.000.1,6,7 La malattia \u00e8 particolarmente frequente nella popolazione di origine ebrea Ashkenatzita, nella quale le stime di prevalenza variano tra 1:400-1:2.500.3-5\nLa classificazione si divideva in: tipo 1 non neuronopatico, tipo 2 neuronopatico infantile e tipo 3 neuronopatico giovanile e dell\u2019adulto. Questa suddivisione si \u00e8 evoluta nella pi\u00f9 recente classificazione proposta dalla Neuronopathic Gaucher Disease Task Force dell\u2019European Working Group on Gaucher Disease, ovvero: tipo 1 non neuronopatico, tipo 2 neuronopatico acuto, e tipo 3 neuronopatico cronico.8 Tuttavia, \u00e8 diventato sempre pi\u00f9 chiaro che i fenotipi della malattia di Gaucher rappresentano un \"continuum\" che va da un fenotipo con pochi segni o manifestazioni ematologiche, alla malattia di Gaucher pi\u00f9 grave gi\u00e0 evidente alla nascita.9\nLe varianti della malattia di Gaucher con coinvolgimento del sistema nervoso centrale primario, ovvero la forma neuronopatica acuta (tipo 2) e la forma neuronopatica cronica (tipo 3), si manifestano meno frequentemente.10\nSintomatologia.\nLa malattia di Gaucher \u00e8 causata dall\u2019assenza o dal malfunzionamento dell\u2019enzima glucocerebrosidasi. Nei soggetti affetti da malattia di Gaucher, a causa della carenza di tale enzima, lo smaltimento del glucocerebroside (o glucosilceramide) \u00e8 insufficiente, con conseguente accumulo di grosse quantit\u00e0 di questo substrato all\u2019interno dei lisosomi dei macrofagi, specialmente nei tessuti del sistema reticoloendoteliale. Questi macrofagi carichi di lipidi possono presentare una morfologia atipica e prendono il nome di \u2018cellule di Gaucher\u2019. Nella malattia di Gaucher, queste cellule tendono ad accumularsi in diversi organi ed apparati, nelle sedi di normale localizzazione dei macrofagi. Tuttavia, le principali sedi di accumulo sono la milza, i sinusoidi epatici ed il midollo osseo.11\nDai dati provenienti dal Registro Gaucher (internazionale, osservazionale e volontario) si evince che al momento della diagnosi l\u2019anemia \u00e8 presente nel 34% dei pazienti, la piastrinopenia (severa o moderata) nel 58% dei pazienti non splenectomizzati, la splenomegalia (severa o moderata) nel\u201985% dei pazienti e l\u2019epatomegalia nel 63%.12 Il dolore osseo \u00e8 riportato nel 33% dei casi e fra le manifestazioni ossee pi\u00f9 comuni la deformit\u00e0 a fiasca di Erlenmeyer \u00e8 presente per il 59% dei casi, l\u2019osteopenia per il 55%, l\u2019infiltrazione del midollo osseo per l\u201981%, l\u2019infarto osseo per il 23% e la necrosi avascolare per il 17%.12\nVista l\u2019ampia diversit\u00e0 dei fenotipi, e l\u2019aspecificit\u00e0 dei segni di malattia pu\u00f2 essere difficile sospettare la diagnosi di malattia di Gaucher. Accade piuttosto spesso che intercorra uno spazio temporale notevole tra la prima insorgenza dei sintomi e la corretta diagnosi;13, 14 in uno studio del 2007 si sono evidenziati ritardi diagnostici anche superiori ai 10 anni.\nGli errori diagnostici iniziali pi\u00f9 frequenti possono consistere in comuni dolori della crescita, frattura accidentale oppure sanguinamento nasale ricorrente dovuto a disturbi emorragici non specifici associati a splenomegalia, leucemia o malattia di Legg-Calv\u00e9-Perthes.13,15 I dati del Registro Gaucher hanno inoltre mostrato che per circa il 60% dei pazienti la diagnosi avviene nelle prime due decadi di vita, il che indica che la malattia di Gaucher va considerata come malattia ad insorgenza giovanile.14\nI sintomi iniziali segnalati generalmente dai pazienti Gaucher sono:\nEziologia.\nLa malattia \u00e8 genetica a trasmissione autosomica recessiva (entrambi i genitori devono essere portatori e trasmettere il gene mutato al figlio). La causa, generalmente, \u00e8 da ascrivere alla mutazione del gene GBA posto sul braccio lungo del cromosoma 1 che determina la produzione di un enzima deficitario o mal funzionante, ma \u00e8 noto che la patologia pu\u00f2 essere causata anche dalla carenza di una proteina attivatrice (la saposina C), che si lega alla glucocerebrosidasi agevolando l\u2019idrolisi della glucosilceramide. Finora sono state studiate pi\u00f9 di 300 mutazioni.16\nDiagnosi.\nLa diagnosi di malattia di Gaucher \u00e8 confermata dimostrando il deficit dell\u2019attivit\u00e0 enzimatica della glucocerebrosidasi. I leucociti del sangue periferico costituiscono il campione pi\u00f9 attendibile per misurare l\u2019attivit\u00e0 enzimatica,17 ma si possono anche usare i fibroblasti in coltura ottenuti da una biopsia cutanea.18 In generale, i pazienti affetti dalla malattia di Gaucher hanno un\u2019attivit\u00e0 enzimatica inferiore al 30% rispetto al normale. L\u2019attivit\u00e0 enzimatica misurata non \u00e8 un fattore prognostico attendibile dell\u2019espressione clinica o della gravit\u00e0 della malattia.\nIl test enzimatico che utilizza una macchia di sangue essiccata su carta da filtro (Dried Blood Spot o DBS) pu\u00f2 essere utilizzato per diagnosticare la malattia di Gaucher.19 Il test su DBS si \u00e8 dimostrato sufficientemente sensibile da differenziare i pazienti Gaucher dagli individui sani ed \u00e8 indicato per programmi di screening sui neonati o sui gruppi ad alto rischio su larga scala.20 In alcuni pazienti, la diagnosi corretta pu\u00f2 essere sospettata per la prima volta dopo che un aspirato del midollo osseo, effettuato a scopo diagnostico in caso di anemia cronica, di trombocitopenia e/o di splenomegalia, evidenzia la presenza di cellule di Gaucher. Queste cellule assumono un aspetto distintivo alla colorazione con acido periodico di Schiff, con un citoplasma granulare o fibrillare dilatato e \u2018raggrinzito\u2019, come conseguenza del riempimento del citoplasma lisosomiale con fibrille e depositi \u2018a corde\u2019 di glucocerebroside.21\n\u00c8 importante notare che la valutazione morfologica del midollo osseo \u00e8 stata abbandonata come test diagnostico di conferma definitiva. Prima di tutto a causa dell\u2019invasivit\u00e0 della procedura e, secondariamente, perch\u00e9 si pu\u00f2 verificare una diagnosi errata di malattia di Gaucher nei pazienti con tumori ematologici (ad esempio leucemia, morbo di Hodgkin).22 Questi tumori sono associati ad un alto turnover cellulare ed il midollo osseo pu\u00f2 mostrare cellule \u2018pseudo-Gaucher\u2019 che al microscopio possono apparire molto simili alle cellule di Gaucher, almeno usando le tecniche di colorazione pi\u00f9 comuni. \"Il dosaggio enzimatico fornisce perci\u00f2 la diagnosi definitiva.\"\nNel fare diagnosi, bisogna fare attenzione alle possibili comorbidit\u00e0 che spesso si associano alla malattia di Gaucher e che, peraltro, rientrano nella diagnosi differenziale. Le anomalie a carico delle immunoglobuline sieriche e altre manifestazioni di una alterata funzione delle cellule B si osservano spesso nei pazienti con malattia di Gaucher.35\nApparentemente i pazienti presentano un\u2019infiammazione subclinica o latente probabilmente dovuta a stimolazione cronica e attivazione del sistema immunitario da parte del glucocerebroside accumulato. L\u2019infiammazione cronica latente pu\u00f2 essere uno dei fattori responsabili di un aumento del rischio di malattia neoplastica del sistema linfoide e di altri organi. Le neoplasie pi\u00f9 comuni sono le neoplasie delle cellule B e il mieloma multiplo36, ma si sono riscontrati anche linfomi di Hodgkin e non Hodgkin e leucemia linfatica cronica.35\nPi\u00f9 recentemente, diversi gruppi hanno riportato un\u2019associazione epidemiologica tra parkinsonismo e l\u2019essere portatore di una mutazione del gene che codifica per la glucocerebrosidasi (GBA).37 Un meccanismo proposto per spiegare questa associazione \u00e8 che le mutazioni nella proteina della glucocerebrosidasi possano in qualche modo interferire con la clearance o promuovere l\u2019aggregazione di \u03b1-sinucleina.38\nAlcuni marcatori biochimici della malattia, indici di anomalie biochimiche derivanti dal coinvolgimento osseo o viscerale, sono stati identificati nei pazienti con la malattia di Gaucher e si sono dimostrati utili (seppur con dei limiti) per il monitoraggio della progressione della malattia e dell\u2019efficacia terapeutica. Questi marker comprendono la chitotriosidasi, la esosaminidasi, l\u2019enzima di conversione dell\u2019angiotensina (ACE) e la fosfatasi acida tartrato-resistente (TRAP).23\nSi ritiene che i macrofagi carichi di lipidi secernano chitotriosidasi (una chitinasi) in eccesso; di conseguenza i livelli plasmatici sono significativamente elevati nei pazienti sintomatici. Questo parametro si \u00e8 dimostrato un indicatore del carico corporeo totale di \u2018cellule di Gaucher\u2019.23\nAttualmente esistono numerose evidenze che supportano l\u2019uso della Lyso-GL1 come significativo biomarcatore della patologia. La Lyso-GL1, forma deacilata della glucosilceramide, \u00e8 diventata il primo biomarcatore della malattia di Gaucher; infatti, essendo un prodotto derivato dalla causa alla base della malattia, pu\u00f2 riflettere in modo pi\u00f9 accurato lo stato di malattia ed \u00e8 indipendente dall\u2019attivazione dei macrofagi.24\nA completamento della diagnosi, \u00e8 consigliata l\u2019analisi di mutazione. Il ruolo pi\u00f9 importante della genotipizzazione \u00e8 legato allo screening e alla consulenza genetica della famiglia dell\u2019individuo affetto dalla malattia.\nTrattamento.\nIl trattamento prevede la somministrazione endovenosa dell\u2019enzima deficitario, la betaglucosidasi (terapia enzimatica sostitutiva o ERT). La frequenza abituale delle infusioni \u00e8 di una volta ogni 2 settimane; questa \u00e8 la frequenza delle infusioni per le quali \u00e8 disponibile la maggior parte dei dati. Il primo farmaco approvato per la commercializzazione (negli USA nel 1994 e nell\u2019Unione Europea nel 1997) per il trattamento della malattia di Gaucher di tipo 1 \u00e8 noto come Cerezyme (Imiglucerasi).\nNell\u2019UE, Cerezyme \u00e8 indicato per l\u2019uso come terapia enzimatica sostitutiva a lungo termine nei pazienti con diagnosi confermata di malattia di Gaucher non neuronopatica (tipo 1) e neuronopatica cronica (tipo 3) con manifestazioni non neurologiche significative dal punto di vista clinico. Cerezyme e il suo predecessore Ceredase (alglucerasi) hanno rivoluzionato il trattamento della malattia di Gaucher, avendo dimostrato di essere in grado di far regredire, completamente o in parte, e di prevenire la comparsa delle manifestazioni principali della malattia di Gaucher, quali ad esempio l\u2019epatosplenomegalia, la trombocitopenia, l\u2019anemia, le crisi ossee e altri disturbi scheletrici e il ritardo della crescita.\nI pazienti con malattia di Gaucher neuronopatica grave e a rapida progressione sono stati sottoposti in passato a trapianto del midollo osseo.25 Pur avendo raggiunto una stabilizzazione del coinvolgimento neurologico, gli alti tassi di mortalit\u00e0 e morbidit\u00e0 associati alla procedura escludono l\u2019indicazione del trapianto di midollo osseo nella terapia attuale della malattia di Gaucher neuronopatica.26\nLa terapia enzimatica sostitutiva con Cerezyme, somministrata prima e durante la gravidanza, ha dimostrato di ridurre il rischio di aborti spontanei e di emorragie durante il parto e nel periodo post-parto. Le linee guida dell\u2019Agenzia Europea del Farmaco consigliano alle donne na\u00efve al trattamento di considerare l\u2019avvio della terapia prima del concepimento, per ottimizzare il loro stato di salute.27 Nelle donne che gi\u00e0 ricevono Cerezyme deve essere preso in considerazione il proseguimento della terapia per l\u2019intera gravidanza.27, 28\nIn mancanza di evidenze ad oggi di eventi avversi per il feto o per il bimbo allattato in corso di trattamento con Cerezyme, il medico curante pu\u00f2 essere rassicurato nell\u2019iniziare o continuare la terapia in corso di gravidanza e allattamento; se la malattia \u00e8 controllata, \u00e8 pi\u00f9 probabile che le madri vadano incontro a gravidanze e parti senza complicanze.\nIl trattamento \u00e8, inoltre, idoneo anche in et\u00e0 pediatrica dove la normalizzazione della velocit\u00e0 della crescita e l\u2019induzione del recupero sono obiettivi importanti da ottenere nei bambini che devono raggiungere il picco di massa ossea prima di arrivare all\u2019et\u00e0 adulta. Un\u2019impennata della crescita viene in genere descritta dopo 6 mesi di trattamento nei pazienti Gaucher prima della pubert\u00e0,29,30 e lo Z-score e la velocit\u00e0 di crescita annuale si avvicinano all\u2019altezza prevista, adattata all\u2019et\u00e0 per i bambini sani, dopo 12 mesi di terapia adeguata.29\nLa terapia infusionale pu\u00f2 essere somministrata anche a domicilio dopo valutazione e raccomandazione da parte del medico curante. L\u2019obiettivo della terapia domiciliare migliorare la qualit\u00e0 di vit dei pazientia.31\nL\u2019unica altra ERT ad oggi disponibile in Europa \u00e8 nota come VPRIV (Velaglucerasi alfa) approvata da FDA ed EMA nel 2010 \u201ccome terapia enzimatica sostitutiva a lungo termine dei pazienti affetti da malattia di Gaucher di tipo 1\u201d.33 Pregressi studi clinici hanno dimostrato la non inferiorit\u00e0 di VPRIV rispetto a Cerezyme 32, ma pochi dati sono disponibili sulla sua efficacia e sicurezza in gravidanza e allattamento, sulla sintomatologia scheletrica e in et\u00e0 pediatrica inferiore ai 4 anni.33 Inoltre, non \u00e8 approvato per i pazienti affetti da malattia di Gaucher di tipo 3.33\nAttualmente, \u00e8 disponibile una nuova classe di farmaci per il trattamento della malattia di Gaucher, quella delle terapie di riduzione del substrato (o SRT). Queste terapie impediscono l\u2019accumulo del substrato, la glucosilceramide, inibendone la formazione attraverso un\u2019azione diretta sulla glucosilceramide sintetasi.\nDal 2004 \u00e8 disponibile in Europa, il Miglustat (nome commerciale Zavesca), le cui indicazione terapeutica \u00e8 il trattamento orale della malattia di Gaucher di tipo 1 con sintomatologia da lieve a moderata. Tale farmaco \"pu\u00f2 essere utilizzato solo per il trattamento di pazienti per i quali la terapia di sostituzione enzimatica non \u00e8 appropriata\", dove per \"non appropriata\" si intendono i seguenti casi:\nDal 2015 \u00e8 disponibile in Europa (autorizzata con procedura centralizzata europea dalla Commissione europea con le decisioni del 19 gennaio 2015 e 11 marzo 2015 ed inserita nel registro comunitario dei medicinali con i numeri EU/1/14/974/001-2-3) la specialit\u00e0 medicinale Cerdelga (eliglustat) che, contrariamente a Miglustat, \u00e8 un \u201c\"trattamento orale di prima linea\" a lungo termine, indicato per pazienti adulti con malattia di Gaucher di tipo 1, metabolizzatori lenti, intermedi o estensivi per il CYP2D6\u201d. In Italia la determina dell\u2019Agenzia Italia Del Farmaco del 20 luglio 2016 (Gazzetta Ufficiale n. 184 del 08.08.16, pag. 20) ha regolamentato il regime di responsabilit\u00e0 e prezzo di vendita del medicinale per uso umano \u00abCerdelga\u00bb (determina n. 991).\nNel suo ampio programma di sviluppo, che ha coinvlto circa 400 pazienti in tutto il mondo, eliglustat ha dimostrato di essere efficace, in modo clinicamente significativo, sull\u2019aumento dei livelli della conta piastrinica e dell\u2019emoglobina, nella riduzione del volume splenico ed epatico e nel miglioramento dei parametri ossei nei pazienti mai trattati in precedenza; inoltre, si \u00e8 dimostrato efficace nel mantenere la stabilit\u00e0 clinica, intesa come raggiungimento degli obiettivi terapeutici prefissati, nei pazienti precedentemente trattati con la ERT.34"}
