{"id": "1769262", "revid": "1632387", "url": "https://it.wikipedia.org/wiki?curid=1769262", "title": "Different Stages (Rush)", "text": "Different Stages \u00e8 il quarto live album ufficiale della rock band canadese Rush ed \u00e8 stato pubblicato il 10 novembre 1998.\nI brani che compongono i primi due dischi sono stati registrati durante il \"Test for Echo Tour\" ed il \"Counterparts Tour\", mentre il terzo disco presenta delle tracce tratte da un concerto che i Rush tennero all'Hammersmith di Londra nel 1978 durante l\"'A Farewell to Kings Tour\". Il disco fu certificato disco d'oro dalla RIAA il 2 dicembre 1998. Dall'album sono stati estratti esclusivamente singoli promozionali. L'edizione giapponese dell'album include una traccia aggiuntiva, \"Force Ten\", posizionata tra \"Natural Science\" e \"The Spirit of Radio\".\nDescrizione.\nCon questo live album si conclude quella che solitamente viene definita come la del gruppo, segnata da un ritorno verso sonorit\u00e0 rock/hard rock, con elementi ispirati dal funk e dal rock alternativo. Questa fase \u00e8 comunque anche segnata dalle tragedie personali di Neil Peart, con il conseguente ritiro dalle scene dei Rush per circa 5 anni; la band aveva infatti interrotto ogni attivit\u00e0 in seguito ai lutti subiti dal batterista, tanto che la produzione di \"Different Stages\" \u00e8 curata dal solo Geddy Lee (con Paul Northfield) e non come d'abitudine dai Rush al completo. L'album \u00e8 dedicato alla moglie e alla figlia di Peart.\nIl disco raccoglie nei primi due dischi una selezione di brani tratti dalle pi\u00f9 recenti tourn\u00e9e del gruppo, con presenza di canzoni sia recenti che datate. Il terzo disco presenta un estratto di uno storico show dei Rush.\n\"Different Stages\" secondo Classic Rock \u00e8 un disco consigliatissimo, caratterizzato nei primi due dischi da una produzione eccezionale, dove il basso di Geddy Lee \u00e8 sempre ben in evidenza e virtuoso, cos\u00ec come l'assolo di batteria di Neil Peart considerato sovrumano. Altri punti di forza sono le rivisitazioni di alcuni arrangiamenti e l'intensit\u00e0 della musica. Il terzo disco non viene invece particolarmente apprezzato, anche se ne viene riconosciuto il suo valore collezionistico. All Music, riferendosi ai primi due dischi, ne loda il grande equilibrio e la variet\u00e0 di materiale presente, apprezza inoltre l'autenticit\u00e0 e passionalit\u00e0 della registrazione che ricorda in qualche maniera quella del primo disco dal vivo del gruppo. Il terzo disco tuttavia, contenente materiale storico e versioni dal vivo mai udite in precedenza, viene considerato il vero punto forte dell'album.\nPrincipali edizioni e formati.\n\"Different Stages\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1769267", "revid": "155634", "url": "https://it.wikipedia.org/wiki?curid=1769267", "title": "Divisione Nazionale 1933-1934", "text": "La Divisione Nazionale 1933-34 fu il 6\u00ba campionato nazionale italiano di rugby a 15 di prima divisione.\n ripartite, durante la prima fase del torneo, in tre gironi, due dei quali a 4 squadre ciascuna, e uno da 3.\nAl girone finale di quattro squadre accedettero la prima classificata di ogni girone, pi\u00f9 la vincitrice di uno spareggio a tre tra le seconde classificate; ogni gara di spareggio era da disputarsi in partita unica a Roma, ma rinunci\u00f2 dopo la prima partita, per cui lo spareggio divenne, di fatto, tra e GUF Napoli, con vittoria della prima.\nNel girone finale prevalse l' che, cos\u00ec, si laure\u00f2 campione d'Italia per la sesta volta consecutiva in sei edizioni di campionato."}
{"id": "1769268", "revid": "287204", "url": "https://it.wikipedia.org/wiki?curid=1769268", "title": "Problema di Fermi", "text": "In matematica applicata, in particolare nella didattica, una stima di Fermi, domanda di Fermi o problema di Fermi \u00e8 un problema di stima progettato per insegnare l'approssimazione, l'importanza di identificare chiaramente le assunzioni fatte, e talvolta persino l'analisi dimensionale. Prende il suo nome dal fisico del XX secolo Enrico Fermi. Tali problemi consistono solitamente nel fare ipotesi motivate sulle quantit\u00e0 che sembrano impossibili da calcolare, date le limitate informazioni disponibili.\nFermi era conosciuto per la sua abilit\u00e0 nel fare buoni calcoli approssimati con pochi o nessun dato effettivo, per questo ha dato il nome al problema. Un esempio ben documentato \u00e8 la sua stima della potenza della bomba atomica esplosa nel Trinity test, basandosi sulla distanza che percorsero dei pezzi di carta che fece cadere dalla sua mano durante l'esplosione.\nEsempio di problema di Fermi.\nIl problema classico di Fermi, generalmente attribuito a Fermi stesso, \u00e8 \"Quanti accordatori di pianoforte ci sono a Chicago?\". Una soluzione tipica a questo problema consisterebbe nel moltiplicare assieme una serie di stime che porterebbero alla risposta corretta se le stime fossero giuste. Per esempio potremmo fare le seguenti ipotesi:\nDa queste ipotesi possiamo calcolare che il numero di accordature in un singolo anno a Chicago \u00e8:\nPossiamo similmente calcolare che le accordature medie sono:\nDividendo si ottiene:\nUn esempio famoso di stima, simile in qualche aspetto ai problemi di Fermi, \u00e8 l'equazione di Drake, che cerca di stimare il numero di civilt\u00e0 intelligenti nella galassia. La domanda di base del perch\u00e9, se c'\u00e8 un numero significativo di tali civilt\u00e0, la nostra non ne ha mai incontrata una viene chiamata paradosso di Fermi.\nVantaggi e svantaggi.\nGli scienziati cercano spesso le stime di Fermi della risposta a un problema prima di arrivare a metodi pi\u00f9 sofisticati per calcolare la risposta precisa. Questo fornisce un utile controllo sui risultati: dove la complessit\u00e0 di un calcolo preciso potrebbe oscurare un grosso errore, la semplicit\u00e0 dei calcoli di Fermi li rende meno suscettibili a tali errori. (Stimare prima di qualunque calcolo preciso \u00e8 preferibile perch\u00e9 le stime intermedie potrebbero essere altrimenti deviate dalla conoscenza della risposta calcolata).\nLe stime di Fermi sono anche utili nell'avvicinarsi a problemi dove la scelta del metodo ottimale di calcolo dipende dalla dimensione attesa della risposta. Per esempio una stima di Fermi potrebbe indicare se le tensioni interne di una struttura sono abbastanza basse da poter essere descritti con l'elasticit\u00e0 lineare.\nI calcoli di Fermi spesso non sono molto accurati; in particolare ci potrebbero essere problemi con le assunzioni fatte. Ma questo tipo di analisi potrebbe dire cosa cercare per ottenere una risposta migliore: prendendo l'esempio sopra, potremmo cercare di trovare una stima migliore del numero di pianoforti accordati da un accordatore in una giornata tipica, o cercare il numero preciso degli abitanti di Chicago. Ci d\u00e0 anche una stima approssimativa che potrebbe essere sufficiente per alcuni scopi: se vogliamo avviare un negozio a Chicago che vende attrezzatura per accordare pianoforti e calcoliamo che abbiamo bisogno di almeno 10.000 potenziali clienti per rimanere in affari, possiamo ragionevolmente assumere che la stima sopra citata sia troppo inferiore a 10.000 e che si pu\u00f2 pensare a un altro tipo di attivit\u00e0 (e, con un poco pi\u00f9 di lavoro, potremmo stimare un limite superiore per il numero di accordatori di pianoforte considerando i valori ragionevolmente pi\u00f9 grandi che potrebbero apparire in ognuna delle assunzioni fatte)."}
{"id": "1769279", "revid": "1305772", "url": "https://it.wikipedia.org/wiki?curid=1769279", "title": "Zaraza", "text": ""}
{"id": "1769282", "revid": "228587", "url": "https://it.wikipedia.org/wiki?curid=1769282", "title": "La Esmeralda", "text": ""}
{"id": "1769283", "revid": "123657573", "url": "https://it.wikipedia.org/wiki?curid=1769283", "title": "Don't Cry for Me Argentina", "text": "Don't Cry for Me Argentina \u00e8 un brano musicale composto nel 1976 da Andrew Lloyd Webber su testi di Tim Rice per il musical Evita.\n\u00c8 il brano pi\u00f9 noto dello spettacolo, e una delle pi\u00f9 famose canzoni dell'autore. Originariamente intitolato \"It's Only Your Lover Returning\", prima che Rice scegliesse il titolo definitivo, \"Don't Cry for Me Argentina\" viene intonato dalla protagonista nel secondo atto, quando Evita parla alla folla dal balcone della Casa Rosada. La melodia tuttavia appare frequentemente, spesso per pochi istanti, durante lo spettacolo. Inoltre, in un diverso arrangiamento, costituisce la prima parte del brano \"Oh What a Circus\", cantato da Che all'inizio dello spettacolo.\nNell'originale edizione discografica del 1976 il brano viene eseguito da Julie Covington, che interpreta il personaggio principale. La prima interprete a eseguirlo a teatro \u00e8 invece Elaine Paige, chiamata a impersonare Evita nella prima edizione londinese dello spettacolo nel 1978 e nella successiva incisione discografica. L'interpretazione di Paige resta tra le pi\u00f9 apprezzate, tanto che l'interprete \u00e8 stata chiamata in seguito pi\u00f9 volte per incidere lo stesso brano, sia in studio che dal vivo, esibendosi anche al concerto per il 50\u00ba compleanno di Andrew Lloyd Webber alla Royal Albert Hall.\nTra le successive interpreti del brano ci sono Patti LuPone, protagonista della prima versione di Broadway nel 1979, ed Elena Roger, che ha interpretato il personaggio nel revival londinese del 2006 e in quello di Broadway del 2012. Entrambe hanno realizzato le incisioni su disco dello spettacolo. Sarah Brightman l'ha eseguito frequentemente in concerto e inciso su disco (in inglese e in spagnolo). Anche la cantante Madonna interpret\u00f2 questo brano per la versione cinematografica del musical, nel 1996.\nTra le versioni in lingua straniera, particolarmente apprezzata \u00e8 stata quella spagnola di Paloma San Basilio (\"No llores por m\u00ed, Argentina\") che, oltre ad aver interpretato il personaggio a teatro e su disco, ha frequentemente eseguito il brano in concerto.\nUn'ulteriore versione in lingua inglese viene abitualmente interpretata dal soprano Susanna Rigacci nei suoi concerti di musica da film.\nIn italiano venne cantata originariamente da Milva, nel 1977. Il cantautore italiano Francesco Guccini cita questo brano nella canzone \"Argentina\" contenuta nell'album \"Guccini\" del 1983."}
{"id": "1769290", "revid": "36426", "url": "https://it.wikipedia.org/wiki?curid=1769290", "title": "Palazzo Ridolfi", "text": ""}
{"id": "1769292", "revid": "8596", "url": "https://it.wikipedia.org/wiki?curid=1769292", "title": "\u00d3scar Carmona", "text": ""}
{"id": "1769293", "revid": "944090", "url": "https://it.wikipedia.org/wiki?curid=1769293", "title": "Obbligo scolastico", "text": ""}
{"id": "1769294", "revid": "339392", "url": "https://it.wikipedia.org/wiki?curid=1769294", "title": "Unione Sportiva Lavagnese 1919", "text": ""}
{"id": "1769296", "revid": "767487", "url": "https://it.wikipedia.org/wiki?curid=1769296", "title": "Episodi di NYPD - New York Police Department (quarta stagione)", "text": "La quarta stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 15 ottobre 1996 al 20 maggio 1997.\nIn Italia \u00e8 stata trasmessa in prima visione da Canale 5."}
{"id": "1769298", "revid": "729019", "url": "https://it.wikipedia.org/wiki?curid=1769298", "title": "Jos\u00e9 Vicente de Freitas", "text": "Per aver combattuto nelle Fiandre durante la prima guerra mondiale, ottenne la Gran Croce dell'Ordine della Torre e della Spada, la massima onorificenza portoghese.\nAder\u00ec al gruppo di colonnelli che diede vita al colpo di stato del 28 maggio 1926 con il quale si instaur\u00f2 la dittatura militare in Portogallo. Fu ministro degli Interni, quindi, il 18 aprile 1928 con l'elezione a Presidente di \u00d3scar Carmona, gli succedette nella carica di Primo ministro. Mantenne l'incarico fino all'8 luglio 1929. Successivamente fu promosso generale e ricopr\u00ec la carica di sindaco di Lisbona fino al 1933."}
{"id": "1769300", "revid": "117700352", "url": "https://it.wikipedia.org/wiki?curid=1769300", "title": "Episodi di Reaper - In missione per il Diavolo (prima stagione)", "text": "La prima stagione di \"Reaper - In missione per il Diavolo\" \u00e8 stata trasmessa negli USA dalla The CW dal 25 settembre 2007 al 20 maggio 2008.\nLa prima stagione \u00e8 andata in onda in Italia sul canale satellitare Fox dal 15 maggio 2008 ogni gioved\u00ec alle 21.00 con un episodio settimanale, concludendosi l'11 settembre 2008. In chiaro ha esordito il 18 settembre 2008 su MTV sempre ogni gioved\u00ec alle 21:00 con un episodio a settimana (eccezion fatta per il 6 novembre in cui MTV sostitu\u00ec il telefilm in occasione della diretta degli MTV Europe Music Awards; per recuperare, il 25 dicembre venne mandata in onda una doppia puntata), concludendosi il 22 gennaio 2009.\nMi hanno venduto l'anima.\nTrama.\nSam Oliver \u00e8 sempre stato il classico tipo senza scopi o sogni da realizzare. Lavora presso un grande supermercato \"Work Bench\" insieme agli inseparabili amici Sock, Ben e alla bella Andy. Tuttavia, il giorno del suo ventunesimo compleanno, la sua vita prende una svolta imprevista quando scopre che i suoi genitori hanno venduto la sua anima al Diavolo e che ora deve diventare un cacciatore di anime per conto di Satana in persona. Inizialmente sconvolto dalle continue apparizioni di Satana, Sam decide di assumersi le proprie responsabilit\u00e0 e intraprendere questo secondo lavoro al servizio di Lucifero.\nColpi di fulmine.\nTrama.\nAl risveglio, Sam scopre che tutto quel che tocca gli procura una scossa. Satana gli spiega che \u00e8 dovuto a un'anima fuggita dall'inferno che lui deve catturare. L'anima era un disonesto commerciante di energia e ora succhia l'elettricit\u00e0 dalle linee di alta tensione con la quale uccide le sue vittime.\nTutto mio.\nTrama.\nSam, Ben e Sock devono catturare un'anima che usa gli insetti per uccidere. Sam, Sock e Ben scoprono che l'anima \u00e8 una donna arrabbiata che invia i suoi insetti contro chiunque abbia a che fare con l'uomo che ha amato in vita (e a cui aveva ucciso la moglie per stare insieme). Intanto Andi incontra un ragazzo del college che la incoraggia a tornare a scuola a tempo pieno e lasciare il lavoro.\nAbracadabra.\nTrama.\nDopo avergli negato il permesso di uscire con Andi, il Diavolo incarica Sam di catturare l'anima di un prestigiatore che uccide chiunque non apprezzi i suoi numeri. Intanto Sam inizia a interessarsi al contratto che lo lega al Diavolo. Nel catturare l'anima finir\u00e0 col compromettere un'uscita con Andi e il rapporto con la ragazza.\nA proposito di melma.\nTrama.\nSam riesce a farsi consegnare dal Diavolo una copia del contratto stipulato dai suoi genitori, ma il libro \u00e8 composto da migliaia di pagine, in latino, e cos\u00ec suo padre si offre di aiutarlo a tradurlo. Il giorno dopo Sam scopre che non riesce a smettere di scivolare e cadere mentre cammina a causa della fuga di un'altra anima dall'Inferno. Con l'aiuto di Josie il trio di amici scopre che l'anima era ex dirigente di un'industria chimica che smaltiva rifiuti tossici. Alla fine dell'episodio si vede il padre di Sam strappare via alcune pagine del contratto e bruciarle nel camino.\nLeon.\nTrama.\nSam e Sock catturano l'anima di Leon, un evaso che commise un omicidio secoli fa. Ma Leon cerca di convincerli che grazie all'aiuto della sua terapista \u00e8 ormai completamente cambiato. Quando portano il contenitore da Gladys scoprono che tutti i demoni sono in vacanza per Halloween. Pi\u00f9 tardi l'anima viene liberata da Sock e Leon tenta cos\u00ec di aiutare Sam per dimostrargli che \u00e8 cambiato nel catturare l'anima di un serial killer chiamato \"il macellaio\". Leon per\u00f2 mette in trappola i due e scappa. Alla fine Sam cattura entrambe le anime e Leon si scusa, per quello che ha fatto perch\u00e9 \u00e8 davvero cambiato. A fine episodio Sam riesce anche a fare pace con Andi.\nL'amore non esiste.\nTrama.\nSam e gli altri sono a caccia di due anime, Holly e Kit, che provocano incidenti stradali per mantenere viva la loro relazione. Intanto il Diavolo fa in modo che Sam si innamori di un'altra ragazza, Taylor, che il giovane ha conosciuto in un bar ma Sam alla fine non cede alla tentazione.\nIl poliziotto.\nTrama.\nSock \u00e8 ossessionato dal demone Gladys che viene a far degli acquisti sospetti. Insieme a Ben la segue fino a casa e sospetta che il demone stia nascondendo dei cadaveri. Intanto il Diavolo chiede a Sam di catturare l'ultima anima scappata, un condannato a morte che \u00e8 ritornato per uccidere tutti quelli che hanno contribuito a mandarlo in prigione quando era vivo.\nCenere sei e....\nTrama.\nSam viene mandato dal Diavolo a riparare la lavatrice di una donna chiamata Mimi. Il ragazzo parlando con lei scopre che \u00e8 la fidanzata del Diavolo, anche se la donna pensa che sia un affascinante uomo d'affari di nome Jerry che si rifiuta d'impegnarsi seriamente con lei. Oltre a questo a Sam tocca catturare l'anima di un ex proprietario di pompe funebri che usa le ceneri dei corpi che aveva cremato per uccidere i vivi. Mimi intanto presenta sua figlia Cady a Sam e il ragazzo inizia a esserne attratto ma sospetta che sia la figlia del Diavolo.\nIl bottino.\nTrama.\nSam inizia segretamente a vedersi con Cady, visto che i suoi due amici sospettano che sia la figlia del Diavolo. Stavolta le ultime due anime scappate erano due rapinatori di banche che sono tornate a recuperare il bottino nascosto prima della loro morte. Sam, Sock, e Ben catturano i due fuggitivi e trovano il denaro rubato, iniziando a discutere se tenerlo e spenderlo o no.\nFame di fama.\nTrama.\nSam, mentre sar\u00e0 intento a catturare l'anima di un cannibale, cerca di convincere un musicista senza talento a non vendere la sua anima al Diavolo. Intanto la madre di Sock torna dal suo viaggio a Las Vegas annunciando di essersi sposata. Il figlio rifiuta di accettare il nuovo padre e si trasferisce da Sam dopo che viene cacciato via di casa dalla madre. Andi si dimostra gelosa del rapporto tra Sam e Cady. Sia Josie che Andi iniziano inoltre ad insospettirsi per il comportamento dei loro tre amici.\nVedere l'invisibile.\nTrama.\nSock, Ben e Sam si trasferiscono nel nuovo appartamento, dove incontrano i loro vicini: Steve e Tony, una coppia gay sorprendentemente amichevole. Nel frattempo i rapporti tra Sam e Cady si raffreddano, visto che quando sta con lei succedono cose strane e pensa che questo sia dovuto al fatto che lei \u00e8 la figlia del Diavolo. In questo episodio Sam decide di catturare l'anima, un essere invisibile che uccide le persone che fanno jogging al parco, riuscendoci senza l'aiuto del Diavolo: malgrado gli offra un paio d'occhiali che permettono di vedere la malvagit\u00e0 nascosta nelle persone, Sam riesce a individuarlo con della vernice. Alla fine, nonostante grazie agli occhiali e a un'affermazione di Satana stesso, Sam capisca che Cady non \u00e8 la figlia del diavolo lei propone a Sam di prendersi una \"pausa\". Sam scopre che i loro vicini sono demoni e decide di evitarli sebbene sembrino davvero delle ottime persone.\nBella e dannata.\nTrama.\nStavolta l'anima fuggita dall'inferno \u00e8 quella di una ex-modella invidiosa che con l'acido uccide e sfigura le persone che reputa pi\u00f9 carine di lei. Intanto Andi confessa i suoi sentimenti a Sam che decide di troncare la sua relazione con Cady per stare con l'amica. Steve e Tony aiutano Sam nella sua caccia e il trio diventa cos\u00ec amico dei due demoni. All'appuntamento con Sam (che cerca anche di catturare l'anima) Andi rischia di venir uccisa dall'anima. Sam cattura l'anima, ma Andi finisce all'ospedale per l'incidente d'auto in cui viene coinvolta. A fine episodio Steve svela a Sam che vuole combattere il Diavolo.\nRibellione.\nTrama.\nSam deve catturare l'anima di un avvocato che uccide le persone privandole del sangue, cos\u00ec grazie a Sock e Ben gli tende una trappola, riuscendo a catturarlo. Intanto Steve e Tony gli propongono di unirsi a un'armata di demoni, intenzionati a uccidere il Diavolo. Sam accetta e riesce a farsi dare, con un inganno, il numero di cellulare del Diavolo potendo, in questo modo, evocarlo davanti a lui in qualunque momento desideri. Intanto la sua relazione con Andi continua anche se con qualche perplessit\u00e0; Sock inoltre riconquista Josie per non lasciarla a Ted. Mentre tutti i demoni congiurati sono riuniti in attesa che Sam chiami il Diavolo, cos\u00ec da poterlo uccidere con una spada celestiale. Ben e Sock scoprono che il loro nuovo appartamento \u00e8 stato in realt\u00e0 scelto da Diavolo e avvertono Sam della trappola ma \u00e8 troppo tardi, il Diavolo uccide tutti i demoni ribelli. A fine episodio si vede Tony ferito ma ancora vivo tra le macerie, furioso.\nVoglia di paternit\u00e0.\nTrama.\nTony appare davanti a Sam e lo avvisa che sta riorganizzando il gruppo di demoni ribelli. Sam deve catturare un'anima che lavora come donatore di sperma utilizzando questa volta come contenitore una falce. Mentre Sock e Sam provano a maneggiarla, Andi, di nascosto, li vede e decide di seguirli. Vedendo Sam usare proprio la falce per fare a pezzi un tizio, la ragazza crede che questi sia un serial-killer. Per evitare che Andi chiami la polizia decide di farle sapere che lui lavora per il diavolo; e per evitare che il Diavolo faccia tacere la ragazza con i suoi metodi, stringe un nuovo patto con lui. Sam sar\u00e0 cos\u00ec costretto a spiare Tony.\nTranelli.\nTrama.\nSam vede Andi innamorata del suo ex Greg, cos\u00ec inizia a indagare scoprendo che lui ha venduto l'anima al Diavolo per stare insieme alla ragazza. Intanto Sam viene attaccato da una misteriosa anima con maschera e motosega e si fa aiutare da Gladys per farsi dare un contenitore. Si scopre che l'anima non \u00e8 altro che la manifestazione della rabbia di Greg e che il Diavolo ci ha messo nuovamente il suo zampino. Alla fine Sam riesce a riscattare l'anima di Greg, ravveduto.\nLa talpa.\nTrama.\nSam cattura pi\u00f9 volte l'anima di un donnaiolo che continua a sfuggire dall'Inferno ma inutilmente. Il Diavolo dice a Sam che c'\u00e8 una talpa nell'Inferno, e si scopre che \u00e8 Gladys, innamorata dell'uomo. Intanto sotto consiglio di Andi il ragazzo passa il contratto a Tony nella speranza di poterlo studiare meglio, e il demone scopre che alcune pagine riguardanti il vero padre di Sam sono state strappate. Gladys finisce all'Inferno come punizione ma Sam convince il Diavolo a perdonarla, facendo crescere il sospetto di Tony che il ragazzo sia il figlio del Diavolo.\nCancun.\nTrama.\nTemendo che Sam rappresenti un pericolo ben peggiore del Diavolo, Tony e gli altri demoni pianificano di attirarlo in una trappola. Intanto Sam cattura l'anima di una chiromante che mette in dubbio l'identit\u00e0 del suo vero padre. Sock inizia a frequentare una demone che baciandolo trasmette per brevi periodi a Sock super forza e super velocit\u00e0 accorciandogli per\u00f2 a ogni bacio la vita. Sam viene a conoscenza dei sospetti di Tony e viene messo in trappola insieme al padre ma, grazie all'intervento di Steve, che \u00e8 riuscito a ottenere la grazia di Dio, frena l'ira del demone salvando cos\u00ec Sam dall'essere sepolto vivo. A fine episodio si vede la madre di Sam scavare e rinvenire il marito, stranamente ancora vivo e illeso."}
{"id": "1769301", "revid": "144796", "url": "https://it.wikipedia.org/wiki?curid=1769301", "title": "Artur Ivens Ferraz", "text": ""}
{"id": "1769302", "revid": "339392", "url": "https://it.wikipedia.org/wiki?curid=1769302", "title": "Unione Sportiva Novese", "text": ""}
{"id": "1769304", "revid": "118845076", "url": "https://it.wikipedia.org/wiki?curid=1769304", "title": "Giano (fiume)", "text": "Il Giano \u00e8 un fiume che nasce dalle pendici del monte Maggio (1227 m s.l.m.) nel comune di Fabriano, attraversa il centro abitato della frazione di Cancelli e, pi\u00f9 a valle la citt\u00e0 di Fabriano. \u00c8 un affluente di sinistra del fiume Esino nelle cui acque si versa in localit\u00e0 Borgo Tufico, sempre nel territorio del comune di Fabriano, per una lunghezza complessiva di 26,8\u00a0km. Nel suo percorso riceve 4 affluenti: il fosso di Serradica in localit\u00e0 Cancelli; il torrente di Valleremita all'altezza del cimitero di Cancelli, 2\u00a0km a valle della frazione; il torrente Rio Bono in localit\u00e0 Setteponti, a valle di Fabriano ed il fosso di Argignano presso Campo dell'Olmo all'altezza della cascata in prossimit\u00e0 del ponte Massena sulla strada statale 76.\nFino ad alcuni anni or sono, il fiume nel suo corso urbano era stato coperto con un \"guscio\" di cemento, fin quando un comitato cittadino ha richiesto il ripristino dello stato naturale alle autorit\u00e0 cittadine, che hanno acconsentito all'istanza. "}
{"id": "1769306", "revid": "188116", "url": "https://it.wikipedia.org/wiki?curid=1769306", "title": "Domingos Oliveira", "text": ""}
{"id": "1769310", "revid": "1305772", "url": "https://it.wikipedia.org/wiki?curid=1769310", "title": "Oracolo di Apollo", "text": ""}
{"id": "1769311", "revid": "767487", "url": "https://it.wikipedia.org/wiki?curid=1769311", "title": "Episodi di NYPD - New York Police Department (quinta stagione)", "text": "La quinta stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 30 settembre 1997 al 19 maggio 1998.\nIn Italia \u00e8 stata trasmessa in prima visione da Canale 5."}
{"id": "1769313", "revid": "287204", "url": "https://it.wikipedia.org/wiki?curid=1769313", "title": "Episodi di NYPD - New York Police Department (sesta stagione)", "text": "La sesta stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 20 ottobre 1998 al 25 maggio 1999.\nIn Italia \u00e8 stata trasmessa in prima visione da Canale 5.\nAttacco cardiaco.\nTrama.\nun poliziotto del 27\u00ba distretto assiste ad un omicidio, ubriaco e in compagnia di una prostituta uccide uno di questi ragazzi e ne ferisce un altro. Andy comunque lo tira fuori dai guai. Bobby ha un attacco di cuore e viene portato all'ospedale dove lo rassicurano che non \u00e8 un infarto e che presto verr\u00e0 dimesso."}
{"id": "1769314", "revid": "767487", "url": "https://it.wikipedia.org/wiki?curid=1769314", "title": "Episodi di NYPD - New York Police Department (settima stagione)", "text": "La settima stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dall'11 gennaio al 23 maggio 2000.\nIn Italia \u00e8 stata trasmessa in prima visione da Canale 5."}
{"id": "1769315", "revid": "1934238", "url": "https://it.wikipedia.org/wiki?curid=1769315", "title": "Legge elettorale italiana del 1946", "text": "La legge elettorale del 1946 fu la normativa proporzionalistica che, con alcune variazioni, struttur\u00f2 il funzionamento delle elezioni politiche italiane dalla fine della seconda guerra mondiale fino al 1993.\nQuadro normativo.\nLa legge elettorale proporzionale fu introdotta dopo la fine del fascismo e della guerra, con il decreto legislativo luogotenenziale n. 74 del 10 marzo 1946, dopo essere stata approvata dalla Consulta nazionale il 23 febbraio 1946 con 178 s\u00ec e 84 no.\nConcepita per gestire le elezioni dell'Assemblea Costituente previste per il successivo 2 giugno, fu poi recepita come normativa elettorale per la Camera dei deputati con la legge n. 6 del 20 gennaio 1948. La formula proporzionale del testo fu successivamente e temporaneamente sconvolta dalla legge n. 148 del 1953 la quale, su iniziativa del governo di Alcide De Gasperi, introdusse un \"premio di maggioranza\" per la coalizione che avesse eventualmente raggiunto la maggioranza assoluta dei consensi: tale modifica, fortissimamente osteggiata dalle opposizioni che la bollarono con l'epiteto di \"Legge Truffa\", non dispieg\u00f2 mai i suoi effetti perch\u00e9 nella successiva tornata elettorale le forze di governo non riuscirono a conseguire il \"quorum\" previsto. Fu cos\u00ec che il \"premio\" fu abolito senza mai aver trovato applicazione e l'intera normativa trov\u00f2 definitiva sistemazione col testo unico n. 361 del 30 marzo 1957.\nPer quanto riguarda il Senato della Repubblica, i suoi criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro larghissimamente proporzionale.\nRimasto in vigore per quasi cinquant'anni, il sistema elettorale proporzionale fu oggetto di pesanti critiche nei primi anni novanta, in quanto giudicato causa di frammentazione partitica ed instabilit\u00e0 governativa; fu abolito a seguito del referendum del 18 aprile 1993, lasciando campo ad un sistema prevalentemente maggioritario, il \"Mattarellum\".\nCircoscrizioni.\nIl territorio nazionale italiano era suddiviso in 32 circoscrizioni plurinominali assegnatarie di un numero di seggi variabili a seconda della popolazione. Ogni circoscrizione comprendeva una o pi\u00f9 province, secondo il seguente elenco:\n, nonostante il negativo svolgimento della guerra avesse sottratto al controllo dello Stato vasti territori sui confini orientali, oggetto dal 1943 dapprima all'occupazione tedesca, e poi a quella jugoslava. Nei fatti, le elezioni per l'Assemblea Costituente non ebbero luogo nei territori ancora sottoposti all'occupazione militare degli eserciti delle Nazioni Unite, cio\u00e8 l'Alto Adige - amputando l'VIII circoscrizione - e l'intera Venezia Giulia, rendendo inefficace la congegnata XII circoscrizione. L'entrata in vigore del Trattato di pace comport\u00f2 il ristabilimento nella sua pienezza della circoscrizione del Trentino - Alto Adige, mentre la parte della Provincia di Gorizia che fu restituita all'Italia fu aggregata all'XI circoscrizione di Udine. Quando poi nel 1954 anche il circondario di Trieste torn\u00f2 sotto la sovranit\u00e0 italiana, la nuova provincia divenne la minuscola parte residua della finalmente attivata XII circoscrizione.\nFunzionamento per la Camera.\nIn base alla legge in oggetto, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti. La legge originaria per la Costituente prevedeva qui una lista bloccata di grandi personalit\u00e0, da cancellare automaticamente dalle liste circoscrizionali in caso di elezione nazionale, salvo poi dar loro un potere di opzione nel 1948: le critiche a questa facolt\u00e0 port\u00f2 poi ad elaborare dalla terza legislatura un complicato meccanismo di reinserimento dei seggi nazionali nelle circoscrizioni locali.\nPer accedere alla ripartizione dei seggi i partiti dovevano conseguire almeno 300.000 voti validi ed un quoziente pieno in una circoscrizione.\nLa normativa sul Senato.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art.57). Ogni Regione era suddivisa in tanti collegi uninominali quanti erano i seggi ad essa assegnati. All'interno di ciascun collegio, veniva eletto il candidato che avesse raggiunto il \"quorum\" del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza. Essendo come detto un puro \"pro forma\", la mappa dei collegi disegnata nel 1948 non venne mai aggiornata, neppure nel 1963 quando una riforma costituzionale aument\u00f2 i seggi del Senato, e rimase quindi identica per 45 anni. Infatti nel 1958 si adott\u00f2 il sistema del \"collegio storico\", secondo cui i collegi non venivano modificati, anche qualora ad una regione venisse assegnato un numero maggiore di seggi.\nI seggi assegnati con sistema maggioritario sono riportati nella seguente tabella:"}
{"id": "1769316", "revid": "23117", "url": "https://it.wikipedia.org/wiki?curid=1769316", "title": "Associazione Calcio Saluzzo", "text": ""}
{"id": "1769317", "revid": "287204", "url": "https://it.wikipedia.org/wiki?curid=1769317", "title": "Episodi di NYPD - New York Police Department (ottava stagione)", "text": "Lottava stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 9 gennaio al 22 maggio 2001.\nIn Italia \u00e8 stata trasmessa in prima visione da Canale 5."}
{"id": "1769323", "revid": "486946", "url": "https://it.wikipedia.org/wiki?curid=1769323", "title": "Savona 1907 Football Club", "text": ""}
{"id": "1769325", "revid": "767487", "url": "https://it.wikipedia.org/wiki?curid=1769325", "title": "Episodi di NYPD - New York Police Department (nona stagione)", "text": "La nona stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 6 novembre 2001 al 21 maggio 2002.\nIn Italia \u00e8 stata trasmessa in prima visione da Canale 5."}
{"id": "1769328", "revid": "767487", "url": "https://it.wikipedia.org/wiki?curid=1769328", "title": "Episodi di NYPD - New York Police Department (decima stagione)", "text": "La decima stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 24 settembre 2002 al 20 maggio 2003.\nIn Italia \u00e8 stata trasmessa da Rete 4 nel 2006."}
{"id": "1769329", "revid": "1573940", "url": "https://it.wikipedia.org/wiki?curid=1769329", "title": "Libro dei Song", "text": "Il Libro dei Song (cinese tradizionale: \u5b8b\u66f8; cinese semplificato: \u5b8b\u4e66; pinyin: S\u00f2ng Sh\u016b) \u00e8 un testo che raccoglie documenti storici relativi alla dinastia Song del Sud del periodo della storia cinese che \u00e8 noto sotto il nome di Dinastie del Nord e del Sud. Autore del libro fu Ch\u00e9n Yu\u0113 (\u6c88\u7d04) (441-513), attivo sotto la dinastia Liang.\nIl \"Libro dei Song\", scritto negli anni 492-493, copre il periodo storico dal 420 al 479, e fa parte delle \u00abVentiquattro Storie\u00bb, un insieme tradizionale di cronache ufficiali riferite alla storia della Cina. Originariamente composto di 100 capitoli, alcuni di questi andarono perduti e furono ricostruiti in seguito da documenti provenienti dalla \"Storia delle dinastie meridionali\" di L\u01d0 Y\u00e1nsh\u00f2u e da altre opere minori.\nCollegamenti esterni.\nIndice dei capitoli (in cinese)"}
{"id": "1769330", "revid": "339392", "url": "https://it.wikipedia.org/wiki?curid=1769330", "title": "Unione Sportiva Sestri Levante 1919", "text": ""}
{"id": "1769331", "revid": "1652635", "url": "https://it.wikipedia.org/wiki?curid=1769331", "title": "Molino del Piano", "text": "Molino del Piano (originariamente Molino del Pievano) \u00e8 una frazione del comune di Pontassieve sita a circa 7 km dal capoluogo.\nIl paese presenta una direttrice principale che \u00e8 via Fratelli Carli, tratto della strada che a sud si collega al centro abitato di Le Sieci e alla via Aretina, e a nord si biforca in corrispondenza della piazza Giacomo Matteotti nei percorsi che portano all'Olmo (crocevia di percorsi territoriali fondamentali quali la via Faentina o la via Bolognese) o verso Doccia.\nDi recente realizzazione \u00e8 il nuovo assetto di piazza Vittorio Emanuele, detta in loco \"Il Piazzone\", che si affaccia sulla via Fratelli Carli, ed \u00e8 stata risistemata con arredi urbani nel 2006, trasformata da semplice parcheggio asfaltato, in giardino e area di sosta razionalizzata.\nStoria.\nIl centro abitato prende nome da un mulino in funzione ai primi del Trecento. Di questo mulino rimane ancora l'edificio principale, trasformato in residenza, e gran parte del canale di adduzione. Il mulino sorgeva in corrispondenza dell'incrocio di strade che portavano alle valli secondarie del bacino del torrente Sieci: Santa Brigida, Fornello, Doccia, Lubaco, Monteloro. La chiesa parrocchiale di San Martino viene citata fin dal 1400, e fu edificata in corrispondenza della strada che arrivava al castello di Torre a Decima. Il vero sviluppo del centro abitato si ebbe a partire dal 1700, e alla fine del secolo la chiesa venne totalmente ricostruita.\nCultura.\nTra le associazioni del paese si ricorda la \"Filarmonica Giacomo Puccini\" di Molino del Piano, fondata nel 1866, luogo di aggregazione, sede della Banda, di corsi di musica e di ballo. Impegnata in iniziative di solidariet\u00e0 e culturali, il cui momento centrale \u00e8 la Festa della Musica, a luglio."}
{"id": "1769333", "revid": "879070", "url": "https://it.wikipedia.org/wiki?curid=1769333", "title": "Stemma della Norvegia", "text": "Lo stemma della Norvegia \u00e8 uno dei pi\u00f9 antichi stemmi europei ed \u00e8 l'attuale emblema ufficiale di stato del Regno di Norvegia. Lo scudo \u00e8 composto da un leone d'oro, linguato e coronato, impugnante un'ascia al naturale, caricato su campo rosso.\nStoria.\nGi\u00e0 nel XIII secolo il re Haakon IV Haakonsson utilizzava uno scudo raffigurante un leone. Nel 1280 il re Eirik II Magnusson aggiunse la corona e l'ascia. L'ascia \u00e8 lo strumento del martirio di sant'Olav, usata per ucciderlo nella battaglia di Stiklestad nel 1030.\nLa struttura dello stemma norvegese \u00e8 cambiata nel corso dei secoli: nel tardo medioevo il manico dell'ascia divenne pi\u00f9 lunga fino a sembrare un'alabarda. Successivamente il manico divenne ricurvo al fine di adattarne alla forma per stamparla sulle monete. L'alabarda \u00e8 stata ufficialmente scartata mediante un regio decreto nel 1844, reintroducendo l'ascia originaria.\nNel 1905 lo scudo venne nuovamente cambiato, questa volta avvicinandolo al modello medievale, conferendogli una forma pi\u00f9 triangolare sul modello dello scudo classico definito \"svizzero\". Lo stemma di Stato \u00e8 stato invece introdotto nel 1937 e leggermente modificato nel 1992.\nLo stemma \u00e8 sempre sormontato dalla corona regale. Durante la seconda guerra mondiale il regime filonazista di Quisling continu\u00f2 a utilizzare lo stemma con il leone, ma spesso la corona veniva omessa. Nel 1943 lo stemma venne munito di una corona medioevale, ma il legittimo governo norvegese in esilio continu\u00f2 a utilizzare lo stemma con la corona regale.\nLo stemma del 1905 \u00e8 ancora utilizzato dalla famiglia reale."}
{"id": "1769334", "revid": "4175", "url": "https://it.wikipedia.org/wiki?curid=1769334", "title": "Marcus Rose", "text": "Biografia.\nComp\u00ec gli studi superiori a Loughborough e universitari a Durham a Cambridge per la cui squadra di rugby vinse nel 1980 il Varsity Match contro Oxford con 9 punti personali, e gioc\u00f2 come estremo per e Coventry.\nNel 1981 esord\u00ec in Nazionale inglese nel Cinque Nazioni di quell'anno, poi disput\u00f2 altri due incontri prima di essere tenuto fuori squadra per quasi 5 anni.\nNel 1987 fu chiamato nella rosa che disput\u00f2 la I edizione della Coppa del Mondo di rugby, ma un infortunio rimediato nella fase a gironi durante un incontro con l' mise fine alla sua carriera internazionale dopo solo 10 \"test match\" e 82 punti segnati.\nNel 2008 fu cooptato nel consiglio dei fiduciari dell'Hatfield College presso l'Universit\u00e0 di Durham."}
{"id": "1769343", "revid": "124003501", "url": "https://it.wikipedia.org/wiki?curid=1769343", "title": "Cristian Cocco", "text": "Biografia.\nDebutta in televisione nel 2000 come \"barzellettiere\" nel programma \"La sai l'ultima?\", dove arriva in finale e vince l'ottava puntata. Alla fine dello stesso anno viene ingaggiato come inviato sardo della popolare trasmissione TV di Antonio Ricci \"Striscia la notizia\": durante i servizi appare in video vestito con abiti che richiamano il celebre costume sardo maschile e si occupa di smascherare magagne, sprechi di denaro pubblico ed ingiustizie in terra sarda.\nNel 2008 Antonio Ricci lo invia per la seconda volta (la prima volta era stata nel 2004) nei pressi del Teatro Ariston di Sanremo per intercettare e \"disturbare\" i cantanti che partecipano al 58\u00ba Festival di Sanremo, dove tra gli altri cantanti incontra Al Bano che propone un connubio artistico. Sempre nel 2008 partecipa allo Zecchino d'Oro in veste di padrino di una bambina in gara, cantando con lei e i Tenorenis la canzone \"Attenti alla musica\".\nNel 2009 e nel 2011 ha partecipato a due edizioni di \"Paperissima Sprint\". Nell'estate del 2013 parteciper\u00e0 ad una nuova edizione di \"Paperissima Sprint\" insieme a Giorgia Palmas, Vittorio Brumotti e il Gabibbo. Ad accompagnare Cristian Cocco negli sketch la sua Aj\u00f2 Band e un gruppo di artisti circensi denominati per l'occasione i Circocco.\nDa giugno a settembre 2014 fa parte del cast di \"Paperissima Sprint.\" per la quarta volta, impersonando un improbabile bagnino, \"su bagninu\", oltre ad intervenire con intermezzi musicali insieme ai \"\"Sonausu\".\nA settembre 2017 debutta come attore nella Fiction di Canale 5 \"L'isola di Pietro\"\" interpretata da Gianni Morandi, nei panni dell'ispettore Pinna, ruolo che continuer\u00e0 ad assumere anche nelle altre stagioni.\nI Tenorenis.\nDal 2004 \u00e8 accompagnato stabilmente da tre cantanti-coristi che girano sotto il nome di \"Tenorenis\", nome da lui inventato, che deriva dal gioco di parole formatosi quasi naturalmente dal canto tipico sardo \"a tenores\" e dal nome del popolarissimo Tony Renis, che fu il direttore artistico del Festival di Sanremo nell'anno della nascita del gruppo. Nella primavera 2008 Cocco inventa le \"Quote Rosas\", tre avvenenti ragazze cantanti, considerate la risposta al femminile dei Tenorenis, che usano un abbigliamento che richiama l'originale costume sardo femminile, ma pi\u00f9 moderno e provocante. Dal 2011 invece si fa affiancare saltuariamente da due gemelle.\nDal 2012 ritorna alle origini realizzando i servizi per \"Striscia la notizia\" da solo.\nI tre lo hanno affiancato anche in alcune edizioni di \"Paperissima Sprint\"."}
{"id": "1769345", "revid": "74801", "url": "https://it.wikipedia.org/wiki?curid=1769345", "title": "Conti di Brienne", "text": "I conti di Brienne sono una famiglia nobile francese.\nEssi fanno risalire il loro pi\u00f9 remoto antenato a Engilbert, che visse al tempo di Ugo Capeto nel X secolo. La contea aveva al suo centro il paese medioevale di Brienne-le-Ch\u00e2teau nella regione della Champagne-Ardenne.\nUno di loro Giovanni di Brienne divenne Re di Gerusalemme e di Costantinopoli; un altro fu duca d'Atene. La famiglia si estinse nel 1356, con Gualtieri VI di Brienne, connestabile di Francia."}
{"id": "1769350", "revid": "110157", "url": "https://it.wikipedia.org/wiki?curid=1769350", "title": "Museo diocesano Giovanni Tarantini", "text": "Il Museo diocesano Giovanni Tarantini di recente istituzione ha sede nel palazzo del Seminario in piazza Duomo a Brindisi. \nPatrimonio.\nNell'atrio sono materiali lapidei riferibili alla fabbrica della cattedrale e a chiese del centro storico; in particolare statua in pietra di san Rocco (XVI-XVII secolo) e campana della chiesa di Sant'Anna, del maestro Bartolomeo (XIV secolo). \nNelle sale sono esposte l'Idria di marmo serpentino realizzata nell'VIII secolo in Egitto; la teca di San Teodoro, lavoro d'oreficeria meridionale del XIII o XIV secolo, a lastre d'argento sbalzate con \"Scene della vita del santo\"; resti di tessuto orientale (sciamito) del Duecento dalla teca di San Teodoro; leggio ligneo della chiesa di San Benedetto del 1665. \nTra i dipinti una pregevole tela di Antonio Verrio (\"Cacciata di Agar\") e altri di botteghe locali o di scuola romana e napoletana: \"Madonna con Bambino\", tela di bottega locale della seconda met\u00e0 del XVI secolo; \"San Francesco Saverio\", del brindisino Giovanni Scatigno (1749); \"Madonna del Purgatorio\", di Barnaba Zizzi (1789); \"L'angelo con la scala della croce, simbolo della Passione\" attribuito ad ambito di Simon Vouet; \"Maddalena\", olio su tela di ambiente solimenesco (XVIII secolo).\nVi \u00e8 inoltre conservato l'importante l'Archivio Capitolare, con bolle pontificie e diplomi di re normanni, svevi, angioini; tra questi un \"Privilegium\", pergamena del 1219 che reca la firma autografa dell'imperatore Federico II."}
{"id": "1769373", "revid": "1272592", "url": "https://it.wikipedia.org/wiki?curid=1769373", "title": "Monumenti di Brindisi", "text": "Questo \u00e8 un elenco in ordine alfabetico di monumenti presenti a Brindisi o nel suo territorio storico: castelli, palazzi, fontane, chiese, conventi e altri luoghi notevoli. "}
{"id": "1769375", "revid": "767487", "url": "https://it.wikipedia.org/wiki?curid=1769375", "title": "Kevin Eubanks", "text": "Informazioni biografiche.\nEubanks nasce e cresce a Philadelphia, dove inizia a studiare il violino all'et\u00e0 di 7 anni con buoni risultati, diventando poi altrettanto bravo a suonare il pianoforte e la tromba. Racconta di essersi innamorato della chitarra ad un memorabile concerto di James Brown al quale aveva assistito a 12 anni e che poi, quando annunci\u00f2 ai genitori che gli sarebbe piaciuto aggiungere la chitarra alla sua strumentazione, essi furono tutt'altro che contenti al pensiero di dover pagare altre lezioni. Ci\u00f2 nonostante, acquist\u00f2 una chitarra e cominci\u00f2 a imparare a suonarla da autodidatta.\nI suoi riferimenti erano Wes Montgomery, John McLaughlin e Jimi Hendrix.\nHa suonato con Art Blakey, Roy Haynes, Slide Hampton, e Sam Rivers prima di cominciare a condurre il proprio gruppo nel 1983. Come il fratello Robin Eubanks, trombonista jazz, ha partecipato a registrazioni in studio con Dave Holland.\nDirige la \"Tonight Show Band\" dal 1995, nel quale \u00e8 stato apprezzato anche per la sua spontanea comicit\u00e0.\nOltre alla carriera televisiva ha pubblicato numerosi album da solista, o al fianco di altri musicisti jazz di rilievo.\nNel 2005, Eubanks riceve una laurea d'onore dal Berklee College of Music, di cui \u00e8 ex allievo. \u00c8 anche un membro della confraternita Kappa Alpha Psi.\n\u00c8 un grande fan dei Philadelphia Flyers, infatti durante il \"The Tonight Show\" indossa spesso cappellini con il logo della squadra e quando gli Eagles persero al Super Bowl contro i Patriots, si \u00e8 immerso in una gigantesca pentola di zuppa con pezzi di gamberi e latte del New England.\nEubanks \u00e8 vegetariano e promuove la dieta vegetariana come elisir per la salute. Il 26 giugno 2007, PETA ha scelto Eubanks come \"il pi\u00f9 sexy vegetariano vivente\".\nEubanks \u00e8 un grande ammiratore dei romanzi di Stephen King e occasionalmente partecipa agli AVN Awards.\nKevin Eubanks ha una relazione molto stretta con i suoi fans e attraverso la sua pagina web, offre una sezione, chiamata \"Personals\", dove chiunque pu\u00f2 fargli domande alle quali risponde personalmente."}
{"id": "1769376", "revid": "1005847", "url": "https://it.wikipedia.org/wiki?curid=1769376", "title": "Partito Radicale", "text": "Diversi partiti nel mondo, perlopi\u00f9 di ispirazione liberale o radicale appunto, hanno assunto la denominazione di Partito Radicale:"}
{"id": "1769382", "revid": "1543377", "url": "https://it.wikipedia.org/wiki?curid=1769382", "title": "Janet Jackson's Rhythm Nation 1814", "text": "Janet Jackson's Rhythm Nation 1814, solitamente ricordato come Rhythm Nation 1814 o pi\u00f9 semplicemente come Rhythm Nation, \u00e8 il quarto album in studio della cantautrice statunitense Janet Jackson, pubblicato il 19 settembre 1989 dalla A&amp;M Records.\nL'album divenne il secondo album della cantante a conquistare la posizione numero 1 della classifica statunitense Billboard 200 dopo \"Control\". Dall'album vennero estratti 8 singoli, 7 dei quali arrivarono tra i primi 5 posti della classifica Billboard Hot 100 (stabilendo un record) e 4 dei quali raggiunsero la posizione numero 1 in tre anni diversi tra il 1989 e il 1991: \"Miss You Much\", \"Escapade\", \"Black Cat\" e \"Love Will Never Do (Without You)\". Il disco venne certificato con 6 dischi di platino negli Stati Uniti, risultando l'album di maggior successo del 1990 nel paese. La rivista \"Rolling Stone\" l'ha inserito al 275\u00ba posto della sua \"lista dei 500 migliori album\".\nL'album ha ricevuto 9 nomination ai Grammy Award, facendo diventare Janet Jackson la prima artista donna ad essere nominata al premio \"Produttore dell'anno\" e vincendo un Grammy come \"Miglior video musicale di lunga durata\" per il cortometraggio \"Rhythm Nation 1814 Film\" contenente i video di \"Miss You Much\", \"The Knowledge\" e \"Rhythm Nation\". Ha ricevuto inoltre 5 American Music Award, 8 Billboard Music Award e 2 MTV Video Music Award tra i quali il prestigioso Video Vanguard Award. \nNel marzo 2021, l'album \u00e8 stato inserito nel prestigioso National Recording Registry degli Stati Uniti venendo descritto come \u00abtesoro audio degno di essere conservato per sempre in base alla sua importanza culturale, storica o estetica nel patrimonio sonoro registrato della Nazione\u00bb.\nDescrizione.\nAntefatti.\nDopo il successo riscosso dall'album \"Control\" nel 1986, la cantante fu incoraggiata ad assumere maggior controllo creativo sul suo lavoro. Secondo \"Billboard\", la A&amp;M Records voleva un seguito di \"Control\". Si vocifer\u00f2 addirittura che la casa discografica desiderasse un disco dal titolo \"Scandal\", incentrato sulla vita privata e sulla famiglia della Jackson. Jimmy Jam neg\u00f2 quest'ultima tesi, ma conferm\u00f2 che l'etichetta chiedeva un \u00ab\"Control\" numero 2\u00bb. Janet si oppose: \u00abNon volevo fare questo, ma qualcosa in cui credevo sul serio e di cui mi sentivo sicura\u00bb.\nGenesi dell'opera.\nL'album rappresent\u00f2 una svolta significativa nella carriera dell'artista: oltre ai pezzi pi\u00f9 leggeri sulle relazioni amorose, gi\u00e0 presenti in \"Control\", ospit\u00f2 infatti brani di interesse sociale che affrontavano argomenti quali il superamento del razzismo tra bianchi e neri, le difficolt\u00e0 dei bambini dei quartieri poveri nel trovare una collocazione all'interno della societ\u00e0 e l'importanza dell'istruzione scolastica per le classi sociali subalterne per poter migliorare il loro stile di vita. Il titolo dell'album faceva riferimento al diritto all'istruzione per le donne, che fu riconosciuto negli Stati Uniti nel 1814. Il 1814 fu anche l'anno in cui venne composto l'inno nazionale statunitense \"The Star Spangled Banner\"; il riferimento all'inno \u00e8 un suggerimento di come la musica, in questo caso identificata con l'inno nazionale, sia sovranazionale e possa superare i confini etnici. Alcuni notarono inoltre come \"R\" (Rhythm) e \"N\" (Nation) fossero rispettivamente la 18\u00aa e la 14\u00aa lettera dell'alfabeto inglese, ma Janet disse che si trattava di un caso.\nLa scelta della popstar di cantare brani dalle tematiche sociali fu criticata in un primo momento. Jimmy Jam raccont\u00f2 che Janet si interess\u00f2 di tematiche sociali dopo aver seguito al telegiornale un massacro in una scuola negli Stati Uniti. I brani \"Livin' in a World (They Didn't Make)\", \"Rhythm Nation\" e \"State of the World\" furono ispirati a questa tragedia. Il titolo \"Rhythm Nation\" fu concepito dalla cantante in una conversazione con i suoi produttori: \u00abPensai che sarebbe stato fantastico creare una nazione nostra\u00bb e aggiunse \u00abche sarebbe stata una nazione con un messaggio positivo, in cui chiunque avrebbe potuto vivere\u00bb. Lo scopo principale della cantante era sensibilizzare il pubblico pi\u00f9 giovane. La Jackson si ispir\u00f2 a Joni Mitchell, Bob Dylan, Tracy Chapman e agli U2, tutti artisti con un seguito gi\u00e0 adulto e impegnato, ma anche a suo fratello Michael Jackson che, negli anni precedenti, aveva pubblicato sempre pi\u00f9 canzoni con tematiche sociali, come \"We Are the World\", \"We Are Here to Change the World\" e \"Man in the Mirror\", la Jackson dichiar\u00f2: \u00abNon sono cos\u00ec ingenua, so che un album o una canzone non cambieranno il mondo. Voglio solo, attraverso la mia musica e il mio ballo, indirizzare l'attenzione e gli sforzi della gente verso qualcosa che faccia in qualche modo la differenza\u00bb.\nProduzione e registrazione.\n\"Rhythm Nation 1814\" fu registrato nel corso di sette mesi ai Flyte Tyme Studios di Minneapolis, principalmente nell'inverno 1988. Secondo Jimmy Jam, lui, Lewis e la Jackson si isolarono per dedicarsi all'album. Nessun delegato della A&amp;M Records fu invitato a partecipare alle sessioni in studio. Il trio produsse i brani \"Rhythm Nation\", \"State of the World\", \"Alright\", \"Escapade\", \"Come Back to Me\" e \"Someday Is Tonight\". Cinque brani furono scritti e prodotti da Jam e Lewis senza la Jackson: \"The Knowledge\", \"Miss You Much\", \"Love Will Never Do (Without You)\" e \"Livin' in a World (They Didn't Make)\", mentre \"Black Cat\" fu scritto dalla sola Janet e prodotto da Jellybean Johnson. John McClain fu il produttore esecutivo dell'album. Il disco faceva grande uso di sintetizzatori e batteria. Jam e Lewis aggiornarono il loro materiale di studio provando nuovi strumenti tra batterie e tastiere. Se \"Control\" faceva grande uso del LinnDrum, le canzoni di \"Rhythm Nation 1814\" furono registrate con un E-mu SP-1200, strumento tipico della musica hip hop di quegli anni. Il sintetizzatore analogico Oberheim OB-8 e altri della Sequential Circuits furono utilizzati durante il missaggio e l'incisione. L'unico strumento usato in \"Control\" presente anche in \"Rhythm Nation 1814\" fu una tastiera Ensoniq Mirage. Per prime furono registrate le basi di \"Miss You Much\", \"Love Will Never Do (Without You)\" ed \"Escapade\", considerate pi\u00f9 vicine alle \u00aborecchiabili canzoni movimentate\u00bb che la Jackson, Jam e Lewis avevano realizzato per \"Control\", \u00abun perno della musica dance e pop degli anni Ottanta\u00bb.\nJam ricord\u00f2 come la cantante amasse registrare la parte vocale con un solo scheletro della canzone, e che altri strumenti fossero aggiunti in un secondo momento, in modo che la sua voce ricoprisse un ruolo centrale. \u00abJanet ha registrato anche tutti i cori e non solo la voce principale. Lei ama cantare tutte le parti, \u00e8 un disco cantato da Janet al cento per cento\u00bb. Nella traccia \"Rhythm Nation\" la sua voce va da Sib3 a un Sol5. Il musicologo Richard J. Ripani not\u00f2 come l'album sia un compendio di rhythm and blues contemporaneo \u00abche fa uso di elementi comuni a tutto il genere rhythm and blues, come i campionamenti in loop di \"Thank You (Falettinme Be Mice Elf Agin)\" di Sly and the Family Stone, swing triplicati, parti rappate e note blues (re e sol naturali)\u00bb. Jon Pareles not\u00f2 come l'album si addattase a vari formati radiofonici, dal pop alle ballate alla contemporanea adulta, fino al rock. \"Black Cat\" riscosse attenzione non solo per essere stata composta interamente da Janet Jackson, ma per allontanarsi dal resto del suo repertorio, in quanto un brano hard rock, prodotto da Jellybean Johnson e con Dave Berry alla chitarra, fu inciso con un misto di amplificatori Rockman e Marshall, per conferire alla canzone un sound heavy metal. Secondo Amanda Petrusich di \"The New Yorker\", l'album racchiude numerosi generi musicali, tra cui l'hip hop (\"Alright\"), l'hard rock (\"Black Cat\"), il new jack swing (\"Rhythm Nation\"), il bubblegum pop (\"Escapade\") e l'R&amp;B (\"Somebody Is Tonight\").\nTematiche.\nLe prime canzoni in scaletta affrontavano il tema delle ingiustizie sociali, mentre le ultime esploravano l'amore, le relazioni romantiche e la sessualit\u00e0. L'omogeneit\u00e0 dell'album, dei singoli e dei video si rifletteva in immagini in bianco e nero, dominate da uno stile militare. Jam spieg\u00f2: \u00abMettere \"Rhythm Nation\", \"Living in a World\" e \"The Knowledge\" come prime tre canzoni del disco serviva a stabilirne il tono. La continuazione doveva essere: \u00abAvete afferrato il concetto? Bene. Ora si balla... e si passava a \"Miss You Much\". Era una struttura voluta\u00bb. Jam aggiunse che, per motivi puramente commerciali, sarebbe andata meglio \u00abuna bellissima foto a colori di Janet in copertina\u00bb e che \u00abl'album si sarebbe dovuto chiamare \"Escapade\", le prime tracce sarebbero potute essere \"Miss You Much\", \"Love Will Never Do (Without You)\" ed \"Escapade\", con \"Livin' in a World (They Didn't Make)\", \"The Knowledge\" e \"Rhythm Nation\" in chiusura, ma le immagini che si sarebbero venute a creare non sarebbero state le stesse\u00bb. Kate Kelly scrisse che l'album \u00abrivela una coscienza sociale, un interesse per l'istruzione, la demonizzazione delle droghe, l'importanza di avere accesso a vitto e alloggio. Si pu\u00f2 pensare che siano argomenti poco importanti per la musica dance o per il pop radiofonico, ma la Jackson mette insieme le sue idee con un istinto dance che fa battere i cuori di chiunque si lanci in pista per ballare\u00bb. \"Variety\" lo defin\u00ec \u00abquasi un concept album le cui prime tre canzoni parlano di criminalit\u00e0, della diffusione del crack, di razzismo, senzatetto e analfabetismo infantile, non esattamente la ricetta ideale per far festa. E tuttavia il disco ha riscosso pi\u00f9 successo di \"Control\"\u00bb.\nI video.\nL'album venne ampiamente promosso tramite dei video musicali elaborati e con grandi coreografie che vennero acclamati da pubblico e critica. I primi due singoli estratti, \"Miss You Much\" e \"Rhythm Nation\", vennero accompagnati da due videoclip, collegati tra loro, girati in bianco e nero: entrambi presentavano coreografie elaborate mentre il secondo era caratterizzato da una complessa coreografia in stile militare. Entrambi i video facevano parte di un cortometraggio di 30 min. chiamato \"Rhythm Nation 1814 Film\" costruito utilizzando come colonna sonora tre brani dell'album, \"Miss You Much\", \"The Knowledge\" e \"Rhythm Nation\", che narra di due ragazzini, uno bianco e uno di colore, che per vivere fanno i lustrascarpe e aspirano a essere musicisti. Uno dei due ragazzini diventa vittima della droga e muore ucciso da uno spacciatore, lasciando solo e disperato l'amico. Nel 1990 vinse un Grammy Award nella categoria \"Best Long Form Music Video\" (\"Miglior video di lunga durata\"). Il video di \"Alright\" era ambientato invece negli anni '40 e vedeva anche la presenza del musicista Cab Calloway come guest star, mentre il video di \"Love Will Never Do (Without You)\" venne girato dal famoso fotografo delle top model, Herb Ritts, e per la prima volta mostrava una Janet con la pancia scoperta e in atteggiamenti sexy.\nAccoglienza.\nIl disco fu accolto positivamente dalla critica musicale, sebbene qualcuno si stup\u00ec dell'interesse della Jackson verso tematiche socio-politiche. Il \"Los Angeles Times\" defin\u00ec l'album \u00abintrigante ed eterogeneo\u00bb, spaziando \u00abdalla denuncia sociale a pezzi sensuali e provocanti, dalla musica dance a canzoni di influenza jazz e di musica brasiliana\u00bb aggiungendo che \u00abvocalmente, [Janet] Jackson si espone di pi\u00f9 - non nascondendosi dietro la magia tecnologica tanto quanto aveva fatto in \"Control\". La sua voce, tuttavia, rimane in qualche modo sottile ed esile\u00bb. \"Rolling Stone\" apprezz\u00f2 l'interesse al sociale di Janet Jackson, \u00abche abbandona un punto di vista egoista per uno pi\u00f9 universale, invitandoci a fare lo stesso\u00bb. La testata lod\u00f2 l'equilibrio di \u00abdisperazione e ottimismo, frustrazione e speranza\u00bb contenuto nelle tracce dalle tematiche sociali. \"Keyboard Magazine\" defin\u00ec il disco \u00abuna potente testimonianza di integrazione razziale, responsabilit\u00e0 sociale e integrit\u00e0 personale\u00bb. Il \"The Boston Globe\" paragon\u00f2 il disco della Jackson ai lavori degli Aerosmith e di Billy Joel, definendolo \u00abun disco dance con una coscienza sociale impenitente, che tratta i temi di droga, senzatetto, analfabetismo e ribellione adolescenziale. La Jackson si \u00e8 spinta molto oltre l'immagine superficiale di cantante dance, attirando l'interesse di quegli amanti del rock e del rap che di solito voltano la testa dall'altra parte\u00bb. Il \"San Francisco Chronicle\" consider\u00f2 l'album il degno successore di \"Control\": \u00aba cavallo tra i due estremi del romanticismo e dell'impegno sociale a portata di tutti\u00bb. In una recensione del \"The New York Times\" Jon Pareles paragon\u00f2 il disco ai Pink Floyd e a \"The Dark Side of the Moon\" (1973) e ai Guns N' Roses con il loro \"Appetite for Destruction\" (1987), pur rimarcando come \u00abla musica \u00e8 compatta, cerca di mascherare imperfezioni e rivela ritmi artificiali e robotici; ma la voce tutta gola della signorina Jackson, accompagnata da cori di se stessa o armonie annacquate, non barcolla n\u00e9 s'infrange mai\u00bb. Robert Christgau scrisse per \"The Village Voice\": \u00abLa sua voce \u00e8 incerta nel dichiarare vaghe pretese sociali come lo \u00e8 nel dichiarare la sua posizione nei confronti della sessualit\u00e0, ma la musica resta il messaggio\u00bb.\nA distanza di anni, l'album non manca di incontrare pareri favorevoli. \"Slant Magazine\" ha definito il disco \u00abun capolavoro\u00bb: \u00abLa sua femminilit\u00e0 era pi\u00f9 credibile, con un tocco di viva mascolinit\u00e0, con un piglio pi\u00f9 adulto, ma con una fanciullezza pi\u00f9 spontanea. Si tratta di elementi necessari per il progetto di Janet di divenire portavoce di un'utopia multiculturale e internazionale\u00bb. Sebbene abbia definito la voce della Jackson \u00abfriabile e fragile\u00bb, \"AllMusic\" lod\u00f2 lo spirito del disco, definendolo \u00abpieno di perle\u00bb e dichiarando: \u00abPer chi intenda acquistare il suo primo disco di Janet Jackson, \"Rhythm Nation\" merita persino di pi\u00f9 di \"Control\", e non \u00e8 poco\u00bb.\nPremi.\nNel 1990 l'album ricevette 4 nomination ai Grammy Awards come \"Miglior strumentazione\" per \"Rhythm Nation\", \"Miglior canzone femminile rhythm and blues\" per \"Miss You Much\" mentre il cortometraggio realizzato per accompagnare \"Rhythm Nation\" frutt\u00f2 alla Jackson un Grammy per il \"Miglior video musicale di lunga durata\". La cantante fu inoltre nominata come \"Miglior produttrice dell'anno\", diventando la prima artista donna a venire nominata per questa categoria. L'anno successivo ricevette invece tre nomination per i singoli \"Alright\" e \"Black Cat\". \nAgli American Music Awards del 1990 e del 1991, ricevette invece i premi come \"Artista femminile dance preferita\", \"Artista femminile Pop/Rock preferita\", \"Artista femminile Soul/R&amp;B preferita\", \"Singolo dance preferito\" e \"Singolo R&amp;B preferito\" (entrambi per \"Miss You Much\"). \nDalla rivista \"Billboard\" ricevette invece i riconoscimenti come \"Top Hot 100 Singles Artist of the Year\", \"Top Selling Album of the Year\" (Album pi\u00f9 venduto dell'anno), \"Top Selling R&amp;B Album of the Year\" (Album R&amp;B pi\u00f9 venduto dell'anno), \"Top Selling R&amp;B Albums Artist of the Year\", \"Top Selling R&amp;B Artist of the Year\" (Artista R&amp;B pi\u00f9 venduta dell'anno), \"Top Dance Club Play Artist of the Year\" (Miglior artista di musica dence/club dell'anno) e \"Top Hot Dance 12\" Singles Sales Artist of the Year\".\nAgli MTV Video Music Awards 1990 ricevette invece i premi come \"Miglior coreografia\" (per \"Rhythm Nation\") e il prestigioso \"Video Vanguard Award\" mentre, lo stesso anno, l'artista venne onorata con una stella sulla Hollywood Walk of Fame.\nNel marzo 2021, l'album \u00e8 stato inserito nel prestigioso National Recording Registry degli Stati Uniti venendo descritto come \u00abtesoro audio degno di essere conservato per sempre in base alla sua importanza culturale, storica o estetica nel patrimonio sonoro registrato della Nazione\u00bb. Il co-produttore dell'album, Jimmy Jam, ha ringraziato per l'onore dichiarando:\nSuccesso commerciale.\nL'album debutt\u00f2 al numero 28 della Billboard 200, raggiungendo infine la posizione numero 1 e rimanendo in cima alla classifica per 4 settimane consecutive, vendendo 3 milioni di copie entro i primi 4 mesi dalla sua uscita e diventando l'album pi\u00f9 venduto del 1990 negli Stati Uniti. La Recording Industry Association of America (RIAA) ha certificato l'album 6 volte disco di platino. A livello internazionale, l'album ha raggiunto il numero 1 in Australia, dove \u00e8 stato certificato doppio platino dall'Australian Recording Industry Association (ARIA), e in Sudafrica. In Canada \u00e8 entrato tra i primi 5 ed \u00e8 stato certificato platino. L'album raggiunse il numero 4 nel Regno Unito, ricevendo una certificazione di platino. \u00c8 anche entrato nella top ten del Giappone e della Nuova Zelanda, dove \u00e8 stato certificato doppio platino e oro. Raggiunse la top 25 della Svezia, nonch\u00e9 la top 30 nei Paesi Bassi e in Germania. Ha anche ricevuto certificazioni d'oro in Svizzera e Hong Kong. In tutto si certificano vendite per oltre 12 milioni di copie in tutto il mondo."}
{"id": "1769383", "revid": "287204", "url": "https://it.wikipedia.org/wiki?curid=1769383", "title": "Minibasket", "text": "Il minibasket, in lingua inglese conosciuto come mini-basketball, \u00e8 un gioco-sport (ovvero un'attivit\u00e0 motoria di base praticata in forma ludica, polivalente e differenziata) riservato ai bambini dai 5 agli 11 anni, ed \u00e8 un mezzo di educazione motoria, sportiva e sociale.\nRispetto alla pallacanestro, i fondamentali cestistici vengono insegnati sotto forma di gioco, le regole sono presentate progressivamente ed il regolamento si apprende giocando. \nStoria.\nIl minibasket fu ideato nel 1950 dal professor Jay Archer, insegnante di educazione fisica di Chanton e laureato in Scienze dell\u2019Educazione Fisica all\u2019Universit\u00e0 di Stroudsburg, nello stato della Pennsylvania. \nData la sua semplicit\u00e0, il \"biddy-basketball\" si espanse subito in tutte le scuole americane e successivamente in Canada, Porto Rico, Messico ed in moltissimi altri stati. Arriv\u00f2 in Europa nel 1964, precisamente in Spagna grazie ad Anselmo L\u00f3pez.\nNell'anno sportivo 1979-1980, il minibasket \u00e8 entrato nei programmi dei Giochi della Giovent\u00f9 come gioco-sport, assieme ad altri giochi-sport quali minipallamano, minipallavolo e minicalcio, e nei programmi di educazione motoria della scuola elementare nel 1985. \nLe categorie del minibasket.\nIl minibasket in Italia \u00e8 regolato dalla Federazione Italiana Pallacanestro, che ha suddiviso l'attivit\u00e0 in diverse categorie, in base all'et\u00e0 dei mini-atleti:\nAttrezzatura.\nIl canestro per tutte le categorie minibasket \u00e8 identico al canestro che si usa nel basket ma \u00e8 posto ad un'altezza differente: l'altezza \u00e8 di 2,60 metri per tutte le categorie, tranne quella Esordienti dove l'altezza \u00e8 quella standard di 3,05 metri. \nAnche il pallone utilizzato \u00e8 differente: rispetto alla classica palla misura 7 se ne utilizza una misura 5. \nRecentemente la FIP ha introdotto l'uso anche dei palloni misura 4, indirizzati prevalentemente per l'attivit\u00e0 di \"EasyBasket\", incentrata soprattutto ai bambini pi\u00f9 piccoli della scuola primaria."}
{"id": "1769385", "revid": "34392", "url": "https://it.wikipedia.org/wiki?curid=1769385", "title": "Vacanza", "text": ""}
{"id": "1769387", "revid": "2014155", "url": "https://it.wikipedia.org/wiki?curid=1769387", "title": "Castello alfonsino", "text": "Il Castello Alfonsino (detto anche \"Castel Rosso,\" dal colore dei conci di carparo usati per la sua costruzione, o \"Castello di Mare\") \u00e8 una complessa opera fortificata costruita sull'isola di Sant'Andrea, all'imboccatura del porto esterno di Brindisi. Il castello \u00e8 contiguo al Forte a mare (o Forte di Brindisi), i cui lavori di costruzione, iniziati nel 1558, regnante Filippo II d'Asburgo, figlio di Carlo V, durarono ben 46 anni.\nStruttura.\nIl castello alfonsino occupa il promontorio meridionale con forme irregolari che seguono la conformazione del luogo (ha subito anche crolli e ricostruzioni): all'interno \u00e8 un salone decorato da un lavabo con stipiti in pietra (1527). Ai primi del XVI secolo risalgono i due baluardi, rotondo quello verso l'interno, triangolare quello verso il mare aperto.\nCaratteristico \u00e8 il suo piccolo porto interno, cui si accede per un archivolto aperto nelle mura che verso il 1577 congiunsero le costruzione aragonese all'ampliamento vicereale. Da una parte la struttura fortificata quattrocentesca con un portale; dall'altra il Forte a mare che segue i dettami dell'architettura fortificata cinquecentesca. Anche questa parte \u00e8 preceduta da un portale adorno di stemmi ce reca la data 1609.\nL'isola \u00e8 saldata alla sponda ovest da una diga che chiude la Bocca di Puglia, mentre tra l'isola e la sponda sud si protendono due dighe che restringono l'imboccatura del porto a 250 metri.\nStoria.\nL'isola era occupata almeno dall'XI secolo dall'antica abbazia benedettina di Sant'Andrea all'Isola (pochissimi i resti, in particolare capitelli, visibili al Museo archeologico provinciale Francesco Ribezzo di Brindisi), che per\u00f2 fu abbandonata dopo gli eventi che sconvolsero la citt\u00e0 (XIV-XV secolo). Il re di Napoli Ferdinando I d'Aragona nel 1481 decise cos\u00ec di costruire una prima torre, sorta come avamposto difensivo del porto all'estremit\u00e0 dell'isola; l'opera fu realizzata per iniziativa del figlio del re, Alfonso, duca di Calabria (castello alfonsino). Il castello venne poi prolungato verso NE all'inizio del XV secolo.\nDal 1558 al 1604 buona parte del resto dell'isola venne racchiusa da mura e baluardi (\"Forte a mare\"), separandone l'ultimo tratto con un taglio nella roccia che funge da fossato e creando un sistema complesso di fortificazione a difesa dell'entrata del porto.\nAl Forte a Mare sono legati diversi eventi bellici tra i quali si ricordano l'attacco di sedici galee veneziane (1529) sorprese dalle artiglierie da poco realizzate e l'assedio francese al controrivoluzionario Francesco Boccheciampe (1799). L'isola ha funzionato a lungo come lazzaretto; poi \u00e8 stato in mano alla Marina Militare, fino a quando gravi danni alle strutture murarie causate da una mareggiata hanno convinto alla dismissione (1984).\nLa lunga ed importante fase di restauro dell'intero complesso \u00e8 in corso ad opera della Soprintendenza e la struttura \u00e8 dal 28 maggio 2021 aperta a visite ed eventi culturali, mentre si dibatte ancora sulla sua destinazione (museale, ricettiva, congressuale)."}
{"id": "1769388", "revid": "729019", "url": "https://it.wikipedia.org/wiki?curid=1769388", "title": "Peter Wheeler", "text": "Biografia.\nCapitano del Leicester Tigers, vinse un campionato inglese e tre coppe Anglo-Gallesi consecutive; esord\u00ec in Nazionale inglese nel corso del Cinque Nazioni 1975 e prese parte a tutte le edizioni di tale torneo fino al 1984, conquistando il Grande Slam nel 1980.\nPartecip\u00f2 anche ai \"tour\" dei British Lions del 1977 in Nuova Zelanda e del 1980 in Sudafrica, collezionando 7 \"test match\" con la selezione interbritannica.\nRitiratosi dall'attivit\u00e0, si dedic\u00f2 alla carriera manageriale, divenendo uno dei fautori della prim'ora del professionismo nel rugby XV. Attualmente \u00e8 il direttore generale del Leicester Tigers."}
{"id": "1769398", "revid": "111148573", "url": "https://it.wikipedia.org/wiki?curid=1769398", "title": "Bellum Africum", "text": "Il Bellum Africum o Bellum Africanum (in latino: \"La guerra africana\") \u00e8 un'opera facente parte del \"Corpus Caesarianum\". La paternit\u00e0 dell'opera \u00e8 oggetto di discussione tra gli studiosi, sebbene si creda che l'autore sia un ufficiale dell'esercito di Gaio Giulio Cesare, in passato identificato con Aulo Irzio o Gaio Oppio. Il contenuto dell'opera fornisce i resoconti delle campagne di Cesare contro i suoi nemici repubblicani nella provincia romana dell'Africa.\nContenuto.\nIl periodo compreso \u00e8 il 47-46 a.C. Cesare dopo la morte di Pompeo sbarca immediatamente il 25 dicembre 47 a.C. da Lilibeo in Sicilia, con 17 legioni e 2600 cavalieri. A causa del cattivo tempo lo sbarco ad Hadrumentum \u00e8 molto difficile, e Cesare scopre l'Africa \u00e8 stata trasformata in un campo di battaglia dai pompeiani. Dunque occupa Leptis Magna come quartier generale. Dal punto di vista repubblicano dei pompeiani le loro forze disponevano dell'appoggio del faraone Tolomeo e del re Giuba di Numidia, con 10 legioni di 1400 cavalieri. Cesare attende il 3 gennaio del 46 perch\u00e9 solo allora giungono le navi di rinforzo disperse nella tempesta siciliana. Nel primo assalto Cesare rischia l'accerchiamento da parte delle truppe del comandante Labieno, ma evita la mossa. Il 22 gennaio lo storico Sallustio giunge a Ruspina con due legioni di 800 cavalieri, e cos\u00ec Cesare riprende la guerra, andando a difendere la postazione di Leptis Magna, assediata dai pompeiani.\nIl 27 gennaio Cesare giunge a Uzitta e circonda le mura, provocando il generale nemico Scipione a combattere schierando le sue truppe in campo aperto, ma lui si rifiuta. Nel frattempo i repubblicani approfittano del clima invernale per assaltare ancora una volta il porto di Leptis Magna, senza successo. Cesare dunque, vedendo la difficolt\u00e0 del suo esercito e quello dei repubblicani, punta verso Aggar, dove Scipione ha le vettovaglie. Successivamente \u00e8 la citt\u00e0 di Zeta a cadere, e iniziano ambasciate di pace che partono per Cesare. Tuttavia Cesare punta verso la citt\u00e0 di Sarusa il 22 marzo, la postazione principale dei rifornimenti repubblicani, e cos\u00ec Labieno tenta di arrestare l'esercito, attaccando la retroguardia, lasciata apposta pi\u00f9 indietro da Cesare, per rendere cos\u00ec possibile l'attacco a sorpresa dei mercenari numidi pompeiani, rendendo perfetta una contromossa a sorpresa. A questo punto i repubblicani si lasciano ad una difesa disperata della citt\u00e0 fortificata, subendo per\u00f2 la distruzione totale dell'armata alleata, e sono dunque costretti ad arrendersi a Cesare."}
{"id": "1769399", "revid": "697352", "url": "https://it.wikipedia.org/wiki?curid=1769399", "title": "Bare", "text": ""}
{"id": "1769402", "revid": "1005847", "url": "https://it.wikipedia.org/wiki?curid=1769402", "title": "Stretto di La P\u00e9rouse", "text": "Lo stretto di La P\u00e9rouse (giapponese :\u5b97\u8c37\u6d77\u5ce1 \"S\u014dya Kaiky\u014d\"; russo :\"\u041f\u0440\u043e\u043b\u0438\u0432 \u041b\u0430\u043f\u0435\u0440\u0443\u0437\u0430\") \u00e8 un braccio di mare dell'oceano Pacifico nord-occidentale.\nLo stretto separa l'isola russa di Sachalin a nord dall'isola giapponese di Hokkaid\u014d a sud e mette in comunicazione il mare del Giappone a ovest con il mare di Ochotsk a est. Ha una ampiezza di 43\u00a0km e una profondit\u00e0 che va da 51 ai 118\u00a0m di massima. Due isole sono presenti nello stretto: lo Scoglio Opasnosti 14 km a sud-est di capo Crillon, e Benten-jima a nord-ovest di capo S\u014dya, (il punto pi\u00f9 settentrionale del Giappone).\nIl nome dello stretto deriva dall'esploratore francese Jean-Fran\u00e7ois de La P\u00e9rouse che lo esplor\u00f2 nel 1787."}
{"id": "1769407", "revid": "1522738", "url": "https://it.wikipedia.org/wiki?curid=1769407", "title": "Politica della Tanzania", "text": "Il sistema politico della Repubblica Unita della Tanzania \u00e8 basato sul modello della repubblica parlamentare. Il presidente della Tanzania \u00e8 contemporaneamente capo dello stato, capo dell'esecutivo e comandante in capo delle forze armate.\nCostituzione.\nIl sistema politico attualmente in vigore in Tanzania, nelle sue linee generali, \u00e8 definito dalla costituzione del paese. Dal 1961, anno in cui la Tanzania (allora Tanganica) ottenne l'indipendenza dal Regno Unito, la costituzione \u00e8 stata sottoposta a quattro revisioni sostanziali (nel 1962, 1964, 1965 e 1977) e una serie di emendamenti. La costituzione del 1962 ha introdotto le riforme in senso presidenzialista che definiscono in larga misura la struttura attuale dei vertici dello stato; quella del 1964 ha introdotto il doppio sistema di governo per l'entroterra (ex Tanganica) e Zanzibar.\nStruttura di governo.\nIl sistema politico della Tanzania comprende due strutture di governo principali. Il governo centrale, detto \"Governo della Repubblica Unita della Tanzania\" (Government of the United Republic of Tanzania) \u00e8 competente per le questioni che riguardano l'intero paese o la Tanzania continentale; il \"Governo rivoluzionario di Zanzibar\" (Revolutionary Government of Zanzibar) \u00e8 competente per le questioni che riguardano la sola Zanzibar. Al di sotto del governo centrale e di quello di Zanzibar si collocano le \"autorit\u00e0 di governo locale\" (local government authorities) che amministrano le regioni, i distretti e le altre divisioni amministrative locali.\nOgnuno dei due governi comprende organi esecutivi, giudiziari e legislativi.\nPotere esecutivo.\nLa direzione del paese \u00e8 affidata dall'Esecutivo (Executive), presieduto e guidato dal presidente della Tanzania. Oltre al presidente, l'Esecutivo comprende il vicepresidente, il presidente di Zanzibar, il primo ministro e i ministri di Gabinetto.\nIl vicepresidente assiste il presidente in tutti i suoi impegni, curando in particolare l'esecuzione delle decisioni prese dall'Esecutivo e svolgendo le funzioni presidenziali quando il presidente \u00e8 assente. Il primo ministro rappresenta l'Esecutivo presso l'Assemblea nazionale, ed \u00e8 responsabile dell'attuazione delle decisioni dell'Esecutivo in sede parlamentare. Il presidente di Zanzibar \u00e8 a capo del Governo rivoluzionario di Zanzibar, e dell'Esecutivo di Zanzibar.\nIl primo ministro e i ministri di Gabinetto sono nominati dal presidente fra i membri dell'Assemblea nazionale. I ministri sono a capo dei ministeri, attraverso cui il governo esercita le sue funzioni.\nPotere legislativo.\nIl potere legislativo \u00e8 affidato a una struttura di tipo parlamentare, sia a livello centrale che a Zanzibar. Il parlamento centrale viene chiamato Assemblea nazionale (National Assembly); quello di Zanzibar si chiama Consiglio rivoluzionario di Zanzibar (Zanzibar Revolutionary Council).\nPotere giudiziario.\nAi vertici del potere giudiziario ci sono tre istituzioni: la Corte d'appello della Repubblica Unita della Tanzania (Court of Appeal of the United Republic of Tanzania), le corti supreme della Tanzania continentale e di Zanzibar (High Court of Mainland Tanzania e High Court of Tanzania Zanzibar) e la Commissione dei servizi giudiziari (Judicial Service Commission). Quest'ultima commissione \u00e8 un consiglio composto dalle pi\u00f9 alte cariche della Corte d'appello e delle corti supreme e da alcuni membri nominati dal presidente. La Commissione per la riforma legislativa della Tanzania (Tanzania Law Reform Commission) \u00e8 responsabile della revisione delle leggi del paese."}
{"id": "1769414", "revid": "38120", "url": "https://it.wikipedia.org/wiki?curid=1769414", "title": "Il Trionfo (enciclica)", "text": " Il Trionfo \u00e8 una enciclica di papa Pio VII, datata 4 maggio 1814, e pubblicata da Cesena. Arrestato dai francesi nel 1809 ed esiliato in Francia, Pio VII, dopo le sconfitte subite da Napoleone nel marzo 1814 e il suo trasferimento nell'isola d'Elba, pu\u00f2 finalmente ritornare per l'Italia; e da Cesena, sua citt\u00e0 natale, indirizza a tutti i suoi sudditi la lettera con la quale ringrazia Dio della libert\u00e0 riconquistata dopo quasi cinque anni di prigionia e impartisce le prime disposizioni per la riorganizzazione dello Stato Pontificio."}
{"id": "1769415", "revid": "104458", "url": "https://it.wikipedia.org/wiki?curid=1769415", "title": "Ylva Now\u00e9n", "text": "Pur non raggiungendo i risultati delle connazionali Anja P\u00e4rson e Pernilla Wiberg \u00e8 stata una dei punti di forza della nazionale svedese durante tutti gli anni 1990 e i primi anni del decennio successivo; in carriera ha ottenuto quattro successi in Coppa del Mondo e una Coppa del Mondo di slalom speciale, tutti conquistati nella stagione 1997-1998.\nBiografia.\nStagioni 1987-1995.\nLa Now\u00e9n, originaria di Fr\u00f6s\u00f6n, debutt\u00f2 in campo internazionale in occasione dei Mondiali juniores di Hemsedal/S\u00e4len 1987; in Coppa del Mondo ottenne il suo primo piazzamento di rilievo il 14 marzo 1990 a Kl\u00f6vsj\u00f6 (12\u00aa in slalom gigante) e nella stessa stagione in Coppa Europa si classific\u00f2 al 3\u00ba posto nella classifica di slalom gigante.\nAi XVI Giochi olimpici invernali di , suo esordio olimpico, fu 21\u00aa nello slalom speciale e non concluse lo slalom gigante. Anche due anni dopo, ai XVII Giochi olimpici invernali di , non complet\u00f2 lo slalom gigante, mentre quell'anno in Coppa Europa si classific\u00f2 nuovamente 3\u00aa nella classifica di slalom gigante. Nella stagione successiva della coppa continentale fu 2\u00aa nella classifica generale.\nStagioni 1996-1998.\nEsord\u00ec ai Campionati mondiali a Sierra Nevada 1996, classificandosi 15\u00aa nello slalom speciale e non completando lo slalom gigante; l'anno dopo, nella rassegna iridata di Sestriere, gareggi\u00f2 nelle medesime specialit\u00e0 ma in entrambi i casi non termin\u00f2 la gara.\nNella stagione 1997-1998 la Now\u00e9n raggiunse l'apice della sua carriera. In Coppa del Mondo, dopo essere salita per la prima volta sul podio il 24 ottobre a Tignes in slalom parallelo (2\u00aa), conquist\u00f2 nel volgere di due settimane tutte le sue quattro vittorie nel circuito (sempre in slalom speciale), dalla prima del 20 dicembre a Val-d'Is\u00e8re all'ultima del 5 gennaio a Bormio; a fine stagione risult\u00f2 vincitrice della Coppa del Mondo di slalom speciale con 60 punti di vantaggio su Kristina Koznick e 6\u00aa nella classifica generale. Prese inoltre parte ai XVIII Giochi olimpici invernali di , classificandosi 12\u00aa nello slalom speciale e non concludendo lo slalom gigante. \nStagioni 1999-2003.\nGareggi\u00f2 in slalom gigante e in slalom speciale anche ai Mondiali di Vail/Beaver Creek 1999 e di Sankt Anton am Arlberg 2001, completando soltanto lo slalom gigante di Sankt Anton (19\u00aa). Alla sua ultima presenza olimpica, , fu 7\u00aa nello slalom gigante e 4\u00aa nello slalom speciale.\nSi conged\u00f2 dalla Coppa del Mondo salendo per l'ultima volta sul podio, il 10 marzo 2002 ad Altenmarkt-Zauchensee (3\u00aa in slalom speciale); prese ancora parte ad alcune competizioni minori (gare FIS, Campionati svedesi) fino al definitivo ritiro, avvenuto in occasione dello slalom speciale dei Campionati svedesi 2003, il 29 marzo a Vermdalen.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale"}
{"id": "1769417", "revid": "38120", "url": "https://it.wikipedia.org/wiki?curid=1769417", "title": "Vineam Quam Plantavit", "text": " Vineam Quam Plantavit \u00e8 una enciclica di Papa Pio VII, datata 12 giugno 1817, e scritta all'Episcopato francese, con la quale il Pontefice propone una ristrutturazione delle Diocesi francesi aumentandole di numero; d'accordo con il Re sottopone questo suo progetto alla gerarchia francese chiedendo la massima collaborazione nella sua attuazione."}
{"id": "1769424", "revid": "287204", "url": "https://it.wikipedia.org/wiki?curid=1769424", "title": "Ylva Nowen", "text": ""}
{"id": "1769425", "revid": "1144479", "url": "https://it.wikipedia.org/wiki?curid=1769425", "title": "Judaydat al-Matn", "text": " Judaydat al-Matn (, detta anche Jdeideh o Al Judaydah) \u00e8 una citt\u00e0 del Libano, di circa 82\u00a0000 abitanti, capoluogo del Distretto di Metn. Si trova a circa 7\u00a0km dal centro di Beirut, di cui costituisce una parte dell'agglomerato urbano."}
{"id": "1769432", "revid": "1924342", "url": "https://it.wikipedia.org/wiki?curid=1769432", "title": "Control (album Janet Jackson)", "text": "Control \u00e8 il terzo album della cantautrice statunitense Janet Jackson, prodotto da Jimmy Jam &amp; Terry Lewis venne pubblicato nel 1986 dalla A&amp;M Records.\nTerzo album da solista della cantante, \"Control\" rappresent\u00f2 l'indipendenza artistica della Jackson e fu il suo primo grande successo, raggiungendo la posizione numero 1 della classifica statunitense Billboard 200 mentre 5 dei 7 singoli estratti raggiunsero le prime 5 posizioni della Billboard Hot 100 tra cui la ballad \"When I Think of You\" che divenne la prima numero 1 della sua carriera. L'album ricevette varie nomination e premi tra cui cinque nomination ai Grammy Awards tra cui una come \"Album dell'anno\" e valse un Grammy ai produttori dell'album, Jimmy Jam &amp; Terry Lewis come \"Produttore dell'anno, musica non classica\".\nDescrizione.\nAntefatti.\nI due album precedenti di Janet, \"Janet Jackson\" e \"Dream Street\", non erano stati dei grandi successi n\u00e9 di pubblico n\u00e9 di critica, in parte a causa dello stretto controllo creativo esercitato dal padre/manager Joseph e dell'inesperienza della cantante, sedicenne ai tempi della pubblicazione del suo primo lavoro. Il padre non le permise di partecipare al processo creativo e il contenuto risult\u00f2 essere solo un riflesso di ci\u00f2 che probabilmente avrebbe fatto sentire un padre a suo agio sentendolo cantare dalla figlia adolescente.\nPanoramica.\nL'album rappresent\u00f2 l'inizio dell'indipendenza artistica della popstar, 19 anni all'epoca della pubblicazione: con \"Control\" non solo la cantante licenzi\u00f2 il padre, ma divenne anche autrice del materiale interpretato. Il disco fu coprodotto da due virtuosi delle sonorit\u00e0 rhythm and blues contemporanee, la coppia Jimmy Jam &amp; Terry Lewis quasi agli esordi, che aveva gi\u00e0 lavorato con Prince creando quello che fu definito 'il sound di Minneapolis', una sorta di synth pop mischiato con il funk e la new wave. Cominci\u00f2 cos\u00ec un sodalizio che porter\u00e0 Janet a produrre assieme al duo un totale di otto album, per oltre trent'anni di collaborazione. I due passarono le ore a sintetizzare e modificare i suoni ottenuti attraverso una drum machine all'avanguardia, la Roland TR-808, ma erano anche due abili autori che avevano gi\u00e0 abbozzato diversi pezzi e stavano cercando una voce capace di far quadrare le loro peculiari sonorit\u00e0 con l'energia del pop da classifica generalista. La sinergia con Janet fu istantanea, e nel giro di pochi giorni il trio stava gi\u00e0 registrando nuovo materiale. Il disco rappresent\u00f2 dunque un momento cruciale per la carriera dell'artista e ne segn\u00f2 la svolta decisiva.\nJimmy Jam, che ha co-prodotto l'album con il suo partner, Terry Lewis, afferm\u00f2 che la cantante desiderava disperatamente creare un album che dimostrasse di essere in grado di reggersi da sola:\nI brani.\nL'album si apriva con l'omonima canzone \"Control\", anticipata da questo breve parlato, che descriveva la sua indipendenza dal padre/manager e dalla sua famiglia. Seguivano l'aggressiva \"Nasty\", che conteneva i celebri versi \u00abNo my first name ain't baby. It's Janet. Miss Jackson if you're nasty\u00bb (\u00abNo, il mio nome non \u00e8 baby. \u00c8 Janet. Signorina Jackson, se sei cattivo\u00bb) e l'iconica \"What Have You Done for Me Lately\", entrambe estratte come singoli accompagnati da videoclip, di grande successo e entrambe arrivate alla posizione numero uno della classifica rhythm and blues di \"Billboard\". Altri brani degni di nota erano il funk-pop \"The Pleasure Principle\" e \"When I Think of You\", diventata la prima canzone di Janet a raggiungere il primo posto della classifica Billboard Hot 100. La ballata \"Let's Wait Awhile\" fu un altro successo, raggiungendo la posizione numero due nella stessa classifica e diventando il quinto singolo consecutivo ad entrare nei primi dieci posti.\nAccoglienza.\nIl disco ricevette critiche positive negli anni. Rob Hoerburger di \"Rolling Stone\" comment\u00f2 che la 'tagliente' Janet Jackson \u00e8 \u00abpi\u00f9 preoccupata dell'identit\u00e0 che delle playlist\u00bb, in quanto in \"Control\" dichiara che lei non \u00e8 pi\u00f9 solo la sorella dei Jacksons.\nRobert Christgau lo defin\u00ec un album \u00abdai grandi beat, i suoi pi\u00f9 profondi di sempre\u00bb aggiungendo per\u00f2 che la voce della cantante avrebbe dovuto maturare ulteriormente per essere presa pi\u00f9 sul serio.\nAllMusic disse che l'artista, con questo album e con la sua title track, \u00abcon passione e grazia, dichiara la sua indipendenza, uscendo dall'ombra gigantesca di suo fratello Michael\u00bb affermando che \u00abla vera genialit\u00e0 di \"Control\" risiede nel matrimonio della sua voce estremamente sicura di s\u00e9 con i ritmi enfatici dei maghi della produzione R&amp;B Jimmy Jam e Terry Lewis\u00bb.\nJulian Kimble di \"Billboard\" dichiar\u00f2 che \u00ab\"Control\" riguarda la liberazione. \u00c8 il momento in cui Janet Jackson ha smesso di essere la sorellina di Michael e ha iniziato il cammino verso un catalogo che rivaleggia con lui. \u00c8 quando ha stabilito la propria eredit\u00e0, invece di vivere alle spalle della sua famiglia\u00bb.\nWesley Morris del \"New York Times\" sostenne che \u00abHa senso ammirare \"Control\" come un album sull'indipendenza. \u00c8 un racconto convincente sulla libert\u00e0 in cui la signora Jackson si libera dalle soffocanti richieste degli uomini per fare le proprie richieste e dove si concede il permesso di definire la propria sensualit\u00e0\u00bb.\nSuccesso commerciale.\nL'album fu il primo vero successo di Janet Jackson: vendette oltre 10 milioni di copie nel mondo, sette delle sue nove canzoni furono estratte come singoli, di cui sei entrarono nei primi venti posti della classifica americana, e cinque di loro si piazzarono nei primi cinque. A Jimmy Jam e Terry Lewis il disco frutt\u00f2 un Grammy Award come \"Produttore dell'anno (non classico)\" nel 1987.\nNel 1989, \"Rolling Stone\" inser\u00ec l'album al numero 28 della sua classifica dei \"100 migliori album degli anni Ottanta\" mentre a marzo 2017, \"Billboard\" colloc\u00f2 l'album al quarto posto come \"Album rhythm and blues di maggior successo di un'artista femminile\" e al sedicesimo come \"Album rhythm and blues di maggior successo di tutti i tempi\"."}
{"id": "1769433", "revid": "767487", "url": "https://it.wikipedia.org/wiki?curid=1769433", "title": "Wild Orchid", "text": "Wild Orchid \u00e8 stato il nome di un gruppo pop statunitense, formatosi nel 1991 e composto da Stacy Ferguson (conosciuta oggi come Fergie), Renee Sands e Stefanie Ridel.\nStoria del gruppo.\nLe Wild Orchid si formarono quando le componenti erano ancora \"teenager\". Firmarono il loro primo contratto con la Sony Publishing, per poi passare alla RCA.\nIl nome originale doveva essere NRG, ma fu poi cambiato in Wild Orchid. Inizialmente il gruppo era composto anche da Micki Duran che poi lo lasci\u00f2.\nIl primo singolo \"At Night I Pray\" fu pubblicato nel 1996. Nel 1997 le ragazze pubblicarono il loro omonimo album di debutto che conteneva anche la canzone \"Talk To Me\" che fu inclusa nella colonna sonora del film \"Fools Rush In\". L'album ricevette due nomination ai Billboard Awards per \"Talk To Me\", due nomination ai Soul Train Awards come miglior gruppo e per il miglior video con \"Talk To Me\", e una nomination agli American Music Awards come miglior gruppo R&amp;B.\nVerso la fine le 1997 il gruppo and\u00f2 in tour con gli NSYNC, e pubblic\u00f2 il secondo album intitolato \"Oxygen\", che conteneva il singolo \"Be Mine\".\nNel 2001 il trio pubblic\u00f2 il singolo \"Stuttering (Don't Say) che ottenne un discreto successo. Intanto Stacy Ferguson a causa di alcuni problemi con la droga abbandon\u00f2 il gruppo. Nel 2003 entr\u00f2 a far parte dei Black Eyed Peas sotto il nome di Fergie.\nNel 2003 le Wild Orchid, composte solo da Renee e Stefanie, pubblicarono l'album \"Hypnotic\" che non riscosse grande successo. Dopo di ci\u00f2, Renee cominci\u00f2 a lavorare come solista, mentre Stefanie fond\u00f2 il gruppo house/techno dei \"5th Element\".\nNel 2007 \u00e8 stata pubblicata una raccolta \"20th Century Masters - The Millennium Collection: The Best of Wild Orchid\" che contiene le maggiori hits della band.\nFergie ha proseguito la propria carriera musicale con i Black Eyed Peas fino al 2017, e successivamente come artista solista. Renee interpreta le canzoni del personaggio animato della principessa Fiona del film Shrek. \nStefanie si \u00e8 data alla produzione musicale. Ha infatti partecipato alla produzione dell'album di debutto di Fergie, The Dutchess. Inoltre interpreta la voce di Yasmin nel film ."}
{"id": "1769434", "revid": "287204", "url": "https://it.wikipedia.org/wiki?curid=1769434", "title": "Dream Street (Janet Jackson)", "text": "Dream Street \u00e8 il secondo album di inediti della cantante statunitense Janet Jackson, pubblicato nel 1984 dalla A&amp;M Records.\nDescrizione.\nNonostante l'esito non incoraggiante del suo primo lavoro, la Jackson, guidata ancora una volta dal padre e manager Joseph, realizz\u00f2 un secondo album per la A&amp;M. Questa volta il padre decise di ingaggiare la vecchia coppia d'oro degli anni della disco music: Giorgio Moroder e Pete Bellotte. A causa dello stretto controllo di Joe e dei suoi collaboratori, Moroder si trov\u00f2 per\u00f2 costretto a modificare, ripulire e sintetizzare tutto il lavoro compiuto, non riuscendo di fatto a dare all'album delle sonorit\u00e0 originali e ben delineate. Il pezzo \"Don't Stand Another Chance\" venne invece prodotto dal fratello di Janet, Marlon Jackson, e conteneva nei cori le voci degli altri fratelli Jackie, Tito e Michael, la seconda collaborazione con Michael se si contano i cori di Janet in \"P.Y.T. (Pretty Young Thing)\" dell'album \"Thriller\". In \"Two to the Power of Love\" la Jackson duettava col cantante britannico Cliff Richards.\nAccoglienza.\nI giudizi su questo lavoro furono contrastanti nel corso degli anni: il critico Ed Hogan di \"AllMusic\" defin\u00ec le canzoni \"Hold Back the Tears\" e \"If It Takes All Night\" \u00abprimi esempi di piacevole pop anni Ottanta\u00bb. Ken Tucker di \"The Philadelphia Inquirer\" dichiar\u00f2 che \u00abla sorella pi\u00f9 giovane dei Jacksons ha realizzato un album pi\u00f9 divertente di quello dei suoi fratelli, \"Victory\". La maggior parte dei brani di \"Dream Street\" hanno un pop lucente e brillante, e il duetto di Janet con la popstar inglese Cliff Richard, \"Two to the Power of Love\", \u00e8 orecchiabile, anche se totalmente dimenticabile. Per la maggior parte del tempo, Janet predilige i ritmi disco discontinui che sono facili da ascoltare\u00bb. \"Rolling Stone\" defini l'album e il suo predecessore (\"Janet Jackson\" del 1982), come \u00abinsipida musica dance pronta all'uso\u00bb.\nAndamento commerciale.\nLa cantante fu probabilmente messa di nuovo in ombra dai fratelli: se per il precedente disco la causa dell'insuccesso era stato il successo di \"Thriller\" di Michael, questa volta la responsabilit\u00e0 si poteva attribuire ai Jacksons al completo con l'album \"Victory\", che ebbe un impatto mediatico molto maggiore rispetto a quello della sorella. Per porre rimedio a questo problema, a partire dal disco seguente la cantante e i suoi produttori sceglieranno di pubblicare nei periodi 'di calma' del fratello Michael: \"Control\", per esempio, uscir\u00e0 nel 1986 e la sua promozione terminer\u00e0 alla fine del 1987, cio\u00e8 nell'intervallo tra \"Thriller\" e \"Bad\" di Michael; \"Rhythm Nation 1814\" uscir\u00e0 nel 1989 tra la fine della promozione dell'album \"Bad\" e l'uscita di \"Dangerous\" (1991) e cos\u00ec via. Dei quattro singoli estratti solamente il primo, \"Don't Stand Another Chance\", ebbe un discreto riscontro di pubblico, nell'estate del 1984, raggiungendo la posizione numero nove della classifica statunitense rhythm and blues/hip hop di \"Billboard\", grazie anche alla presenza nei cori del fratello Michael, che in quel periodo era al picco della sua fama."}
{"id": "1769435", "revid": "119664766", "url": "https://it.wikipedia.org/wiki?curid=1769435", "title": "Montagne degli Stati Uniti d'America", "text": "Da un punto di vista orografico gli Stati Uniti sono caratterizzati dalla presenza di alcune vaste catene montuose. Da Est ad Ovest le principali sono costituite dai Monti Appalachi, dalle Montagne Rocciose e dalla Catena Costiera.\nGli Appalachi si snodano lungo gli Stati della costa atlantica, da Alabama e Georgia risalendo lungo a direttrice nord-est verso il Maine, sconfinando per un breve tratto nelle province canadesi del Nuovo Brunswick e del Qu\u00e9bec. La vetta principale \u00e8 il Monte Mitchell.\nLe Montagne Rocciose sono la principale catena montuosa del Nord America e costituiscono un'importante linea spartiacque all'interno degli Stati Uniti. Coprono una vastissima regione occidentale del paese.\nLa Catena Costiera Pacifica da Nord a Sud comprende la Catena dell'Alaska, i Monti Chugach, i Monti Sant'Elia, le Montagne Costiere, la Catena delle Cascate, la Sierra Nevada e la Sierra Madre Occidentale in Messico."}
{"id": "1769436", "revid": "1573940", "url": "https://it.wikipedia.org/wiki?curid=1769436", "title": "Libro dei Qi", "text": "Il Libro dei Qi meridionali o N\u00e1nq\u00edsh\u016b (cinese semplificato: \u5357\u9f50\u4e66; cinese tradizionale: \u5357\u9f4a\u66f8) \u00e8 uno dei libri compresi nelle \u00abVentiquattro Storie\u00bb, la raccolta di storie ufficiali scritte dai funzionari imperiali sotto varie dinastie cinesi. Fu scritto negli anni tra il 502 e il 519 e descrive la storia della dinastia Qi del Sud (479-502), una delle dinastie del periodo della storia della Cina noto come il periodo delle Dinastie del Nord e del Sud. Originariamente composto di 60 capitoli, un capitolo introduttivo and\u00f2 in seguito perduto.\nIl compilatore del \"N\u00e1nq\u00edsh\u016b\" fu Xi\u0101o Z\u01d0xi\u01cen (\u856d\u5b50\u986f / \u8427\u5b50\u663e) (489-537), nipote di imperatore Gaozu (regno: 479-482), il fondatore della dinastia Qi meridionale.\nOriginariamente denominato Q\u00edsh\u016b (\u9f4a\u66f8 / \u9f50\u4e66), sotto la dinastia Song fu aggiunta la parola \"n\u00e1n\" (sud) per distinguerlo dal \"Libro del Qi settentrionali\" (Beiqishu), cronaca della dinastia Qi del Nord. "}
{"id": "1769438", "revid": "287204", "url": "https://it.wikipedia.org/wiki?curid=1769438", "title": "Janet Jackson (album)", "text": "Janet Jackson \u00e8 l'album di debutto della cantante statunitense Janet Jackson, pubblicato nel 1982 dalla A&amp;M Records.\nDescrizione.\nL'album \u00e8 il debutto sulla scena musicale dell'artista che, incoraggiata dal padre e manager Joe Jackson, nel 1982 firm\u00f2 un contratto con la A&amp;M Records. Jackson, allora solo sedicenne, lament\u00f2 pi\u00f9 volte di non aver avuto alcun controllo sulla composizione e produzione delle canzoni e per questo motivo negli anni a venire considerer\u00e0 come suo vero e proprio debutto il terzo album, \"Control\", realizzato nel 1986.\nComposizione.\nIl disco ha uno stile dance e bubblegum-disco-soul ispirato a \"Off The Wall\" del fratello Michael, del 1979. I brani spaziano dallo stile disco music del pezzo d'apertura \"Say You Do\" alle ballate \"Love and My Best Friend\" e \"Forever Yours\", al new wave di \"Come Give Your Love to Me\".\nLa scrittura e la composizione fu in gran parte opera di Ren\u00e9 Moore, Angela Winbush e Bobby Watson.\nLa copertina.\nPer la realizzazione della copertina, Janet fu fotografata da Harry Langdon II\u00b0 nella piscina della casa della famiglia Jackson a Hayvenhurst, Encino. Langdon riprodusse la posa di uno scatto del viso dell'attrice Elizabeth Taylor immersa in acqua, perch\u00e9 alla cantante piaceva quella posa, secondo lei drammatica, e avrebbe desiderato un'immagine analoga. Essendo timida era per\u00f2 riluttante a togliersi gli abiti e rimanere con indosso il solo costume da bagno di fronte al fotografo e ai suoi assistenti, cosicch\u00e9 aspett\u00f2 che tutti si fossero distratti per scivolare nella piscina. Dopo il servizio fotografico, per uscire attese che tutti se ne fossero andati.\nPromozione.\nDall'album vennero estratti cinque singoli, ma solo il primo, \"Young Love\", ebbe un discreto successo commerciale, piazzandosi alla posizione numero sei della classifica Rhythm and Blues di \"Billboard\". Avendo ottenuto di recente grande successo l'album \"Thriller\" del fratello Michael, si pens\u00f2 di pubblicare gran parte dei singoli nei tempi immediatamente successivi, in modo che questi ultimi ne venissero indirettamente trainati, ma il nome del pi\u00f9 famoso Michael fin\u00ec per oscurare, almeno parzialmente, il disco e i singoli di Janet. Per promuovere l'album la cantante si esib\u00ec anche in vari programmi musicali, come \"American Bandstand\" e \"Soul Train\".\nAccoglienza.\nL'album fu accolto freddamente. Il critico musicale Stephen Thomas Erlewine di \"AllMusic\" disse che \u00abnell'album di debutto omonimo, Janet Jackson dimostra di non avere una propria personalit\u00e0 musicale distintiva. Se i suoi produttori avessero introdotto una serie di canzoni pi\u00f9 nitide e con sonorit\u00e0 pi\u00f9 interessanti, l'album \"Janet Jackson\" sarebbe stato una piacevole serie di solare dance pop\u00bb. \"Rolling Stone\" defini l'album e il suo seguito (\"Dream Street\" del 1984), come \u00abinsipida musica dance pronta all'uso\u00bb e in seguito lo aggiunse alla sua lista dei \"20 album di debutto terribili realizzati da grandi artisti\" definendo la voce della Jackson nall'album come \u00abpersa tra i testi vagamente articolati dell'album\u00bb.\nL'album non ebbe un grande impatto, raggiungendo solo la posizione numero 63 della \"Billboard 200\"."}
{"id": "1769450", "revid": "401052", "url": "https://it.wikipedia.org/wiki?curid=1769450", "title": "Leegebruch", "text": "Leegebruch \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1769453", "revid": "1306893", "url": "https://it.wikipedia.org/wiki?curid=1769453", "title": "Stemma dei Paesi Bassi", "text": "Il grande stemma reale (\"Grote Rijkswapen\") \u00e8 l'attuale stemma ufficiale di Stato dei Paesi Bassi. Lo stemma pu\u00f2 essere dotato di mantello e padiglione nella versione utilizzata dal sovrano, oppure senza questi due elementi nella forma utilizzata dal governo. Lo stemma venne regolamentato dalla regina Guglielmina dei Paesi Bassi con un regio decreto il 10 luglio 1907 e venne confermato con un altro regio decreto dalla regina Giuliana dei Paesi Bassi il 23 aprile 1980.\nBlasonatura.\nLo scudo \u00e8 costituito da un campo d'azzurro seminato di plinti d'oro, caricato di un leone dorato, armato e lampassato di rosso, impugnante una spada nella branca di destra. Nella sinistra presenta sette frecce a simboleggiare le sette province dell'Unione di Utrecht. Lo scudo \u00e8 sormontato dalla corona regale olandese ed \u00e8 sostenuto da due leoni come tenenti. Sotto lo scudo appare il motto \"JE MAINTIENDRAI\" (\"Io manterr\u00f2\", in francese). Il sovrano sovrappone a questo stemma il padiglione e il mantello di ermellino.\nStoria dello stemma.\nQuesta versione dello stemma nazionale \u00e8 in uso dal 1907, ma \u00e8 solo leggermente diversa dalla versione che era stata adottata nel 1815. Dal 1815 al 1907 anche i due leoni a sostegno dello scudo portavano la corona regale.\nLo stemma venne adottato da Guglielmo I dei Paesi Bassi quando diviene re dopo il Congresso di Vienna nel 1815. Come re, Guglielmo adott\u00f2 uno stemma che univa elementi della sua famiglia (Orange-Nassau) con elementi della ex Repubblica Olandese, esistente dal 1581 al 1795.\nI Nassau.\nLo stemma della Casa Nassau esiste fin dal 1250. Esistono due versioni dello stemma dei Nassau, che rappresentano i due rami principali della famiglia. Questo \u00e8 il risultato di due fratelli, Walram II e Ottone I, che accettarono di dividere le terre di loro padre Enrico II nel 1255.\nGli attuali sovrani dei Paesi Bassi discendono da Ottone I. Il Granduca del Lussemburgo, invece, discende da Walram. Entrambi usano ancora i richiami alla famiglia Nassau nei loro stemmi.\nGli Orange.\nIl conte Enrico III di Nassau-Breda spos\u00f2 nel XVI secolo Claudia d'Orange-Ch\u00e2lon. Suo fratello, Filiberto di Ch\u00e2lon, era l'ultimo principe di Orange. Quando Filiberto mor\u00ec nel 1530, Renato di Ch\u00e2lon, figlio di Enrico e Claudia, eredit\u00f2 il principato a condizione che usasse il nome e lo stemma della famiglia Ch\u00e2lon. Con questa eredit\u00e0 arriv\u00f2 il \"Je Maintiendrai\", motto della famiglia Nassau. Renato mor\u00ec nel 1544 senza figli. Suo cugino Guglielmo I d'Orange eredit\u00f2 tutte le sue terre. Guglielmo I d'Orange fu il fondatore della Casa di Orange-Nassau.\nLa Repubblica delle Sette Province.\nLa spada e frecce derivano dagli antichi governanti asburgici: il leone, simbolo della Borgogna Olandese, apparve la prima volta sulla tomba di Filippo il Bello (Filippo I di Castiglia). Successivamente Carlo V aggiunse la spada. Le frecce rappresentano le province dei Paesi Bassi sotto il controllo di Carlo V. Nel 1578, durante la guerra degli ottant'anni, gli Stati generali ordinarono un nuovo grande sigillo che rappresentasse insieme il leone, la spada e le diciassette frecce. Nonostante solo sette province furono liberate dalla dominazione spagnola, questo sigillo rimase in uso fino al 1795.\nI colori dello stemma derivano dalla pi\u00f9 importante delle sette province, la contea di Olanda.\nLa dominazione napoleonica.\nLo stemma sotto la dominazione napoleonica fu parte dello stemma della Repubblica Batava (1795-1806), dello stemma di Napoleone Luigi Bonaparte come Re d'Olanda (1806-1810) e dello stemma di Guglielmo I dei Paesi Bassi come principe sovrano (1813-1815). Lo scudo era inquartato e composto, nel primo e nel quarto quarto, dal leone d'oro impugnante la spada, mentre nel secondo e nel terzo quarto vennero poste le armi della dinastia Ch\u00e2llon-Orange-Ginevra."}
{"id": "1769455", "revid": "124466537", "url": "https://it.wikipedia.org/wiki?curid=1769455", "title": "G\u00fcnther XL di Schwarzburg", "text": "Biografia.\nG\u00fcnther era il figlio maggiore del conte Enrico XXXI di Schwarzburg-Blankenburg (1473-1526) e della sua prima moglie, la contessa Maddalena di Hohnstein (1480-1504). \nAlla morte del padre risiedette dapprima a Bad Blankenburg sino al 1528 per poi passare a Bad Frankenhausen, dove visse separato dai propri fratelli. Nel 1538 pass\u00f2 a Rudolstadt, dove avvenne la divisione che diede origine alle successive casate di Schwarzburg originatesi dalla suddivisione dei domini paterni tra gli eredi.\nCoinvolto negli avvenimenti della sua epoca, partecip\u00f2 alla guerra smalcaldica alleato con gli Ernestini di Sassonia. Nel 1533 fece costruire il castello di Sondershausen, in stile rinascimentale.\nMatrimonio e figli.\nG\u00fcnther XL spos\u00f2 nel 1528 Elisabetta (m. 1572), figlia del conte Filippo di Isenburg-Ronneburg, dalla quale ebbe i seguenti eredi:"}
{"id": "1769456", "revid": "767487", "url": "https://it.wikipedia.org/wiki?curid=1769456", "title": "Lestodon", "text": "Il lestodonte (gen. Lestodon) \u00e8 un grande mammifero estinto, vissuto nel Pleistocene (circa 1 milione di anni fa). Appartiene al gruppo dei pelosi (Pilosa), e i suoi resti sono stati rinvenuti in Sudamerica.\nIl bradipo delle pampas.\nQuesto bradipo terricolo era pi\u00f9 piccolo rispetto al gigantesco \"Megatherium\", ma raggiungeva comunque la rispettabile taglia di circa 4 metri di lunghezza e di 2,5 tonnellate di peso. Il suo cranio possedeva una dentatura semplice, ma era dotato di grandi canini che potevano essere usati come armi di difesa, al pari delle zampe possenti fornite di lunghi artigli. Insieme a \"Scelidotherium\", pi\u00f9 piccolo e snello, il lestodonte era uno degli animali pi\u00f9 comuni delle pampas argentine nel Pleistocene.\nRecentemente alcuni paleontologi del museo di San Pedro hanno ritrovato un branco di dieci individui appartenenti al genere \"Lestodon\", tra cui alcuni esemplari giovani. Si suppone che i lestodonti vagassero per la pampa e le paludi, cibandosi di arbusti e di foglie. Tra le specie di lestodonte sono da ricordare \"Lestodon trigonidens\" e la pi\u00f9 recente \"Lestodon armatus\". Alcuni paleontologi ritengono per\u00f2 che si tratti di un'unica specie."}
{"id": "1769458", "revid": "144796", "url": "https://it.wikipedia.org/wiki?curid=1769458", "title": "G\u00fcnther XL di Schwarzburg-Blankenburg", "text": ""}
{"id": "1769460", "revid": "22356", "url": "https://it.wikipedia.org/wiki?curid=1769460", "title": "Lestodon armatus", "text": ""}
{"id": "1769462", "revid": "144796", "url": "https://it.wikipedia.org/wiki?curid=1769462", "title": "Guerra Smalcaldica", "text": ""}
{"id": "1769463", "revid": "768068", "url": "https://it.wikipedia.org/wiki?curid=1769463", "title": "Fils de France", "text": "Il titolo di fils de France (\"figli di Francia\") era posseduto dai figli maschi dei re e delfini di Francia. Le figlie femmine erano conosciute come filles de France (figlie di Francia). Il medesimo trattamento era concesso ai figli del Delfino.\nTitoli.\nIl re, la regina, la regina vedova, gli \"enfants de France\" (\"figli di Francia\") ed i \"petits-enfants de France\" (\"nipoti di Francia\") costituivano la \"famille du roi\" (\"famiglia reale\"). Una discendenza legittima in linea maschile, ma pi\u00f9 distante dai re di Francia dava diritto al titolo di principe del sangue (\"princes du sang\"). Se la discendenza reale derivava da unioni non regolari, ma i figli erano stati legalmente riconosciuti, essi, nonostante una barra di sinistra sullo stemma, erano abitualmente considerati \"princes l\u00e9gitim\u00e9s\" (\"principi legittimati\").\nIl delfino, l'erede al trono di Francia, era il maggiore dei \"fils de France\" e ci si riferiva a lui come \"monsieur le dauphin\". Il fratello minore pi\u00f9 prossimo al re, anch'egli \"fils de France\", era semplicemente conosciuto come \"monsieur\", e sua moglie come \"madame\".\nLe figlie femmine erano indicate con il loro nome di battesimo preceduto dall'onorifico \"madame\", mentre i figli maschi erano indicati con il loro principale titolo di pari (di solito ducale), con l'eccezione del delfino. La figlia maggiore del re era conosciuta come \"madame royale\" fino al matrimonio, quando l'appellativo passava alla maggiore delle \"filles de France\".\nLe definizioni di principe e principessa non erano utilizzati come titoli veri e propri, ad eccezione che per \"monsieur le prince\" per il maggiore dei principi del sangue, prima della Monarchia di Luglio (1830-1848). Il titolo di \"fils de France\" viene spesso tradotto come principi di Francia, a differenza di quanto accade per il corrispondente titolo spagnolo di infante. Collettivamente erano noti come \"enfants de France\" (bambini della Francia).\nI figli illegittimi dei re di Francia o dei delfini e dei principi di sangue non avevano diritto a specifici titoli, ma spesso vennero legittimati dai loro padri: potevano in alcuni casi ricevere il titolo di principi di sangue, ma non quello di \"fils de France\".\nTutti gli \"enfants de France\" avevano diritto al trattamento di Altezza Reale (\"altesse royale\") a partire dal regno di Luigi XIII, ma presso la corte era utilizzato nella pratica il titolo di \"monsieur\", \"madame\" e \"mademoiselle\".\nMonsieur le Dauphin.\nQuesta era una forma di indirizzo per il \"delfino\". Il \"dauphin de France\" (strettamente parlando del Delfino del Viennois), era il titolo utilizzato per il legittimo erede al trono di Francia dal 1350 al 1791 e dal 1824 al 1830.\nMonseigneur.\nEra un altro modo di rivolgersi a \"Luigi, il Gran Delfino, \"unico figlio legittimo di Luigi XIV. Dopo la morte del Gran Delfino, erede al trono di Francia per mezzo secolo, il titolo di \"Monseigneur\" non fu pi\u00f9 utilizzato per indicare il Delfino, ma fu usato dai suoi figli come prefisso per i loro titoli nobiliari. Durante l'intera vita del Gran Delfino, i suoi tre figli furono designati come:\nMadame la Dauphine.\nEra il titolo della moglie dinastica del \"dauphin\". Alcune titolari erano:\nMadame Royale.\nEra il titolo per la figlia maggiore sopravvissuta del re. Coloro che portarono questo titolo furono:\nTra la morte, nel 1672, di Maria Teresa di Francia, la figlia di Luigi XIV che visse pi\u00f9 a lungo, e la nascita, nel 1727, di Luisa Elisabetta di Francia, la figlia maggiore di Luigi XV, non vi furono figlie legittime di un francese re. A causa di ci\u00f2 in quel periodo, il titolo fu occasionalmente utilizzato dalla principessa pi\u00f9 anziana non sposata alla Corte di Francia. Fu brevemente utilizzato dalla maggiore delle nipoti di Luigi XIV, Maria Luisa d'Orl\u00e9ans (1662-1689), in seguito conosciuta solo come \"Mademoiselle\". Dopo il matrimonio con re Carlo II di Spagna (1661-1700), nel 1679, il titolo \u00e8 stato assunto per breve tempo dalla sorella minore, Anna Maria d'Orl\u00e9ans (1669-1728), prima di sposare Vittorio Amedeo II di Savoia (1666 - 1732)\nMonsieur.\nQuesto titolo apparteneva al fratello minore sopravvissuto del re. Tra coloro che portarono questo titolo vi furono:\nMadame.\nEra il titolo per la moglie di \"Monsieur\". Esempio di ci\u00f2 furono:\nMadame Premi\u00e8re.\nRe Luigi XV e sua moglie, Marie Leszczy\u0144ska, ebbero dieci figli otto dei quali erano femmine. Per distinguere tra queste otto principesse, le figlie erano conosciute in ordine di nascita come \"Madame 'numero\"', come ad esempio, \"Madame Seconde\", ecc. Questo titolo non era un diritto tradizionale ed \u00e8 stato semplicemente un modo che la Corte ha utilizzato per distinguere tra le tante figlie di Luigi XV.\nPetit-fils de France.\nEra il titolo ed il rango accordati ai figli maschi dei \"fils de France\", che erano loro stessi figli del re e del delfino di Francia. Le femmine avevano il titolo di \"petite-fille de France\" (nipoti (femmine) di Francia). Comunque, come cognome, utilizzavano il principale titolo di pari paterno.\nI \"petits-enfants de France\" come gli \"enfants de France\" avevano diritto ad essere appellati come \"son altesse royale\". Inoltre, viaggiavano e alloggiavano ovunque il re lo facesse, potevano cenare con lui, e avevano diritto a una poltrona in sua presenza.\nEppure, come ospiti, loro soli offrivano le poltrone per monarchi stranieri - a cui si rivolgevano come \"Monseigneur\" piuttosto che \"Sire\". N\u00e9 effettuare visite di ambasciatori stranieri, n\u00e9 ad accordare loro una mano in segno di saluto. Loro soli portavano il lutto pieno per i membri defunti della famiglia reale.\nQuando si entra in una citt\u00e0, erano accolti con una presentazione di armi da parte della guarnigione reale, dagli spari di cannone, e da una delegazione di funzionari locali. Tuttavia, solo i figli e le figlie della Francia avevano il diritto di pranzare \"au grand couvert\", cio\u00e8 solo su una pedana con tenda in mezzo a spettatori non reale\nMademoiselle.\nQuesto titolo di solito era posseduto dalla figlia maggiore di \"Monsieur\" e di sua moglie \"Madame\". Quelle che portarono questo titolo furono:\nLe figlie minori di Monsieur erano titolate come ognuno dei suoi feudi ereditati. Un esempio di ci\u00f2 fu \"Mademoiselle de Chartres\" (1676-1744), la terzogenita sopravvissuta di Filippo I, duca d'Orl\u00e9ans.\nAnche altre famiglie anche fecero cos\u00ec come ad esempio il Casato dei Borbone-Cond\u00e9 con \"Anne Louise B\u00e9n\u00e9dicte de Bourbon\" essendo conosciuta come \"Mademoiselle d'Enghien\" (1676-1753). Un esempio per i Borbone-Conti \u00e8 Luisa Enrichetta di Borbone, \"Mademoiselle de Conti\".\nLa Grande Mademoiselle.\nDopo il 1662, Anna Maria Luisa d'Orl\u00e9ans, Duchessa di Montpensier, che era in origine chiamata \"Mademoiselle\" in quanto figlia maggiore di Gaston duc d'Orl\u00e9ans, divenne nota a corte come \"la Grande Mademoiselle\" per distinguerla dalla sua giovane cugina, Maria Luisa d'Orl\u00e9ans, ora anche lei chiamata \"Mademoiselle\" in quanto figlia del primo cugino di Anna, il nuovo \"Monsieur\". Dopo la sua morte nel 1693, il titolo di \"Grande Mademoiselle\" non fu usato ancora. Quindi, questo non era un titolo ufficiale ma un significato a corte per distinguere due principesse che detenevano lo stesso titolo di \"Mademoiselle\" allo stesso tempo."}
{"id": "1769465", "revid": "320578", "url": "https://it.wikipedia.org/wiki?curid=1769465", "title": "Difetto puntuale", "text": ""}
{"id": "1769471", "revid": "1793900", "url": "https://it.wikipedia.org/wiki?curid=1769471", "title": "Fort Duquesne", "text": "Fort Duquesne (originariamente chiamato \"Fort Du Quesne\") fu un forte costruito da francesi alla confluenza del fiume Allegheny e del Monongahela dove oggi si trova Pittsburgh.\nVenne distrutto e rimpiazzato da Fort Pitt nel 1758; circa due secoli dopo, il sito \u00e8 occupato da Point State Park.\nQuesta zona nel Settecento era considerata, sia dagli inglesi sia dai francesi, come strategica per controllare la valle dell'Ohio e trarne, conseguentemente, vantaggi. L'inglese William Trent stabil\u00ec con successo un emporio negli anni Quaranta per commerciare con i villaggi amerindi che stanziavano nelle vicinanze. Negli anni Cinquanta i francesi iniziarono a costruire una linea di forti, iniziando da Fort Presque Ile sul Lago Erie, seguito da Fort Le Boeuf, a circa 15 miglia all'interno, pi\u00f9 o meno nell'attuale Wateford, e Fort Machault, sul fiume Allegheny nella Contea di Venango.\nIl governatore della Virginia, Robert Dinwiddie, vide questa come una minaccia alla rivendicazione di terre dei virginiani (compreso se stesso). Nel tardo autunno 1753 Dinwiddie invi\u00f2 il giovane George Washington nell'area per consegnare una lettera al comandante francese, chiedendogli di lasciarli in pace, per stimare la forza e le intenzioni dei francesi. Washington raggiunse Fort Le Boeuf nel dicembre 1753 e fu gentilmente respinto dai francesi.\nCostruzione del Forte e rimpiazzamento.\nDopo il ritorno di Washington nel gennaio 1754, Dinwiddie invi\u00f2 i virginiani a costruire Fort Prince George alla biforcazione. I lavori della costruzione iniziarono il 17 febbraio. Il 18 aprile forze francesi pi\u00f9 numerose arrivarono alla biforcazione, obbligando la piccola guarnigione britannica ad arrendersi. I francesi abbatterono il piccolo forte britannico e costruirono Fort Duquesne, chiamato cos\u00ec in onore del Marchese Duquesne, il governatore generale della Nuova Francia.\nWashington, che era stato promosso Colonnello del reggimento Virginia da poco creato, part\u00ec il 2 aprile verso Fort Prince George con una piccola guarnigione con l'intenzione di costruire una strada e difendere il forte al loro arrivo. Washington era a Wills Creek nella Pennsylvania centro-meridionale, quando ricevette la notizia della resa del forte stesso. Il 25 maggio Washington assunse il comando della spedizione a seguito della morte del colonnello Joshua Fry. Due giorni dopo Washington incontr\u00f2 una pattuglia francese in un posto ora chiamato Jumonville Glen (diverse miglia a est dell'attuale Uniontown. Washington attacc\u00f2 i francesi, alcuni di loro scapparono, poi ordin\u00f2 la costruzione di Fort Necessity in una larga radura, conosciuta come \"Great Meadows\". Il 3 luglio i francesi costrinsero Washington ad arrendersi, ma permisero a Washington e ai suoi uomini di ritornare a casa senza armamenti.\nI francesi costruirono Fort Duquesne durante la guerra franco-indiana ed esso divenne uno dei punti focali per quella guerra, data la sua posizione strategica. I francesi terminarono il forte in tempi rapidi, prima che tornasse la spedizione comandata dal generale Edward Braddock. George Washington serv\u00ec come uno degli aiutanti di Braddock. Un piccolo assalto portato avanti da James Grant nel settembre 1758 fu respinto con pesanti perdite. Due mesi dopo la spedizione comandata dal generale John Forbes conquist\u00f2 il sito, dopo che i francesi avevano distrutto Fort Duquesne il giorno precedente. I britannici lo ricostruirono di dimensioni maggiori chiamandolo Fort Pitt.\nCuriosit\u00e0.\nCompare anche come missione secondaria nel gioco Assassin's Creed III, nell'area missioni secondarie dei forti. Il giocatore deve introdursi nel forte, uccidere i soldati e il generale; poi dar fuoco alla polvere da sparo e infine ammainare la bandiera inglese e issare quella americana."}
{"id": "1769475", "revid": "401052", "url": "https://it.wikipedia.org/wiki?curid=1769475", "title": "L\u00f6wenberger Land", "text": "L\u00f6wenberger Land \u00e8 un comune di 8411 abitanti (31/12/2019) del Brandeburgo, in Germania.\nAppartiene al circondario dell'Oberhavel.\nStoria.\nIl comune venne formato il 31 dicembre 1997 dalla fusione dei comuni di Falkenthal, Glambeck, Grieben, Gro\u00dfmutz, Gr\u00fcneberg, Gutengermendorf, H\u00e4sen, L\u00f6wenberg, Neul\u00f6wenberg e Teschendorf. Il nome del nuovo comune significa \"Regione di L\u00f6wenberg\", con riferimento al centro abitato pi\u00f9 importante.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di L\u00f6wenberger Land \u00e8 suddiviso nelle frazioni (\"Ortsteil\") di Falkenthal, Glambeck, Grieben, Gro\u00dfmutz, Gr\u00fcneberg, Gutengermendorf, H\u00e4sen, Hoppenrade, Klevesche H\u00e4user, Liebenberg, Linde, L\u00f6wenberg, Nassenheide, Neuendorf, Neuh\u00e4sen, Neul\u00f6wenberg e Teschendorf."}
{"id": "1769476", "revid": "767487", "url": "https://it.wikipedia.org/wiki?curid=1769476", "title": "Mylodon", "text": "Il milodonte (Mylodon darwini) \u00e8 un mammifero xenartro estinto, vissuto nel Pleistocene superiore. I suoi resti sono abbondanti in Argentina e in Cile.\nGiganti sopravvissuti?\nQuesto bradipo terricolo, di aspetto simile al famoso \"Megatherium\", venne scoperto da Charles Darwin durante il suo viaggio sulla \"Beagle\" e successivamente i suoi resti furono studiati da Richard Owen. Era lungo circa tre metri e alto circa 1,5 metri, e possedeva un corpo massiccio sorretto da zampe artigliate. Sul finire dell' \u2018800 venne scoperto un frammento di pelle mummificata di milodonte, con tanto di pelo; denominato \"Neomylodon listai\", in un primo momento questo resto fu ritenuto appartenere a un presunto milodonte sopravvissuto dopo la fine del Pleistocene e diede adito alle credenze riguardanti bradipi terricoli giganti ancora nascosti nelle foreste del Sudamerica e identificati con gli iemisch del folclore locale. Successive analisi, per\u00f2, dimostrarono che l'et\u00e0 del reperto doveva risalire al Pleistocene superiore. Questo frammento proviene da una grotta nella zona nota come Seno de la Ultima Esperanza (ora nota come \u201ccaverna del \"Mylodon\"\u201d), in cui erano stati ritrovati anche numerosi escrementi e ossa di grande taglia, ed \u00e8 ora esposto nel museo dell'Universit\u00e0 Nazionale di La Plata.\nUna corazza sotto la pelle.\nIl frammento di pelle ha permesso di scoprire la struttura del rivestimento di questi animali: sotto cute erano presenti numerosi ossicini emisferici (osteodermi), che permettevano al milodonte una notevole flessibilit\u00e0 e al contempo gli garantivano una corazza robusta. Si presume che questo caratteristico rivestimento fosse gi\u00e0 presente nel Paleocene negli antenati del milodonte, che diedero origine anche ai corazzati armadilli e gliptodonti. Nella localit\u00e0 di Tres Arroyos, presso Buenos Aires, sono stati invece rinvenuti resti di milodonte che testimoniano la convivenza tra questi animali e l'uomo preistorico. Secondo alcuni, gli esseri umani utilizzavano questi animali come riserve di cibo, rinchiudendoli nelle grotte. I milodonti si estinsero tra i 10.000 e gli 8.000 anni fa."}
{"id": "1769479", "revid": "1446238", "url": "https://it.wikipedia.org/wiki?curid=1769479", "title": "Sondershausen", "text": "Sondershausen \u00e8 una citt\u00e0 tedesca nel Land della Turingia, nella valle del fiume Wipper, con poco pi\u00f9 di 24.000 abitanti. Era stata la capitale dell'antico Principato di Schwarzburg-Sondershausen ed \u00e8 il capoluogo del circondario del Kyffh\u00e4user.\nSondershausen nacque nell VII secolo come insediamento franco e fu citata per la prima volta in un documento del 1125. I decenni intorno al 1300 sotto il dominio degli Hohnsteiner furono decisivi per il relativo riconoscimento come citt\u00e0. Ne seguirono 600 anni di dominio degli Schwarzburg, che diedero alla citt\u00e0 il tipico carattere di una residenza tedesca.\nSondershausen, residenza del principato di Schwarzburg-Sondershausen, si \u00e8 sviluppata nella vallata di una regione ricca di boschi.\nNumerosi edifici sono testimonianza di questo ricco passato. In una posizione dominante sulla citt\u00e0 si trova il castello ex residenza dei conti, dal 1697 principi di Schwarzburg-Sondershausen."}
{"id": "1769482", "revid": "715388", "url": "https://it.wikipedia.org/wiki?curid=1769482", "title": "Albo d'oro della Maratona di Boston", "text": "La Maratona di Boston si disputa dal 1897 per il settore maschile, dal 1972 per il settore femminile, mentre per i diversamente abili in carrozzina si disputa dal 1975 per gli uomini e dal 1977 per le donne.\nL'albo d'oro della manifestazione \u00e8 il seguente:"}
{"id": "1769497", "revid": "56818", "url": "https://it.wikipedia.org/wiki?curid=1769497", "title": "Megaloman (serie televisiva)", "text": ""}
{"id": "1769503", "revid": "401052", "url": "https://it.wikipedia.org/wiki?curid=1769503", "title": "Oberkr\u00e4mer", "text": "Oberkr\u00e4mer \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nStoria.\nIl comune venne formato il 18 maggio 1998 dalla fusione dei comuni di Eichst\u00e4dt, Neu-Vehlefanz e Vehlefanz.\nIl 31 dicembre 2001 vennero aggregati ad Oberkr\u00e4mer i comuni di B\u00e4renklau, B\u00f6tzow, Marwitz e Schwante.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nFonti dei dati sono nel dettaglio nelle Wikimedia Commons..\nSuddivisione amministrativa.\nIl comune di Oberkr\u00e4mer \u00e8 suddiviso nelle frazioni (\"Ortsteil\") di B\u00e4renklau, B\u00f6tzow, Eichst\u00e4dt, Marwitz, Neu-Vehlefanz, Schwante e Vehlefanz.\nAmministrazione.\nGemellaggi.\nOberkr\u00e4mer \u00e8 gemellata con:"}
{"id": "1769507", "revid": "6923", "url": "https://it.wikipedia.org/wiki?curid=1769507", "title": "Bar (unit\u00e0 di misura)", "text": "Il bar \u00e8 un'unit\u00e0 di misura della pressione nel sistema CGS. Corrisponde a una megabaria, ovvero 106 dine/cm\u00b2. Il nome deriva dalla parola greca \u03b2\u03b1\u03c1\u03cd\u03c2 (\"pesante\"). La pressione di un bar corrisponde approssimativamente alla pressione atmosferica terrestre al livello del mare. Non \u00e8 un'unit\u00e0 di misura del Sistema internazionale di unit\u00e0 di misura, tuttavia il suo uso \u00e8 tollerato purch\u00e9 nei documenti in cui si usa si riporti anche il valore in unit\u00e0 SI. L'unit\u00e0 di misura SI della pressione \u00e8 il pascal, simbolo Pa.\nSi utilizza anche il barg (dall'inglese \"bar gauge\") che rappresenta la differenza tra la pressione in bar in uno spazio e la pressione atmosferica in bar. Ad esempio, se la pressione atmosferica fosse pari a 1 bar, ove c'\u00e8 la pressione di 3 barg la pressione assoluta sarebbe di 4 bar.\nEquivalenze.\nUn suo sottomultiplo molto usato soprattutto in meteorologia \u00e8 il millibar, simbolo mbar:\nIn acustica viene usato il microbar (\u03bcbar): \nLa pressione atmosferica normale \u00e8 pari a:\nquindi:"}
{"id": "1769508", "revid": "70647", "url": "https://it.wikipedia.org/wiki?curid=1769508", "title": "Rudolstadt", "text": "Rudolstadt \u00e8 una citt\u00e0 di abitanti della Turingia, in Germania.\nAppartiene al circondario (\"Landkreis\") di Saalfeld-Rudolstadt (targa SLF).\nStoria.\nIl 1\u00ba gennaio 2019 la citt\u00e0 di Remda-Teichel venne soppressa e aggregata alla citt\u00e0 di Rudolstadt.\nEconomia.\nIndustria.\nA Rudolstadt ha sede la storica fabbrica di porcellane Unterwei\u00dfbach Porzellanfabrik."}
{"id": "1769509", "revid": "120659557", "url": "https://it.wikipedia.org/wiki?curid=1769509", "title": "Golden Globe 1976", "text": "La 33\u00aa edizione della cerimonia di premiazione di Golden Globe si \u00e8 tenuta il 24 gennaio 1976 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1769510", "revid": "110157", "url": "https://it.wikipedia.org/wiki?curid=1769510", "title": "Falkenthal", "text": "Falkenthal \u00e8 una frazione (\"Ortsteil\") del comune tedesco di L\u00f6wenberger Land, nel Land del Brandeburgo."}
{"id": "1769513", "revid": "3115", "url": "https://it.wikipedia.org/wiki?curid=1769513", "title": "Collerotondo", "text": "Collerotondo (o Monterotondo) \u00e8 una montagna dell'Appennino abruzzese, nel territorio del comune di Scanno (provincia dell'Aquila) facente parte del gruppo montuoso della Montagna Grande, sovrastante il paese ad ovest. \nL'importanza del monte \u00e8 non solo turistico-sciistica, ma anche per la biodiversit\u00e0 della fauna e della flora."}
{"id": "1769514", "revid": "1543377", "url": "https://it.wikipedia.org/wiki?curid=1769514", "title": "B\u00f6tzow", "text": "B\u00f6tzow \u00e8 una frazione del comune tedesco di Oberkr\u00e4mer, nel Brandeburgo.\nStoria.\nStemma.\nLo stemma di B\u00f6tzow \u00e8 cos\u00ec definito:"}
{"id": "1769519", "revid": "287204", "url": "https://it.wikipedia.org/wiki?curid=1769519", "title": "Newport Stadium", "text": "Il Newport Stadium \u00e8 uno stadio situato a Newport in Galles, la cui capacit\u00e0 \u00e8 di 4300 posti, 1100 dei quali sono a sedere in tribuna centrale coperta. In questo impianto il Newport County A.F.C. disputa gli incontri di calcio casalinghi. La struttura \u00e8 parte integrante del City of Newport International Sports Village e la sua manutenzione \u00e8 a carico del Comune."}
{"id": "1769520", "revid": "767487", "url": "https://it.wikipedia.org/wiki?curid=1769520", "title": "Jean-Baptiste de Machault d'Arnouville", "text": "Vita.\nDal 6 dicembre 1745 al 28 luglio 1754 fu Contr\u00f4leur g\u00e9n\u00e9ral des finances equivalente ad un ministro.\nNel 1749 d'Arnouville decise di attuare una radicale riforma: introdusse infatti il \"vingti\u00e8me\", tassa sui redditi imposta a tutti i francesi senza eccezione alcuna. Ovviamente la nobilt\u00e0 protest\u00f2 per questa nuova riforma e rifiut\u00f2 di pagare; ma a protestare maggiormente fu il clero, che vedeva l'imposizione di una tassa come una rottura dei suoi privilegi e come un insopportabile tentativo da parte dello Stato di assoggettare la Chiesa.\nA questo punto l'Alto Consiglio, organo presieduto dal re per le questioni diplomatiche, militari e religiose si divise in due parti in totale e feroce disaccordo tra loro.\nIl primo partito, detto dei \"D\u00e9vots\", si schier\u00f2 dalla parte della Chiesa e tra i suoi maggiori rappresentanti spiccavano la regina Maria, il Delfino Luigi, le figlie del sovrano, i gesuiti e il conte d'Agenson, segretario di Stato per la guerra e avversario instancabile di Machault. Il secondo partito, retto dalla marchesa di Pompadour, amante del re ed influentissima a corte dal 1745 al 1764, era invece sostenitore della politica riformista di Machault. \nLuigi, sensibile in materia religiosa, vista la dura opposizione del clero decise, nel 1751, di lasciar cadere il progetto. L'applicazione della legge al clero fu cos\u00ec interrotta e si dovette rivedere l'intera riforma fiscale."}
{"id": "1769521", "revid": "767487", "url": "https://it.wikipedia.org/wiki?curid=1769521", "title": "Il futuro non \u00e8 scritto - Joe Strummer", "text": "Il futuro non \u00e8 scritto - Joe Strummer (\"Joe Strummer: The Future Is Unwritten\") \u00e8 un film del 2007 diretto da Julien Temple.\nDocumentario sulla vita di Joe Strummer, cantante e chitarrista del celebre gruppo punk rock britannico \"The Clash\" (e successivamente dei \"Joe Strummer and the Mescaleros\"), prematuramente scomparso nel 2002 all'et\u00e0 di 50 anni.\nTrama.\nNel film, oltre a ripercorrere le tappe dello straordinario successo di Strummer e dei Clash, il regista riunisce davanti a un fal\u00f2, come era solito fare lo stesso cantante, vari personaggi di successo del mondo della musica o del cinema (come Bono, John Cusack, Johnny Depp, Matt Dillon, Steve Buscemi, Flea), fans del gruppo o che si sono a esso ispirati."}
{"id": "1769527", "revid": "113993310", "url": "https://it.wikipedia.org/wiki?curid=1769527", "title": "Schwarzburg", "text": "Schwarzburg \u00e8 un comune di 578 abitanti della Turingia, in Germania.\nAppartiene al circondario di Saalfeld-Rudolstadt e alla Verwaltungsgemeinschaft Schwarzatal."}
{"id": "1769528", "revid": "110157", "url": "https://it.wikipedia.org/wiki?curid=1769528", "title": "Ugione", "text": "L'Ugione, lungo 14 chilometri, \u00e8 tra i torrenti pi\u00f9 lunghi che scendono dalle Colline Livornesi a Livorno. Lo supera in lunghezza solamente il Tora (che per\u00f2 nasce dalle Colline Pisane). Il regime idrico \u00e8 tipicamente torrentizio, con piene in autunno e, anche se in quantit\u00e0 minore, in primavera. La portata idrica, quindi, bassa durante la stagione invernale, si riduce a quasi nulla in quella estiva.\nIl torrente segna, dalle sorgenti nelle colline fino al paese di Stagno, il confine tra i comuni di Livorno e Collesalvetti.\nIl corso dell'Ugione.\nCorso superiore.\nL'Ugione, insieme al Rio Maggiore, nasce dal Poggio Lecceta (appena sopra la frazione livornese di Valle Benedetta) all'altezza di 420 metri sul livello del mare. Durante buona parte dei 14 chilometri del suo corso funge da confine tra i comuni di Livorno e Collesalvetti; il confine, presso l'abitato di Stagno, devia bruscamente verso nord, raggiungendo il canale scolmatore, includendo cos\u00ec l'ultimo tratto del torrente Ugione all'interno del solo territorio comunale di Livorno.\nDurante i primi chilometri del suo corso riceve numerosi ruscelletti di poche centinaia di metri, senza affluenti considerevoli. A due chilometri dalle sorgenti il torrente riceve il primo affluente da considerarsi tale, il Sambuca. Il corso d'acqua procede poi per un tratto in cui i fianchi della valle si fanno pi\u00f9 ripidi e scoscesi, per la presenza dei vicini Poggi della Fontanaccia (306\u00a0m) e della Quercia (312\u00a0m). Da qui in poi gli affluenti si riducono in numero e in lunghezza fino a scomparire per alcuni chilometri.\nIl torrente aggira poi l'imponenente e massiccia collina del Poggio del Corbolone, ultima altura di rilievo che s'innalza sulle dolci ondulazioni delle colline livornesi a nord-ovest. Il corso d'acqua, in questo tratto, esegue una grande curva verso ovest, mentre fino a poco prima avanzava deciso verso nord. A cinquanta metri d'altezza, prima che diminuisca la pendenza rallentandone il corso, il Torrente Ugione forma una piccola cascata con un laghetto ai suoi piedi. Il suggestivo spettacolo, unico in tutto il territorio, \u00e8 raggiungibile seguendo un breve sentiero che parte dalla via sterrata diretta al Poggio del Corbolone.\nIl corso d'acqua riceve poi un altro affluente, il Botro dell'Arme. Il ruscello, lungo due chilometri, proviene da una nota localit\u00e0 di tiro a segno sulla strada per il Poggio del Corbolone. Le sorgenti sono invece poste presso la localit\u00e0 Il Crocione a 190 metri d'altezza. da qui in poi il Torrente Ugione entra nel suo corso inferiore.\nCorso inferiore.\nIl corso inferiore dell'Ugione \u00e8 caratterizzato da una pendenza sempre pi\u00f9 lieve. Gli argini diventano via via pi\u00f9 alti e ben scavati, e il corso d'acqua amplia notevolmente la sua portata raccogliendo tutti i torrentelli di quella parte delle colline.\nDescrive prima un'ampia curva verso nord, per poi voltare bruscamente verso ovest poco prima di ricevere il Rio Vallelunga di Suese. Per i chilometri successivi il fiume viene sfruttato dalle fattorie presso Stagno, ricavando acqua per gli animali e le colture. In questo tratto riceve il Rio Vallelunga e il famoso Rio dall'acqua puzzolente. Dalla localit\u00e0 Ponte a Ugione, sulla via Aurelia, il torrente Ugione diventa pi\u00f9 ampio e profondo. Ormai, a tre metri sul livello del mare, il torrente finisce il suo corso gettandosi nel Porto industriale di Livorno, poco prima aver ricevuto il Rio Cigna proveniente dalla localit\u00e0 Limoncino.\nAffluenti.\nA destra della sorgente.\nAlto corso:\nBasso Corso:\nA sinistra della sorgente.\nAlto corso:\nBasso corso:\nLuoghi attraversati.\nAlto corso:\nBasso corso:"}
{"id": "1769531", "revid": "729019", "url": "https://it.wikipedia.org/wiki?curid=1769531", "title": "Gareth Chilcott", "text": "Biografia.\nNelle 17 stagioni da pilone del Bath, Chilcott vinse cinque volte consecutive il titolo di campione inglese, pi\u00f9 8 coppe Anglo-Gallesi, di cui 4 consecutive e realizzando in 3 stagioni l'accoppiata titolo inglese/Coppa.\nEsord\u00ec in Nazionale inglese contro l' nei \"test\" autunnali del 1984, e fu anche convocato nei British Lions pur senza mai essere utilizzato nel corso di \"test match\" ufficiali.\nPrese anche parte alla , la prima edizione assoluta di tale manifestazione, nella quale si distinse per avere animato una rissa contro il nell'incontro dei quarti di finale perso dall'.\nOggi \u00e8, tra le altre attivit\u00e0, presidente onorario della Wooden Spoon Society, organizzazione di beneficenza che raccoglie fondi per l'infanzia abbandonata e povera grazie a esibizioni a inviti di vecchie glorie del rugby, e gestisce un disco bar a Bristol."}
{"id": "1769535", "revid": "212348", "url": "https://it.wikipedia.org/wiki?curid=1769535", "title": "Orange-Nassau (disambigua)", "text": ""}
{"id": "1769537", "revid": "1904508", "url": "https://it.wikipedia.org/wiki?curid=1769537", "title": "Carlo di Hohenzollern-Sigmaringen", "text": "Biografia.\nInfanzia.\nCarlo era figlio di Antonio Luigi di Hohenzollern-Sigmaringen e di Amalia Zefirina di Salm-Kyrburg, figlia quest'ultima dell'ultimo principe regnante Filippo Giuseppe. La sua famiglia aveva ascendenze tedesche, olandesi e scozzesi tramite il suo trisavolo, Thomas Bruce, III conte di Elgin.\nPer evitare la mediatizzazione dello stato di famiglia, da quando Carlo aveva appena dieci mesi sua madre lo abbandon\u00f2 per recarsi a vivere a Parigi e mediare perennemente perch\u00e9 i diritti della sua casata venissero rispettati. Arriv\u00f2 persino a pensare di organizzare un matrimonio combinato con Carolina Bonaparte, sorella di Napoleone, progetto che poi fall\u00ec.\nMatrimonio.\nIl coinvolgimento di Carlo col regime napoleonico comunque divenne molto pi\u00f9 forte da quando, nel 1808, spos\u00f2 la nipote di Gioacchino Murat, cognato del Bonaparte e re di Napoli. Durante le successive guerre napoleoniche, Carlo prese le parti dei francesi, almeno sino al 1813 quando decise di cambiare fronte a favore degli alleati tedeschi.\nPrincipe di Hohenzollern-Sigmaringen.\nNel 1831, alla morte del padre, gli succedette come principe di Hohenzollern-Sigmaringen. Nel 1833 concesse al principato una costituzione, con la quale stabil\u00ec i diritti basilari per la popolazione. Carlo inoltre rimosse dalla legislazione del principato la servit\u00f9 e varie altre leggi medievali che ancora erano in vigore, servendosi ampiamente dell'operato di Ludwig Hassenpflug che deleg\u00f2 all'amministrazione interna. Durante gli anni di reggenza del trono paterno, fece costruire il primo ospedale del principato e la \"St\u00e4ndehaus\", un edificio governativo dove accogliere il parlamento, oltre alla \"Leopoldplatz\" a Sigmaringen (oggi sede della \"Hohenzollerische Landesbank\"). Promotore culturale, fu in diretta corrispondenza con Alexander von Humboldt.\nVenne costretto ad abdicare a seguito dei moti rivoluzionari del 1848, in favore del figlio Carlo Antonio, giudicato pi\u00f9 liberale.\nMorte.\nMor\u00ec l'11 marzo 1853 a Bologna, di tifo, mentre era in viaggio verso Roma.\nDiscendenza.\nNel 1808 spos\u00f2 Maria Antonietta Murat, figlia di Pierre e nipote del celebre Gioacchino Murat.\nDal matrimonio con Maria Antonietta nacquero quattro figli:\nNel 1848, rimasto vedovo, si rispos\u00f2 con Caterina di Hohenlohe-Waldenburg-Schillingsf\u00fcrst (1817-1893), figlia del principe Carlo Alberto III di Hohenlohe-Waldenburg-Schillingsf\u00fcrst vedova del conte Franz Erwin von Ingelheim. Da questo matrimonio non nacquero altri eredi."}
{"id": "1769539", "revid": "6923", "url": "https://it.wikipedia.org/wiki?curid=1769539", "title": "Kia P\u00eecanto", "text": ""}
{"id": "1769548", "revid": "144796", "url": "https://it.wikipedia.org/wiki?curid=1769548", "title": "Ernesto I di Sassonia-Coburgo-Saalfeld", "text": ""}
{"id": "1769552", "revid": "39884", "url": "https://it.wikipedia.org/wiki?curid=1769552", "title": "Piirrah", "text": "Piirrah (2002) \u00e8 il primo cd ufficiale di Dvar dopo tre demo: \"Dvar\" del 1995, \"Raii\" del 1997, audiocassette autoprodotte, e \"Taai Liira\" del 2000, su cd.\nIn linea con l'attitudine misteriosa del duo non vi \u00e8 alcuna nota sul cd, tranne una scritta che sar\u00e0 sempre riportata in calce a tutti i lavori di Dvar: \"music &amp; text inspired by DVAR\" \"1999-2000\".\nIl disco.\nIn questa prima opera la musica \u00e8 pervasa da un'atmosfera drammatica e angosciante di stampo sinfonico o medioevale a seconda dei brani, su cui la caratteristica voce filtrata che evoca immaginari oscuri e tenebrosi. Gi\u00e0 dal lavoro successivo la componente grottesca ed ironica incomincer\u00e0 a farsi sentire.\nResta l'opera pi\u00f9 strettamente dark di Dvar."}
{"id": "1769553", "revid": "1318658", "url": "https://it.wikipedia.org/wiki?curid=1769553", "title": "Abbandono degli animali", "text": "L'abbandono degli animali \u00e8 l'intenzionale allontanamento di un animale domestico o d'affezione del quale si sia responsabili. L'animale viene in genere liberato in luoghi dai quali si prevede non possa riavvicinarsi all'abitazione in cui era tenuto.\nNormativa.\nL'abbandono, quando non fonte di incidenti stradali , pu\u00f2 portare al randagismo ed alla conversione dell'animale alla vita selvatica. La pratica \u00e8 ritenuta riprovevole e pericolosa da quote rilevanti di popolazione, in particolare da associazioni e movimenti animalisti, e negli ultimi anni si sono allestite strutture pubbliche (in genere locali) con compiti di sensibilizzazione e prevenzione del fenomeno, le proporzioni del quale sono stimate di stringente rilievo.\nL'abbandono non riguarda solo i cani ed i gatti, ma di recente ha colpito sensibilmente anche specie cosiddette esotiche (specie alloctone naturalizzate), la cui detenzione era stata sottoposta a regolamentazione severa comprendente il divieto di detenzione di talune specie e l'obbligo di denuncia di altre invece consentite. Anche al di l\u00e0 dei picchi di abbandono registrati subito dopo la regolamentazione, per\u00f2, le specie esotiche sono anch'esse interessate dal fenomeno. Molti rettili sono abbandonati in giardini e parchi pubblici, o nei corsi d'acqua, e ci\u00f2 pu\u00f2 causare conseguenze negative alla fauna selvatica locale. \nIn Italia l'abbandono \u00e8 vietato i sensi dell'art. 727 del codice penale, che al primo comma recita: \"Chiunque abbandona animali domestici o che abbiano acquisito abitudini della cattivit\u00e0 \u00e8 punito con l'arresto fino ad un anno o con l'ammenda da 1.000 a 10.000 euro.\". La ratio legis per questa norma \u00e8 stata rinvenuta da parte della dottrina nella tutela del sentimento umano, che \u00e8 offeso dal maltrattamento o abbandono degli animali, e dal Consiglio di Stato nella diretta tutela, \u00abadeguata all'evoluzione dei costumi e delle istanze sociali\u00bb, degli animali \u00abda forme di maltrattamento, abbandono ed uccisioni gratuite in quanto esseri viventi capaci di reagire agli stimoli del dolore\u00bb. La Dichiarazione universale dei diritti dell'animale sancisce all'art. 6 che \u00abL'abbandono di un animale \u00e8 un atto crudele e degradante\u00bb.\nInoltre, secondo il Ministero della Salute italiano, \u00abchi abbandona un cane, dunque, non solo commette un illecito penale (Legge 20 luglio 2004, n. 189), ma potrebbe rendersi responsabile di omicidio colposo\u00bb, quando gli animali abbandonati provocassero incidenti stradali mortali. Lo stesso dicastero, a proposito delle ragioni dell'abbandono, esorta ad una pi\u00f9 accorta gestione della fertilit\u00e0 dei propri animali d'affezione, cio\u00e8 ad \u00aboperare un'attenta gestione della vita riproduttiva del proprio animale, per non incrementare il numero degli abbandoni determinati da cucciolate indesiderate e di difficile collocazione\u00bb.\nContro l'abbandono degli animali sono periodicamente realizzate campagne informative e di sensibilizzazione pubbliche o di associazioni e movimenti."}
{"id": "1769554", "revid": "767487", "url": "https://it.wikipedia.org/wiki?curid=1769554", "title": "Germiston", "text": "Germiston \u00e8 una citt\u00e0 del Sudafrica nella provincia di Gauteng. Essa si trova a sud-ovest di Pretoria."}
{"id": "1769556", "revid": "1005847", "url": "https://it.wikipedia.org/wiki?curid=1769556", "title": "Giacomo Sedati", "text": "Biografia.\nDi antica e nobile famiglia molisana, nasce a Lanciano (CH) il 25 agosto 1921 dall'avvocato Nicola Sedati e da Elisa de' Giorgio e trascorre la sua giovinezza tra Riccia (CB) e Campobasso dove svolge i suoi studi presso il Collegio Mario Pagano.\nSottotenente dei carristi durante la Seconda Guerra Mondiale, viene avviato alla politica dallo zio Giuseppe Spataro a partire dal 1943. Nel 1946 viene eletto Sindaco di Riccia.\nIl primo seggio alla Camera dei Deputati lo ottiene come 1\u00ba eletto alle Elezioni politiche italiane del 1948 all'et\u00e0 di 26 anni nel collegio del Molise nelle file della Democrazia Cristiana. Durante la sua carriera politica, Sedati ricopre numerosi incarichi di governo a partire dal 1955 in vari esecutivi come Sottosegretario al Lavoro e Previdenza Sociale, ai Lavori Pubblici e all'Agricoltura e Foreste. Nel 1963 \u00e8 nominato Alto Commissario per il Vajont. Dal 1964 al 1968 Sedati ricopre la carica di Presidente della Commissione Agricoltura. Due volte Ministro dell'agricoltura e delle foreste nel secondo governo Leone e nel secondo governo Rumor e Presidente del Consiglio dei ministri dell'Agricoltura europei.\nNegli anni settanta sar\u00e0 Presidente della Commissione di Viglianza della RAI e successivamente della Commissione per la riforma dei servizi radiotelevisivi. Verr\u00e0 poi riconfermato alla Camera dei deputati fino alla IX Legislatura nel 1983. \nSposa a Roma nel 1955 la baronessa Adriana Rodriguez dalla quale avr\u00e0 cinque figli (Maria Elisabetta, Carmen, Angela, Nicola e Francesca).\nMuore improvvisamente a Roma il 7 gennaio 1984 all'et\u00e0 di 62 anni.\nIncarichi di Governo.\nGiacomo Sedati \u00e8 stato componente di molti governi fra la II e la V Legislatura nelle vesti di:"}
{"id": "1769557", "revid": "1444345", "url": "https://it.wikipedia.org/wiki?curid=1769557", "title": "It Takes a Fool to Remain Sane", "text": "It Takes a Fool to Remain Sane \u00e8 un singolo del gruppo musicale svedese The Ark, pubblicato il 30 novembre 2000 come secondo estratto dal primo album in studio \"We Are the Ark\".\nSuccesso commerciale.\nIl brano \u00e8 stato un successo strepitoso in Svezia e molti altri paesi, come lo \u00e8 stato anche in Italia, dove ha trascorso pi\u00f9 di quattro mesi nella top 10 dei singoli pi\u00f9 venduti arrivando alla quarta posizione il 13 settembre 2001.\n\"It Takes a Fool to Remain Sane\" ha ottenuto anche vincite sia ai \"Grammies\", premio dato dalla discografia svedese ai maggiori successi dell'anno, e agli \"Mtv Europe Music Awards\", nella categoria \"canzone dell'anno\". Il pezzo in Italia \u00e8 stato inserito anche nella compilation del Festivalbar 2001.\nVideo musicale.\nIl videoclip \u00e8 stato girato da Magnus R\u00f6sman (che in seguito ha lavorato anche con Andreas Johnson). Il video, nella prima parte, \u00e8 completamente concentrato sull'estroso Ola Salo che cammina, dapprima nel sottopassaggio di una metropolitana, ed in seguito per le strade di una citt\u00e0, mentre canta la canzone. La seconda parte del video invece vede gli altri componenti della band che raggiungono Ola Salo su di un grattacielo dove eseguono la parte finale della canzone con Ola."}
{"id": "1769558", "revid": "1829756", "url": "https://it.wikipedia.org/wiki?curid=1769558", "title": "Radio Capri", "text": "Radio Capri \u00e8 la radio dell'Isola di Capri. Trasmette una programmazione musicale.\nL'emittente \u00e8 ricevibile in FM e in DAB in Campania, attraverso il digitale terrestre in tutta Italia (multiplex Alpha di TBS), via satellite in tutta Europa e attraverso lo streaming Internet in tutto il mondo.\nDal 2010 al 2017, l'emittente ha avuto una propria emittente televisiva chiamata Radio Capri Television."}
{"id": "1769560", "revid": "1983214", "url": "https://it.wikipedia.org/wiki?curid=1769560", "title": "Ban Gu", "text": "Biografia.\nB\u0101n G\u00f9 nacque in una famiglia di intellettuali. Suo padre, Ban Biao, era infatti uno storico importante e B\u0101n G\u00f9 eredit\u00f2 dal padre la responsabilit\u00e0 di scrivere la storia ufficiale della dinastia Han, in un libro che oggi \u00e8 conosciuto come \"Libro degli Han\".\nIl suo lavoro fu interrotto bruscamente da problemi politici. Il fatto di essere associato alla famiglia dell'imperatrice Dou caus\u00f2 prima la sua prigionia e quindi la sua morte. Il lavoro di scrittura del \"Libro degli Han\" fu completato dalla sorella B\u0101n Zh\u0101o.\nEsso \u00e8 diviso in una sezione annalistica, in monografie su vari argomenti, in tavole genealogiche, e in biografie e notizie sui paesi stranieri.\nUna delle monografie pi\u00f9 interessanti \u00e8 quella intitolata \"Trattato sulla letteratura\", comprendente un elenco bibliografico dei libri circolanti nella Cina dell'epoca.\nB\u0101n G\u00f9 fu anche autore di opere poetiche, alcune delle quali furono raccolte nel VI secolo da Xiao Tong nel suo \"W\u00e9nxu\u01cen\" (\u6587\u9078, \"testi scelti\"), una selezione di letteratura antica."}
{"id": "1769562", "revid": "79968", "url": "https://it.wikipedia.org/wiki?curid=1769562", "title": "Giuseppe Graziosi", "text": "Artista versatile, la sua opera rappresenter\u00e0 un punto di riferimento fondamentale per molti artisti modenesi operanti lungo tutta la prima met\u00e0 del Novecento. Nonostante la permanenza a Firenze e a Milano, Graziosi non perder\u00e0 mai i contatti con Modena, ove continua a partecipare attivamente alle vicende culturali attraverso la partecipazione alle rassegne espositive locali e ai principali cenacoli artistici quali l\"Accademia del Fiasco\" e l\"Associazione degli Artisti e della Stampa\".\nBiografia.\nGiuseppe Graziosi nasce il 25 gennaio del 1879 a Savignano sul Panaro (Modena) da Pietro Graziosi e Angela Marchi, mezzadri del fondo Mombrina di propriet\u00e0 di Arsenio Crespellani, sindaco del piccolo borgo e affermato archeologo. Intuite le doti del giovane, Crespellani e la moglie Emilia ne finanzieranno l\u2019iter formativo a Modena, Firenze, Roma e Parigi.\nGraziosi muore a Firenze il 2 luglio del 1942. Il 30 settembre viene commemorato a Maranello (Modena) da amici, colleghi e autorit\u00e0 tra i quali Ardengo Soffici, Felice Carena, che pronuncia l\u2019elogio funebre, Baccio Maria Bacci, Francesco Messina, Luciano Minguzzi e Italo Griselli.\nGli anni della prima formazione a Modena.\nDal 1892 al 1898 compie il primo tirocinio artistico al Regio Istituto di Belle Arti di Modena dove frequenta il corso speciale di scultura sotto la guida di Giuseppe Gibellini, che lo indirizza verso referenti figurativi che oscillano tra un purismo di ascendenza bartoliniana e un\u2019urgenza verista in linea con le esperienze della scultura napoletana prodotte da Achille D'Orsi, Filippo Cifariello e Vincenzo Gemito. Ne sono un esempio opere quali \"La cicca\" (Modena, collezione privata), i ritratti dei coniugi Crespellani e \"Il san Giovanni Battista\", premiato alla mostra della Societ\u00e0 d\u2019Incoraggiamento di Modena del 1897.\nNel 1898 termina l\u2019ultimo anno di tirocinio con la statua dal vero \"Il figlio della gleba\", presentata e lodata all\u2019Esposizione Nazionale di Torino, e che mostra l\u2019adesione a quel Realismo Sociale vicino ai modi di Constantin Meunier. \nA partire da quest\u2019anno Graziosi concorre per tre volte (1898, 1902-1903 e 1907) alle prove previste per il Concorso del Pensionato Artistico Nazionale di Roma, senza riportare alcun successo.\nIl passaggio a Firenze.\nSegue il passaggio all\u2019Accademia di belle arti di Firenze dove frequenta la Scuola Libera di Nudo sotto la guida dello scultore Augusto Rivalta che, tra l\u2019altro, accoglie il giovane nel suo studio per fare pratica. All\u2019epoca Giovanni Fattori insegnava pittura nella sezione femminile e il suo studio diventa probabilmente meta di pellegrinaggio per Graziosi e compagni. Tra questi si ricorda Ardengo Soffici, l\u2019amico di una vita col quale condivide l\u2019interesse iniziale per l\u2019arte dei macchiaioli e per il divisionismo.\nSar\u00e0 la frequentazione della Fonderia del Pignone di Firenze a suggerirgli l\u2019idea per la statua \"Il fonditore\" (Modena, Gipsoteca \u201cGiuseppe Graziosi\u201d), eseguita nel 1899 a Modena e presentata all\u2019Esposizione Universale di Parigi del 1900 ove Graziosi si aggiudica una medaglia di bronzo. Nel frattempo ottiene l\u2019abilitazione per l\u2019insegnamento di disegno nelle Scuole tecniche e normali.\nIl passaggio a Roma.\nDal 1900 al 1901 presta servizio militare a Roma nella caserma della Traspontina come addetto dapprima alla Sezione Fotografica di Monte Mario, e poi alla sezione restauri di Castel Sant\u2019Angelo. Tra i commilitoni stringe amicizia con il pittore Ezio Castellucci.\nAl termine del servizio militare, nel 1902 seguir\u00e0 un periodo di perfezionamento a Roma, ove frequenta la Scuola Libera di Nudo presso l\u2019Accademia di Belle Arti. \nGli anni romani se da un lato registrano una transitoria inclinazione simbolista, di cui il bassorilievo per la tomba di Arsenio Crespellani nel Cimitero di San Cataldo a Modena, ispirato a modelli bistolfiani, \u00e8 forse l\u2019unica testimonianza; dall\u2019altro rivelano un interesse sempre pi\u00f9 crescente per le simpatiche scene di genere rurale ispirate a Cecioni e per Rodin, come testimoniano le sculture \"I testardi\" e \"L\u2019uomo che si leva la camicia [All\u2019opera]\", in mostra, insieme ad altre opere, alla LXXII Esposizione della Societ\u00e0 Amatori e Cultori di Belle Arti.\nLa breve permanenza a Parigi.\nNel 1903 Graziosi soggiorna a Parigi dove \u00e8 presente anche l\u2019amico Ardengo Soffici. Nella citt\u00e0 lavora per un cliente tedesco e collabora con lo scultore carpigiano Salesio Lugli, gi\u00e0 compagno di studi presso l\u2019Istituto di Belle Arti di Modena. Carico di aspettative, Graziosi rimane deluso dalla situazione artistica che vi imperversava, dichiarando rinsaldata la propria ammirazione per l\u2019arte del passato e per i gi\u00e0 noti Millet e Rodin.\nGli anni Dieci e l'adesione al gruppo \u201cGiovane Etruria\u201d.\nLa breve permanenza parigina aggiunse comunque nuovo vigore nella produzione artistica come evidenziano, nella pittura, la vicinanza con le esperienze post\u2013impressioniste che si traduce nell\u2019uso di una gamma coloristica dai toni forti e di una pennellata vigorosa. Ne sono un esempio l\u2019olio \"L\u2019aratura\" (Modena, raccolta Assicoop - Unipol) e i dipinti presentati alla mostra dei \u201cdissidenti\u201d organizzata in Palazzo Corsini a Firenze da Galileo Chini e Ludovico Tommasi e che vede artisti come Nomellini, Costetti, De Carolis, Andreotti e Gemignani accomunati dal desiderio di rinnovare radicalmente l\u2019arte toscana. \nGraziosi, che nel 1904 aveva ripreso le lezioni presso la Scuola Libera di Nudo, vince il concorso \u201cBaruzzi\u201d di Bologna per due edizioni successive: nel 1904 con la scultura \"All\u2019opera\" e nel 1908 con il dipinto \"Malocchio\".\nNel 1906 aderisce al gruppo \u201cGiovane Etruria\u201d promosso da Plinio Nomellini e da Galileo Chini. I dipinti di questo periodo aventi per soggetto il mondo contadino o scene di vita famigliare \u2013 si era sposato il 5 febbraio con Bianca Coduri, conosciuta all\u2019Accademia di Firenze, e dalla quale avr\u00e0 due figli, Paolo e Rosetta \u2013 mostrano un \"ductus\" pittorico ispirato al Divisionismo non scientifico proposto da Nomellini. Col gruppo partecipa a importanti mostre: nel 1906 alla Mostra Nazionale di Milano e nel 1914 alla Mostra della Secessione Romana.\nIl richiamo dell'arte antica.\nNella prima met\u00e0 degli anni dieci del Novecento Graziosi, in linea con quanto andavano teorizzando i critici Ugo Ojetti e Ardengo Soffici, avverte il richiamo dell\u2019arte rinascimentale proponendo sculture che, rispetto a quelle degli esordi, attendono a valori di sintesi e di armonia formale. Sono queste le qualit\u00e0 che connotano sculture quali \"La lupa\", \"Susanna\" \u2013 premiata all\u2019Esposizione di San Francisco del 1915 \u2013 e \"Bagnante\", con la quale Graziosi nel 1916 vince il \u201cPremio Umberto\u201d all\u2019Esposizione Nazionale di Brera. Intensa la produzione grafica di questi anni che vede l\u2019avvicinamento dell\u2019artista alla tecnica della litografia (Modena, raccolta Assicoop - Unipol).\nSono anni di intensa attivit\u00e0 che lo vedono coinvolto nel concorso Internazionale per i bozzetti del monumento a Don Bosco da erigere a Torino (1913), nella realizzazione di un monumento funerario per il Cimitero Monumentale di Rosario (Santa F\u00e8), e a importanti rassegne dedicate alla grafica, tra le quali vale la pena di ricordare la mostra degli acquafortisti italiani tenuta a Londra nel 1916.\nGraziosi, parallelamente all\u2019attivit\u00e0 artistica, intraprende una brillante carriera accademica: risale infatti al 1914 la nomina a professore di Plastica della figura come aggiunto nella cattedra del titolare, Domenico Trentecoste, a Firenze, cui seguiranno i trasferimenti del 1915 a Milano, del 1924 a Napoli e del 1926 di nuovo a Firenze. \nDal 24 maggio del 1915 alla fine del 1918 Graziosi \u00e8 arruolato sotto le armi nel corso della Prima Guerra Mondiale e presta servizio, come disegnatore, presso la Direzione del III Reggimento Genio-Specialisti Fotografi.\nLa produzione degli anni Venti.\nContemporaneamente al generale clima di \u201critorno all\u2019ordine\u201d, gli anni Venti del Novecento registrano nella varia produzione artistica di Graziosi un ancora pi\u00f9 decisivo rapporto con la tradizione figurativa italiana che privilegia i modelli rinascimentali e le forme esuberanti e sensuali dell\u2019arte del Sei-Settecento. Ne sono un esempio per la scultura la \"Fontana dell\u2019unione delle razze\" per la citt\u00e0 di Lima (1922-1923), \"Pomona\", \"La Frutta\" e il \"Compianto sul Cristo\" per la cappella del cimitero modenese di San Cataldo; mentre per la pittura si segnala il ciclo decorativo eseguito tra il 1925 ed il 1927 per il Palazzo della Banca di Roma a Piacenza, con soluzioni vicine ai modi di Pietro da Cortona, Tintoretto e Tiepolo. Analoghi i risultati che contrassegnano la coeva produzione grafica come evidenzia la serie completa della \"Via Crucis\" eseguita dall\u2019artista a partire dal 1920.\nNel 1924 acquista una casa in Liguria, a Sanremo, dove, ogni anno, trascorre i mesi invernali per motivi di salute. La variet\u00e0 del paesaggio ligure ispirer\u00e0 all\u2019artista diversi opere pittoriche e grafiche.\nNel 1929 al Littoriale di Bologna viene inaugurato il \"Monumento equestre a Mussolini\". Un episodio questo che dopo la morte di Graziosi getter\u00e0 ombra sulla futura vicenda critica.\nLa produzione degli anni Trenta e Quaranta.\nGli anni Trenta vedono un\u2019ulteriore affermazione dell\u2019artista che continua a prendere parte a importanti occasioni espositive quali le Quadriennali di Roma (1931, 1935 e 1939) e la prima Esposizione nazionale d\u2019Arte sportiva organizzata nel 1936 dal Comitato olimpico nazionale italiano al Palazzo delle Esposizioni di Roma.\nTra il 1931 ed 1938 realizza le fontane modenesi tra le quali si ricordano la \"Fontana dei due fiumi\" e quella del mercato coperto di via Albinelli. Accanto a questo tipo di produzione si segnalano sculture caratterizzate da una maggiore enfasi espressionistica quali \"Il San Cristoforo\" (Modena, Museo Civico) e \"L\u2019estasi di San Gerolamo\" (Modena, raccolta Assicoop - Unipol).\nNel 1936 viene nominato Cavaliere dell\u2019Ordine della Corona d\u2019Italia e acquista il Castello di Maranello dove fissa la sua residenza estiva e allestisce lo studio nella chiesa annessa trasferendovi anche la gipsoteca.\nLa partecipazione alle Esposizioni e l'attivit\u00e0 accademica.\nGraziosi prende parte a importanti rassegne espositive tra le quali si ricordano l'Esposizione Universale di Parigi (1900), le Esposizioni Internazionali di Venezia (dal 1903 al 1942), quella di San Francisco (1915), l'Esposizione degli acquafortisti di Londra (1916) e la Quadriennale di Roma (1931, 1935).\nAll'artista vengono dedicate importati mostre personali: nel 1918 a Firenze, in Palazzo Antinori; nel 1919 alla Galleria Pesaro di Milano, nel 1940 alla XXII Esposizione Internazionale di Venezia e nel 1941 alla Galleria del Milione a Milano, la prima, questa, di soli disegni.\nIn qualit\u00e0 di docente di scultura insegna nelle Accademie di Belle Arti di Milano, Napoli e Firenze.\nLa fortuna critica.\nDeterminanti per la vicenda critica del Graziosi saranno la mostra allestita nel 1963 in Palazzo Strozzi a Firenze e l\u2019approfondito studio sull\u2019artista condotto da Gabriella Guandalini nel primo catalogo dedicato alla Gipsoteca Graziosi del Museo Civico di Modena, recentemente aggiornato, e gli interventi di Francesca Petrucci che ne chiariscono la posizione nel pi\u00f9 ampio contesto della situazione figurativa nazionale ed internazionale.\nLa Gipsoteca \u201cGiuseppe Graziosi\u201d.\nLa gipsoteca \u00e8 stata istituita a Modena nel 1984 in seguito alla donazione da parte degli eredi di una cospicua raccolta di opere plastiche, pittoriche e grafiche dell'artista Giuseppe Graziosi. Dopo una prima collocazione presso l\u2019Istituto San Paolo, nel 1994 la Gipsoteca \u00e8 stata allestita a piano terra di Palazzo dei Musei.\nLe opere esposte consentono di ripercorrere le fasi salienti della multiforme vicenda artistica di Graziosi, dall'iniziale adesione alle tematiche del verismo sociale alle ricerche espressive stimolate dalla visione diretta delle opere di Rodin, all'interesse per la vita e i personaggi del mondo contadino, uno dei temi fondamentali della sua produzione.\nLa raccolta grafica, ordinata in cassettiere ispezionabili, \u00e8 costituita da litografie e incisioni che si collocano entro un ampio arco cronologico e propongono vari temi con una variet\u00e0 di tecniche che testimoniano l'instancabile volont\u00e0 del Graziosi di sperimentarne tutte le capacit\u00e0 espressive.\nL'archivio fotografico.\nL'archivio fotografico donato dagli eredi Graziosi nel 1999 \u00e8 costituito da 2144 immagini realizzate dall'artista su supporti diversi: lastre stereoscopiche negative e positive, negativi su lastre di vetro e gelatine su pellicola di nitrato.\nProseguendo su una strada percorsa da numerosi artisti gi\u00e0 dalla met\u00e0 dell'Ottocento, Graziosi demanda alla macchina fotografica il ruolo svolto tradizionalmente dagli appunti grafici raccolti nel blocco degli schizzi e se ne serve per formare un repertorio di immagini da cui attinge spunti narrativi, personaggi, azioni, effetti in movimento e di luce, sfondi di paesaggio e prospettive urbane che riprende e rielabora pi\u00f9 volte anche a distanza di molti anni, trasportandoli di volta in volta nelle tecniche artistiche a lui pi\u00f9 congeniali sino ad esaurirne tutte le potenzialit\u00e0 espressive."}
{"id": "1769563", "revid": "1652635", "url": "https://it.wikipedia.org/wiki?curid=1769563", "title": "Canile", "text": "Un canile \u00e8 una struttura dove si tengono cani o altri animali d'affezione.\nStoricamente, i canili erano anche luoghi di allevamento e selezione dei cani stessi. Oggi con canile s'intende perlopi\u00f9 il canile municipale, la struttura che accoglie cani randagi o malati, la cui gestione \u00e8 affidata al comune.\nLa legge 281 del 14 agosto 1991 promuove la ristrutturazione e il risanamento dei canili municipali e la creazione di rifugi per cani, senza entrare nel merito di quale sia l'esatta distinzione tra le tipologie, demandando di fatto alle regioni l'esatta definizione delle due tipologie. In generale si pu\u00f2 dire che le regioni considerano oggi il canile municipale tradizionale come canile sanitario o canile di prima accoglienza, identificando nel rifugio il luogo pi\u00f9 adatto per il soggiorno permanente dell'animale.\nI canili accolgono cani vaganti ritrovati o catturati; una volta ricoverati, non possono generalmente essere soppressi; se dotati di tatuaggio debbono essere restituiti al proprietario o detentore; la legge prevede in caso di \"animale gravemente malato\", \"animale incurabile\", o \"comprovata pericolosit\u00e0\", la soppressione. La legge, tuttora in vigore, incontra la ferma opposizione delle organizzazioni animaliste."}
{"id": "1769573", "revid": "767487", "url": "https://it.wikipedia.org/wiki?curid=1769573", "title": "Giulio Cesare Fontana", "text": "Biografia.\nFiglio del noto Domenico Fontana e di Elisabetta Paduschi, si form\u00f2 nella bottega paterna insieme allo zio Giovanni Fontana, al cugino Carlo Maderno, Matteo Castelli e Girolamo Rainaldi. Arriv\u00f2 nel regno di Napoli insieme al padre nel quale collabor\u00f2 ai progetti della \"Dogana nuova\" (1594) e alle cripte del Duomo di Salerno e del Duomo di Amalfi. L'anno precedente chiama Bartolomeo Picchiatti da Ferrara come collaboratore ed esecutore.\nNel 1607, al seguito della morte del padre, divenne ingegnere maggiore del Regno restaurando Castel Nuovo e dirigendo i cantieri del Palazzo Reale. Nel medesimo anno partecip\u00f2 al concorso per la reale cappella del Tesoro di san Gennaro, indetto dalla Deputazione della Real Cappella del Tesoro; al concorso parteciparono alcuni dei pi\u00f9 rilevanti architetti e ingegneri del panorama napoletano come Ceccardo Bernucci, Giovan Battista Cavagna, Francesco Grimaldi, Giovanni Cola di Franco, Michelangelo Naccherino, Dionisio Nencioni di Bartolomeo e Giovan Giacomo Di Conforto. I progetti furono giudicati da una commissione a Roma e tra essi furono preferiti quelli di padre Grimaldi e Giovanni Cola di Franco.\nFino al 1612 fu direttore dei cantieri delle cripte di Salerno e Amalfi. Contemporaneamente progett\u00f2 a Napoli le fosse del grano in Largo Mercatello (Piazza Dante). Nel 1612 fu incaricato, dal vicer\u00e9 Pedro Fern\u00e1ndez de Castro conte di Lemos, di riconvertire la precedente cavallerizza in Palazzo dei Regi Studi - oggi \u00e8 il Museo Archeologico Nazionale di Napoli - nel frattempo oper\u00f2 nella sistemazione dei Regi Lagni.\nNel 1626 disegn\u00f2 il portale dell'Annunziata ad Aversa, partecip\u00f2 alla realizzazione dell'oratorio di San Carlo Borromeo nei pressi della chiesa di Sant'Anna dei Lombardi. Nella stessa chiesa fu autore del Monumento sepolcrale di Domenico Fontana, datato 1627, che fu gravemente danneggiato durante la seconda guerra mondiale e successivamente ricomposto senza alcune parti."}
{"id": "1769586", "revid": "256896", "url": "https://it.wikipedia.org/wiki?curid=1769586", "title": "Settimana Santa ad Ispica", "text": ""}
{"id": "1769589", "revid": "76963", "url": "https://it.wikipedia.org/wiki?curid=1769589", "title": "Charlie Stewart", "text": "\u00c8 noto soprattutto per aver partecipato al telefilm \"Zack e Cody al Grand Hotel\", nel ruolo di Bob, l'amico dei gemelli Martin."}
{"id": "1769594", "revid": "123695368", "url": "https://it.wikipedia.org/wiki?curid=1769594", "title": "Difetto cristallino", "text": "I difetti cristallini, o difetti reticolari, corrispondono a delle zone del cristallo in cui viene a mancare l'ordine proprio del reticolo cristallino.\nUn cristallo reale presenta sempre difetti al suo interno, e il loro numero aumenta insieme alla temperatura o in seguito ad uno stress meccanico (ad esempio l'allungamento per trazione di un provino). La totale assenza di difetti nel cristallo, corrispondente a uno stato di entropia nulla, \u00e8 teoricamente raggiungibile solo allo zero assoluto: a temperature maggiori di 0 K tutti i cristalli deviano dallo stato perfettamente ordinato e si ha la comparsa di difetti reticolari.\nQuesta formazione spontanea di un certo tipo di difetti \u00e8 intrinseca all'equilibrio termodinamico della struttura, il quale prevede la minimizzazione dell'energia libera del sistema mediante un bilancio tra contributo entalpico di formazione dei difetti (essi corrispondono infatti a uno stato energeticamente pi\u00f9 elevato) e contributo entropico degli stessi alla configurazione della struttura (e ai gradi di libert\u00e0 vibrazionali degli atomi circostanti il difetto): ad ogni temperatura, un cristallo in equilibrio termodinamico contiene dunque un numero di difetti tale da attuare questo bilancio.\nI difetti cristallini si possono pertanto suddividere in due categorie a seconda dell'origine:\nIn base invece alla loro natura (zero-, mono-, bi- o tridimensionale), vengono suddivisi in: \nBench\u00e9 denominati difetti, possono essere volontariamente introdotti nei materiali al fine di ottenere particolari propriet\u00e0 tecnologiche: in ambito metallurgico, ad esempio, un'opportuna calibrazione della quantit\u00e0 di elementi alliganti disciolti nel reticolo del ferro (a tutti gli effetti atomi estranei al cristallo) consente di ottenere un'ampia gamma di leghe, in particolare leghe ferrose, tra cui gli acciai.\nDifetti di punto.\nI difetti di punto sono difetti intrinseci di dimensione 0, che interessano quindi una regione puntiforme del cristallo. Ne esistono di tre tipologie: \nEsistono anche, in generale, combinazioni di difetti puntuali \"semplici\", come ad esempio le vacanze di Frenkel e le vacanze di Schottky nei cristalli ionici (in questi casi il difetto interessa due regioni puntiformi, non necessariamente adiacenti).\nVacanze.\nLe vacanze reticolari consistono in posizioni atomiche vacanti del reticolo cristallino. Si formano in seguito a uno spostamento degli atomi, avvenuto grazie all'energia ricevuta dall'ambiente sotto forma di agitazione termica, oppure contestualmente alla deformazione plastica subita dal corpo. Solitamente le vacanze si formano in prossimit\u00e0 della superficie del materiale, perch\u00e9 qui gli atomi sono meno legati rispetto a quelli pi\u00f9 interni, perci\u00f2 possono liberarsi pi\u00f9 facilmente dai rispettivi siti reticolari. \nNella pratica, \u00e8 impossibile ottenere un cristallo senza questo tipo di difetto: si pu\u00f2 dimostrare con i princ\u00ecpi della termodinamica la relazione&lt;br&gt;formula_1&lt;br&gt;dove Nv/N \u00e8 la frazione di vacanze nel reticolo (rispetto ai siti reticolari totali), Q \u00e8 l'entalpia di formazione di una vacanza, k \u00e8 la costante di Boltzmann e T \u00e8 la temperatura assoluta. Per T\u21920 in effetti Nv/N tende a 0, senza per\u00f2 mai diventare nullo, mentre se la temperatura aumenta la densit\u00e0 di vacanze cresce a sua volta.\nLa presenza delle vacanze nei reticoli cristallini \u00e8 fondamentale, perch\u00e9 determina alcune propriet\u00e0 importanti del cristallo. In primo luogo, gli atomi del reticolo prossimi ad una vacanza sono \"attirati\" da essa, generando cos\u00ec dei campi di sforzo in quella porzione del reticolo. Inoltre, atomi prossimi ad una vacanza possono spostarsi al suo interno (abbandonando il proprio sito) se possiedono sufficiente energia termica: grazie a questo processo, gli atomi e le vacanze sono in grado di muoversi nel reticolo cristallino, rendendo possibile il fenomeno della diffusione per vacanze all'interno del materiale.\nAtomi sostituzionali.\nGli atomi sostituzionali sono atomi differenti da quelli presenti nella maggior parte del cristallo, che rimpiazzano questi ultimi in alcuni siti reticolari; ci\u00f2 pu\u00f2 avvenire solo se il raggio atomico dell'elemento diverso \u00e8 simile a quello degli atomi che, essendo presenti in maggioranza, determinano la struttura del reticolo. \nLa soluzione solida sostituzionale che si ottiene pu\u00f2 essere di due tipi: ordinata, se la temperatura \u00e8 al di sotto di un valore critico, i due elementi hanno un rapporto stechiometrico preciso e le forze intermolecolari tra atomi diversi sono pi\u00f9 forti di quelle tra atomi uguali; casuale, se manca almeno una delle precedenti condizioni.\nA differenza di quanto avviene per le vacanze e per gli atomi interstiziali, il campo di sforzo indotto da difetti di questo genere pu\u00f2 essere sia di trazione sia di compressione, a seconda delle dimensioni relative degli atomi coinvolti.\nAtomi interstiziali.\nGli atomi interstiziali sono atomi dal raggio nettamente pi\u00f9 piccolo rispetto agli atomi del reticolo cristallino; essi si posizionano nelle lacune reticolari -cio\u00e8 nelle cavit\u00e0 di forma ottaedrica o tetraedrica presenti nel reticolo tridimensionale \u2013 la cui grandezza e il cui numero per cella unitaria dipendono dal tipo preciso di reticolo cristallino. \nEntrambe le tipologie di lacuna esistono sia nei reticoli CCC sia in quelli CFC, seppur diverse sia come quantit\u00e0 che come dimensioni.\nLa soluzione solida in questo caso \u00e8 detta interstiziale.\nAnche questi atomi provocano una distorsione del reticolo, pi\u00f9 precisamente respingono gli atomi circostanti sottoponendoli ad uno sforzo di compressione (in quanto occupano una posizione normalmente lasciata libera).\nDifetti di linea.\nI difetti lineari dei reticoli cristallini, detti anche difetti monodimensionali, possono essere suddivisi in tre categorie principali:\nLe dislocazioni a spigolo e a vite nella pratica non si escludono a vicenda ma si combinano frequentemente in dislocazioni miste, fondamentali poich\u00e9 permettono alle linee di dislocazione di terminare sulla superficie del cristallo o di chiudersi ad anello.\nLe dislocazioni sono difetti estrinseci che possono spostarsi lungo sistemi di scorrimento preferenziali, i quali dipendono dal tipo preciso di reticolo. Per effetto di questo movimento esse tendono ad incontrarsi e interagire, in maniera attrattiva o repulsiva a seconda di posizione e orientazione reciproca; in casi particolari possono perfino arrivare a compensarsi, lasciando al proprio posto vacanze, atomi interstiziali, o pi\u00f9 semplicemente un reticolo perfetto.&lt;br&gt;Una dislocazione pu\u00f2 essere descritta tramite il vettore di Burgers (segnato con b in figura 1), il quale rappresenta mediante gli indici di Miller direzione, verso ed entit\u00e0 dello scorrimento ad essa associato.\nFenomeni come la deformazione plastica sono motivo di formazione di nuove dislocazioni, in un processo noto in metallurgia come incrudimento. Al contrario, il raggiungimento della superficie del solido o del grano cristallino \u00e8 la principale causa di scomparsa delle stesse.\nDislocazioni a spigolo.\nLe dislocazioni a spigolo si formano quando una porzione del reticolo cristallino contiene un semipiano atomico extra rispetto all'altra: la presenza di questo semipiano aggiuntivo provoca, nell'intorno della linea di dislocazione, un puro sforzo normale (di compressione nella parte del reticolo in cui si trova, di trazione nell'altra).\nQuesto genere di difetto pu\u00f2 muoversi all'interno del reticolo in due modi:\nIl vettore di Burgers associato a una dislocazione a spigolo \u00e8 perpendicolare ad essa.\nDislocazioni a vite.\nLe dislocazioni a vite si ottengono quando una parte del cristallo \u00e8 traslata di un passo atomico rispetto a un'altra, come in figura 2, mentre il restante semispazio reticolare non lo \u00e8 (o lo \u00e8 in direzione opposta, a seconda del punto di vista); un tale difetto genera un puro sforzo di taglio nell'intorno della dislocazione. Anche le dislocazioni a vite possono muoversi nel cristallo, e possono farlo lungo uno qualsiasi dei piani contenenti la linea di dislocazione, eventualmente perfino cambiando piano di scorrimento durante il moto (\"cross slip\"). \nIl vettore di Burgers di una dislocazione a vite, a differenza di quello delle dislocazioni a spigolo, \u00e8 parallelo alla linea di dislocazione.\nDifetti di superficie.\nI difetti di superficie, detti anche difetti bidimensionali, sono classificabili in: \nBordi di grano.\nIn un solido policristallino i bordi grano sono i confini irregolari che delimitano i vari grani cristallini; questi ultimi non si interfacciano mai con perfetta coincidenza poich\u00e9 il processo di solidificazione reale avviene sempre in condizioni di non equilibrio, avviandosi contemporaneamente in pi\u00f9 siti di nucleazione a dare cristalliti con diverse orientazioni cristallografiche (questo genere di difetto \u00e8 perci\u00f2 intrinseco).\nDiverse classificazioni li suddividono in giunti di torsione, di flessione e misti (a seconda dell'orientazione relativa dei due reticoli all'interfaccia), oppure in bordi grano ad alto angolo (quando la misorientazione dei due domini cristallini \u00e8 maggiore di 10-15\u00b0) e a basso angolo (misorientazione minore di 5\u00b0). Le due classificazioni possono anche combinarsi per una descrizione pi\u00f9 accurata: ad esempio un giunto di flessione pu\u00f2 anche essere immaginato come un bordo grano a basso angolo formato da una serie di dislocazioni a spigolo, poste ad una certa distanza l'una dall'altra.\nI bordi grano possono \"migrare\" nel reticolo cristallino per effetto del passaggio di atomi, vacanze e dislocazioni attraverso di essi; una conseguenza visibile di ci\u00f2 \u00e8 l'ingrandimento o meno dei grani cristallini dei quali segnano il confine, fenomeno che pu\u00f2 essere interpretato da un punto di vista termodinamico come la tendenza a minimizzare l'energia superficiale complessiva, aumentando le dimensioni medie dei grani. Sperimentalmente si nota che il movimento dei bordi grano \u00e8 simile al processo di formazione ed accrescimento delle bolle: i grani pi\u00f9 grandi tendono ad espandersi, a scapito di quelli pi\u00f9 piccoli che si contraggono fino a scomparire. Il processo di migrazione \u00e8 solitamente proporzionale alla radice quadrata del tempo, anche se nella pratica pu\u00f2 subire delle deviazioni significative a causa di eventuali impurezze o seconde fasi.\nI bordi grano influenzano molte propriet\u00e0 del materiale: diminuiscono la conducibilit\u00e0 sia elettrica che termica, ed al contempo sono caratterizzati da elevata reattivit\u00e0 e conferiscono un'alta resistenza meccanica agli sforzi, in quanto ostacolano lo scorrimento delle dislocazioni. La dimensione dei grani (e di conseguenza la superficie totale di bordo grano) \u00e8 quindi un parametro tecnologico importante.\nBordi di fase.\nI bordi di fase marcano l'interfaccia tra fasi aventi composizioni e/o strutture differenti all'interno dello stesso cristallo. Si tratta di difetti estrinseci, perch\u00e9 dipendenti da composizione e storia dello specifico campione ed eventualmente anche dalla presenza di impurezze che si aggregano a formare particelle disperse di seconde fasi.\nData la loro particolare natura, essi possono muoversi unicamente in funzione dello smiscelamento o, al contrario, del passaggio in soluzione della seconda fase: fenomeni che, rispettivamente, apportano o sottraggono materia alla particella segregata determinando di fatto uno spostamento del suo confine.\nPer i bordi di fase \u00e8 possibile definire un importante parametro quale il grado di coerenza dell'interfaccia: fasi differenti presentano spesso strutture reticolari diverse che possono affiancarsi in modo pi\u00f9 o meno coerente, influenzando notevolmente anche alcuni meccanismi come lo scorrimento delle dislocazioni o la migrazione dei bordi grano. In generale, i bordi di fase tendono a ridurre le conducibilit\u00e0 elettrica e termica del materiale, mentre l'effetto sulle propriet\u00e0 meccaniche \u00e8 variabile a seconda di dimensioni, forma e posizione delle seconde fasi nella microstruttura del cristallo, oltre che del grado di coerenza dell'interfaccia.\nGeminati.\nI geminati, in inglese \"twins\", rappresentano difetti di superficie estremamente regolari, causati da un completo ribaltamento di una porzione di reticolo cristallino situata al di l\u00e0 di un piano (detto piano di geminazione), a dare un'immagine speculare della precedente disposizione degli atomi. In particolare, il difetto vero e proprio \u00e8 il piano di geminazione (o bordo geminato) posto al confine tra le due regioni misorientate ma regolari, visibile molto chiaramente come segmento rettilineo ad esempio tramite una metallografia a luce polarizzata.\nLa geminazione costituisce un meccanismo di deformazione plastica alternativo allo scorrimento delle dislocazioni; in questo senso i geminati compaiono solitamente in coppia, poich\u00e9 la traslazione relativa degli atomi interessa normalmente un numero finito di piani atomici, oltre i quali un secondo piano di geminazione segna il confine con la restante porzione di reticolo indeformata.&lt;br&gt;\nIl \"twinning\" pu\u00f2 avere luogo sia in risposta ad una sollecitazione tangenziale, nella stessa direzione, sia durante un trattamento termico che preveda una trasformazione dei grani cristallini con conseguenti riassestamenti del reticolo. La prima modalit\u00e0 \u00e8 quella prevalente in strutture come i reticoli EC e CCC, i quali beneficiano di pochi sistemi di scorrimento delle dislocazioni, mentre la seconda modalit\u00e0 \u00e8 solitamente osservata nelle strutture CFC.\nDifetti di impilaggio.\nI difetti di impilaggio, meglio noti con il nome inglese di \"stacking faults\", corrispondono a superfici dove l'usuale alternanza dei piani atomici (tipica di un dato reticolo) \u00e8 stata momentaneamente alterata dalla separazione di una dislocazione unitaria in dislocazioni parziali che racchiudono l'area di \"stacking fault.\"\nConsiderazioni energetiche permettono di dimostrare che quest'ultima situazione \u00e8 termodinamicamente favorita rispetto all'esistenza di una dislocazione unitaria, e che una precisa distanza di equilibrio tra le dislocazioni parziali consente il bilanciamento tra l'energia elastica associata alla loro reciproca repulsione e l'energia associata al difetto di impilaggio.&lt;br&gt;\nDa un punto di vista puramente meccanico, invece, lo scorrimento di una dislocazione unitaria \u00e8 spesso pi\u00f9 oneroso in termini di sforzo tangenziale effettivo (\"resolved shear stress\") rispetto allo scorrimento in due tempi, realizzato per mezzo di dislocazioni parziali, sfruttando le peculiarit\u00e0 del reticolo (un esempio per il reticolo CFC \u00e8 mostrato in figura); ci\u00f2 fa s\u00ec che si inneschi pi\u00f9 facilmente il secondo meccanismo, il quale comporta l'intervento di un difetto di impilaggio.\nDifetti di volume.\nI difetti di volume, detti anche difetti tridimensionali, corrispondono a regioni di profonda alterazione del reticolo e possono avere dimensione variabile (spesso dell'ordine del micrometro). Si tratta sostanzialmente di porzioni mancanti di cristallo, oppure di porzioni interamente sostituite da strutture o sostanze estranee al reticolo di base; la loro origine \u00e8 frequentemente individuabile nel processo di solidificazione (anche a livello industriale), e talvolta nell'evoluzione temporale successiva, in risposta a forze di natura termodinamica (tendenza all'equilibrio) o a sollecitazioni meccaniche particolari.\nTra i difetti di volume si distinguono:\nPi\u00f9 in dettaglio, si possono individuare:\nTutti i difetti di volume, anche se presenti in modeste concentrazioni, determinano un calo drastico delle prestazioni meccaniche del cristallo (in particolare la resistenza a rottura).\nEvidenze sperimentali.\nLa presenza di difetti nei cristalli pu\u00f2 essere verificata mediante varie tipologie di indagine, dall'analisi chimica di un campione (che consente di rivelare elementi estranei) all'osservazione diretta tramite microscopia. In particolare i difetti di volume, i geminati, i bordi grano e i bordi di fase possono essere esaminati con un semplice microscopio ottico dopo aver attaccato chimicamente la superficie (\"etching\"), ed eventualmente messi in evidenza con opportuni filtri polarizzatori; i difetti di dimensione inferiore come le dislocazioni e i difetti di punto, invece, richiedono ingrandimenti superiori per essere osservati (si procede tipicamente con immagini TEM, STM o AFM).\nDal punto di vista delle verifiche indirette, particolarmente interessante \u00e8 quella messa a punto da R. O. Simmons e R. W. Balluffi nel 1960 per dimostrare l'esistenza delle vacanze (gi\u00e0 previste dalla termodinamica): basandosi su misure di dilatazione termica dei cristalli e di diffrazione dei raggi X, essi confrontarono i valori di espansione del volume ottenuti sperimentalmente a ogni temperatura con quelli previsti dal semplice incremento del passo reticolare misurato ai raggi X, riscontrando una differenza giustificabile solamente con l'ipotesi dell'aumento del numero di vacanze parallelamente al riscaldamento."}
{"id": "1769601", "revid": "729019", "url": "https://it.wikipedia.org/wiki?curid=1769601", "title": "Sam Cordingley", "text": "Biografia.\nL'ingresso nel rugby professionistico di Cordingley avvenne nel 1998, quando esord\u00ec nel Super 12 di quell'anno con la maglia dei Brumbies, \"franchise\" di Canberra; gi\u00e0 ai Queensland Reds dalla stagione successiva, nel 2000 Cordingley esord\u00ec negli \"Wallabies\" a Brisbane contro l'; presente a tutti i \"test\" australiani fino a fine anno, non fu riutilizzato che nel 2006.\nIn Europa nel 2002, disput\u00f2 la Celtic League 2002-03 nelle file dello Swansea, milit\u00f2 poi in Francia nel Grenoble a cavallo tra il 2004 e il 2005.\nTornato in Australia ai Reds, ritrov\u00f2 anche la Nazionale e fu incluso nella rosa dei convocati alla in Francia; un anno pi\u00f9 tardi, nel 2008, torn\u00f2 a Grenoble.\nDopo 2 stagioni in Pro D2, nel 2010 Cordingley accett\u00f2 di tornare in Australia dalla stagione successiva, per militare nella neonata formazione professionistica dei Melbourne Rebels, nel rinnovato Super 15; al termine della stagione \u00e8 giunto il ritiro dall'attivit\u00e0."}
{"id": "1769614", "revid": "999533", "url": "https://it.wikipedia.org/wiki?curid=1769614", "title": "Gran Premio d'Argentina 1978", "text": "Il Gran Premio d'Argentina 1978 \u00e8 stata la prima prova della stagione 1978 del Campionato mondiale di Formula 1. Si \u00e8 corsa domenica 15 gennaio 1978 sul Circuito di Buenos Aires. La gara \u00e8 stata vinta da Mario Andretti, su Lotus-Ford Cosworth; per il vincitore si tratt\u00f2 del settimo successo nel mondiale. Ha preceduto sul traguardo l'austriaco Niki Lauda su Brabham-Alfa Romeo e il francese Patrick Depailler su Tyrrell-Ford Cosworth.\nVigilia.\nAspetti tecnici.\nL'ATS, che aveva acquistato il materiale della March fece esordire l'ATS HS1, derivata dalla Penske PC4 utilizzata l'anno precedente; la Williams torn\u00f2 a costruire il telaio in proprio, presentando la FW06. Esordirono come costruttori anche Merzario, con l'A1 e la Theodore con la TR1. Con la Merzario, per la prima volta, l'Italia schierava un secondo costruttore, dopo la Scuderia Ferrari, dai tempi della Iso-Williams nel , mentre la Theodore fu l'unico costruttore di Hong Kong nella storia della F1. Per la costruzione della monoposto il patron della Theodore, Teddy Yip, si avvalse della collaborazione della Ralt.\nLa Fittipaldi present\u00f2 il nuovo modello F5A, mentre la Tyrrell abbandon\u00f2 il modello a sei ruote (la P34) per la pi\u00f9 tradizionale Tyrrell 008. Infine la Brabham fece esordire la BT45C. La scuderia privata \"Liggett Group/B&amp;S Fabrications\" schierava una McLaren M23, mentre il Team Rebaque present\u00f2 una Lotus 78. La Wolf fece esordire la WR4.\nLa Ferrari abbandon\u00f2 l'utilizzo delle gomme Goodyear e pass\u00f2 alla Michelin, che gi\u00e0 riforniva la Renault. La Renault per\u00f2 non si present\u00f2 alla gara.\nAspetti sportivi.\nNiki Lauda abbandon\u00f2 la Scuderia Ferrari per approdare alla Brabham motorizzata Alfa Romeo, dove fece coppia con Watson. Al \"Cavallino\" venne confermata la coppia di piloti della parte finale della stagione 1977: Carlos Reutemann e Gilles Villeneuve. Alla Lotus, a far coppia con Mario Andretti, Ronnie Peterson (proveniente dalla Tyrrell) sostitu\u00ec il connazionale Gunnar Nilsson. Un pilota francese esordiente, Didier Pironi prese il posto di Peterson. Pironi era giunto terzo nel Campionato europeo di Formula 2 1977 con la Martini. Eddie Cheever, che era giunto secondo nel campionato, venne fatto esordire invece dalla Theodore.\nVi fu un cambio anche alla McLaren: Jochen Mass venne sostituito da Patrick Tambay, che nel aveva corso per la Theodore Racing. Mass pass\u00f2 all'ATS, con Jean-Pierre Jarier, spesso utilizzato dalla scuderia tedesca l'anno precedente, anche se aveva corso il Gp del Fuji con la Ligier.\nLa Surtees assunse Rupert Keegan, impegnato con la Hesketh nel 1977, per far coppia con Brambilla. Clay Regazzoni abbandon\u00f2 l'Ensign per la Shadow, dove trov\u00f2 Hans-Joachim Stuck, proveniente dalla Brabham. L'Ensign iscrisse due vetture: una per Danny Ongais (per lui due gran premi con l\"'Interscope Racing\" nel '77) e Lamberto Leoni, non qualificato nel Gp di Monza 1977 con la Surtees. L'Hesketh invece port\u00f2 in Argentina la sola Divina Galica. Anche la Williams iscrisse il solo Alan Jones. Arturo Merzario, Emerson Fittipaldi ed H\u00e9ctor Rebaque parteciparono con le vetture dei propri team omonimi. Brett Lunger invece venne ingaggiato dalla \"Liggett Group/B&amp;S Fabrications\".\nNel corso del fine settimana del gran premio a Buenos Aires si tenne anche il sorteggio per la fase finale dei Mondiali di calcio, ospitati dall'Argentina nel corso del 1978.\nMario Andretti, su Lotus ottenne, sotto un caldo sole e teso vento, subito un tempo molto buono nelle prime prove libere svolte al gioved\u00ec: 1'48\"12, che rappresent\u00f2 il nuovo record ufficioso del tracciato. L'italoamericano precedette Carlos Reutemann e Niki Lauda. James Hunt si lament\u00f2 con gli organizzatori per non aver potuto provare la sua McLaren. Gli organizzatori avevano infatti deciso, al mercoled\u00ec, di non far scendere in pista nessuna monoposto, per consentire di pulire il tracciato. Le libere furono inoltre caratterizzate da incidenti per Didier Pironi e Divina Galica.\nQualifiche.\nResoconto.\nNella prima giornata di prove ufficiali fu Carlos Reutemann su Ferrari a far segnare il tempo migliore con 1'47\"84. Reutemann precedette Andretti e John Watson. Le prove vennero sospese dopo pochi minuti per un incidente a Vittorio Brambilla, che per\u00f2 non ebbe conseguenze per il pilota. La giornata fu caratterizzata anche dall'arrivo della pioggia, dopo il sole dei giorni precedenti. Infatti, dopo il riavvio della prima sessione, la pioggia non consent\u00ec a nessun pilota di battere il tempo fatto segnare da Reutemann. Anche la seconda sessione inizi\u00f2 con alcuni tratti della pista ancora umidi.\nNella prima sessione del sabato le condizioni della pista non consentirono a nessun pilota di battere il tempo di Reutemann: solo negli ultimi minuti della seconda sessione Mario Andretti riusc\u00ec a battere il tempo del pilota di casa per soli nove centesimi, ottenendo cos\u00ec la decima \"pole\" iridata. La Lotus utilizz\u00f2, per battere il tempo del ferrarista, pneumatici morbidi, mentre le Michelin montate sulla Ferrari erano di un tipo pi\u00f9 duro, che avrebbe dovuto meglio reggere il caldo previsto per la gara. La seconda fila venne conquistata da Ronnie Peterson e John Watson. James Hunt, che nella prima sessione del sabato aveva ottenuto il tempo migliore, scont\u00f2 la rottura del propulsore, tanto che nella seconda dovette montare un motore nuovo. Arturo Merzario, invece, dopo un incidente nella prima sessione, non pot\u00e9 prendere parte alla seconda, ma si qualific\u00f2 ugualmente per la gara.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nMario Andretti part\u00ec bene al via e si mise davanti a Carlos Reutemann, Ronnie Peterson, e le due Brabham di Niki Lauda e John Watson.\nAndretti impresse un ritmo molto alto alla gara, riuscendo subito a scavare un certo margine sugli inseguitori. Dalle retrovie recuper\u00f2 Watson, che prima pass\u00f2 Lauda e Peterson, al giro 5, poi anche Carlos Reutemann, al giro 7. Un giro dopo Lauda pass\u00f2 Peterson: la classifica ora vedeva sempre primo Andretti, seguito da John Watson, Reutemann, Lauda, Peterson, Patrick Depailler, James Hunt e Jacques Laffite. Anche Depailler era autore di una bella gara in rimonta, tanto che pass\u00f2 anche Peterson al dodicesimo giro.\nIl pilota argentino della Scuderia Ferrari scontava dei problemi agli pneumatici, tanto che venne passato sia da Niki Lauda che da Patrick Depailler, al giro 14. Tre giri dopo venne passato anche da Hunt e Peterson.\nLa gara del pilota di casa fu definitivamente rovinata al ventiseiesimo giro, quando ebbe un contatto con Jacques Laffite, dopo che il pilota della Ligier lo aveva appena passato. Carlos Reutemann fu costretto cos\u00ec a una sosta ai \"box\", ove gli furono cambiati gli pneumatici: da quella sosta l'argentino riusc\u00ec a migliorare il suo ritmo, anche se ormai era rimasto lontanto dalla zona dei punti.\nDavanti intanto John Watson subiva dei problemi al suo propulsore. Nel \"warm up\" sulla sua Brabham si era verificata una perdita d'acqua dai radiatori per un difettoso serraggio dei tappi. I meccanici avevano apportato delle modifiche diverse sulla sua vettura e su quella di Lauda: la scelta fatta sulla vettura di Watson non fu per\u00f2 positiva e il nordirlandese venne passato da Niki Lauda e da Patrick Depailler, prima di ritirarsi al quarantaduesimo giro.\nNelle posizioni di ricalzo si mise in luce Reutemann che in pochi giri pass\u00f2 dal quindicesimo al settimo posto, passando anche il suo compagno di scuderia Gilles Villeneuve, anche lui con problemi alle gomme. Nella zona punti l'unica cambio in classifica fu il sorpasso di Laffite su Peterson al giro 47; lo svedese per\u00f2 riconquist\u00f2 la quinta posizione dopo il ritiro di Laffite per la rottura del suo motore, al giro 51.\nVinse Mario Andretti, per la settima volta nel mondiale, davanti a Niki Lauda e Patrick Depailler. Quarto fu Hunt autore di una gara regolare, quinto Peterson (penalizzato anche lui da problemi tecnici sulla sua Lotus) e sesto Patrick Tambay con l'altra McLaren. Gilles Villeneuve fece segnare il miglior giro in gara, per la prima volta nel mondiale, anche se tale risultato venne messe in dubbio da qualche fonte.\nLa gara si chiuse dopo soli 52 giri, e non i 53 previsti, per un errore dello sbandieratore, Juan Manuel Fangio, che abbass\u00f2 la bandiera a scacchi con un giro d'anticipo. Fangio si giustific\u00f2 affermando che la bandiera era stata mossa da un colpo di vento e che avendo visto Reutemann rallentare aveva pensato che il pilota della Ferrari avesse inteso che la gara fosse terminata.\nRisultati.\nI risultati del gran premio furono i seguenti:"}
{"id": "1769615", "revid": "547034", "url": "https://it.wikipedia.org/wiki?curid=1769615", "title": "Andrea Guardi", "text": "Biografia.\nAndrea Guardi fu scultore, figlio d'arte, uscito dalla bottega donatelliana dei Rossellino e di Michelozzo Michelozzi.\nNella met\u00e0 del Quattrocento fu attivo a Napoli e in molte citt\u00e0 della Toscana come: Pisa, Piombino, Suvereto, Lari.\nIl suo nome e la sua fama sono legati soprattutto per il coro marmoreo della chiesa di Santa Maria della Spina a Pisa, nel 1462. Quest'opera si caratterizz\u00f2 dalla suddivisione dei riquadri, per le \"Virt\u00f9\" a bassorilievo, nelle quali si miscelano spunti espressivi brillanti con un formalismo classicheggiante.\nLo scultore rivel\u00f2 in questi lavori un bagaglio artistico variegato che, solo parzialmente, deve influenze a Michelozzo e ad Antonio Federighi.\nTra le tante opere attribuite a Guardi dal Carli, vi fu il pregevole sepolcro dell'arcivescovo Pietro Ricci (Pisa, Camposanto monumentale), impreziosito dai rilievi con le \"Virt\u00f9\", realizzate, presumibilmente, nella sua fase giovanile e oggi al Museo nazionale di San Matteo.\nA lui \u00e8 intitolato il \"Museo d'arte sacra Andrea Guardi\" di Piombino che custodisce alcune sue opere."}
{"id": "1769616", "revid": "287204", "url": "https://it.wikipedia.org/wiki?curid=1769616", "title": "Jonas Maciulis", "text": ""}
{"id": "1769620", "revid": "122949204", "url": "https://it.wikipedia.org/wiki?curid=1769620", "title": "Euchenore", "text": "Euchenore (in greco antico \u0395\u1f50\u03c7\u03ae\u03bd\u03c9\u03c1) \u00e8 un personaggio della mitologia greca ed un combattente acheo che partecip\u00f2 alla guerra di Troia all'interno dell'esercito degli Atridi.\nNella mitologia.\nLa profezia del padre.\nEuchenore, prode guerriero di Corinto, era figlio dell'indovino Polido, il quale aveva ricevuto dagli dei il dono della preveggenza.\nGi\u00e0 da fanciullo il padre l'aveva messo in guardia da una morte violenta, la quale lo avrebbe colpito solo se avesse accompagnato Agamennone e Menelao nella loro guerra contro Troia; nello stesso tempo, l'indovino gli rassicurava anche una morte piacevole nella sua casa, ma sempre a condizione che non avesse partecipato alla guerra.\nIl giovane rifiut\u00f2 sin dall'infanzia queste raccomandazioni, ma anzi disse di voler preferire una morte gloriosa ad una ignominiosa e da reietto. In tal modo Polido non pot\u00e9 fare altro per convincere il figlio.\nNella guerra di Troia.\nQuando i fratelli Atridi passarono in rassegna le citt\u00e0 achee per reclutare le truppe, Euchenore si offr\u00ec come volontario e \"ben conscio della Chera funesta\", part\u00ec con le navi che provenivano da Corinto. \nL'eroe combatt\u00e9 nella guerra fino al decimo anno, rivelandosi molto pi\u00f9 fortunato degli altri suoi compatrioti che erano morti in guerra precedentemente.\nLa profezia legata alla vita di Euchenore doveva comunque compiersi cosicch\u00e9, durante i combattimenti presso le navi degli Achei, mentre il soldato lottava per difendere i suoi navigli dalle torce nemiche, venne trafitto da una freccia scagliata da Paride stesso, la causa della guerra, il quale volle vendicarsi della morte del suo amico Pilemene, eroe dei Paflagoni\nInterpretazione e realt\u00e0 storica.\nLa vicenda di Euchenore, vittima del destino e costretto a scegliere tra una morte serena, in patria, o violenta, nei combattimenti, \u00e8 accomunata a numerose altre che riguardano gli eroi, per esempio lo stesso Achille."}
{"id": "1769624", "revid": "36426", "url": "https://it.wikipedia.org/wiki?curid=1769624", "title": "Palazzi dei Gianfigliazzi", "text": ""}
{"id": "1769625", "revid": "110157", "url": "https://it.wikipedia.org/wiki?curid=1769625", "title": "Roah", "text": "Roah (2003) \u00e8 il secondo album di Dvar.\nAnche in questo lavoro, come in quasi tutti gli altri, non vi \u00e8 inserita alcuna nota sul booklet, ma compare solamente la scritta: \"music &amp; text inspired by DVAR\" \"2001\".\nIl disco.\nIn questo lavoro restano ancora presenti le tipiche atmosfere oscure del suono Dvar ma subentra anche un aspetto pi\u00f9 rilassato, a volte malinconico e altre pi\u00f9 ironico e giocoso.\nLa voce incomincia a giocare con suoni grotteschi e bizzarri.\nVengono introdotte melodie ariose, sonorit\u00e0 orientaleggianti e sperimentazioni creativite.\nPer la prima volta in copertina compare il disegno di un'ape che, in varie forme comparir\u00e0 in tutti i lavori successivi, divenendo una sorta di simbolo di Dvar."}
{"id": "1769626", "revid": "287204", "url": "https://it.wikipedia.org/wiki?curid=1769626", "title": "Vacanza di Schottky", "text": ""}
{"id": "1769627", "revid": "287204", "url": "https://it.wikipedia.org/wiki?curid=1769627", "title": "Nicol\u00f2 Rondinelli", "text": "Biografia.\nLe notizie biografiche sono alquanto scarse e concentrate in un arco temporale piuttosto esiguo, ovvero tra il 1495 e il 1502. Fino al 1495 circa infatti, compie i suoi studi artistici a Venezia, presso la bottega di Giovanni Bellini, di cui si dice fosse uno degli allievi pi\u00f9 promettenti. Il periodo Veneziano \u00e8 caratterizzato dalla realizzazione di dipinti per devozione privata.\nL'unica data certa corrisponde al 1497, anno in cui troviamo il Rondinelli a Forl\u00ec, intento alla realizzazione del \"San Sebastiano\" per il Duomo di Forl\u00ec, opera di cui ci d\u00e0 notizia Andrea Bernardi detto il Novacula all'interno delle sue \"Cronache Forlivesi\". Nella Pinacoteca Civica di Forl\u00ec \u00e8 conservata anche una \"Madonna col bambino\" attribuita al Rondinelli.\nA questa data risale probabilmente il primo incontro col pittore di scuola forlivese Baldassarre Carrari, che appunto riprender\u00e0 da Rondinelli gli esiti armonici ed equilibrati della pittura veneta. Ma non si tratt\u00f2 di un'influenza univoca: possiamo parlare, invero, di uno scambio reciproco, tanto che le opere tarde di Rondinelli risultano essere profondamente legate all'opera di Carrari.\nTrascorse i suoi ultimi anni a Ravenna, dove mor\u00ec intorno al 1510. Fu sepolto nella Basilica di San Francesco."}
{"id": "1769637", "revid": "124123", "url": "https://it.wikipedia.org/wiki?curid=1769637", "title": "Pavel Brutt", "text": " Professionista dal 2001 al 2017, ha vinto la quinta tappa del Giro d'Italia 2008 per distacco, battendo i compagni di fuga P\u00e9rez, Laverde e Fr\u00f6hlinger, e una frazione al Tour de Romandie 2011."}
{"id": "1769639", "revid": "110157", "url": "https://it.wikipedia.org/wiki?curid=1769639", "title": "Episodi di L'ora di Hitchcock (prima stagione)", "text": "La prima stagione della serie televisiva: L'ora di Hitchcock \u00e8 composta da 32 episodi, trasmessi tra settembre 1962 e maggio 1963, ed \u00e8 una diretta continuazione della serie originaria del 1955.\nLezione di gioco.\nTrama.\nIl Duca conduce una vita che tutti vorrebbero avere: \u00e8 ricco, affascinante, navigato negli affari, ha una bella moglie e fa soldi vincendo a poker. Quando la moglie non sopporta pi\u00f9 la sua passione per il gioco e paventa il divorzio, decide di smettere e di dedicarsi solo a lei. L'arrivo improvviso del fratello minore Chuck, interpretato da Robert Redford, spinger\u00e0 il Duca a rivedere i suoi progetti: anche il fratello ama pericolosamente il poker. \nL'assassino \u00e8 dietro di te.\nTrama.\nUn misterioso assassino si aggira in un bosco che separa la casa del Prof. MacFarlane dal campus universitario. Una ragazza del posto ha gi\u00e0 trovato la morte e il prossimo obiettivo dell'assassino sembra essere Daphne, biologa all'universit\u00e0, seguita da qualcuno una sera mentre si recava dal professore. Il fidanzato Herald, psicologo, teme per la sua vita e cos\u00ec escogita una trappola per scoprire chi \u00e8 l'assassino. \nLa notte dell'incendio.\nTrama.\nI terribili segreti dei veri genitori di una ragazza sono sul punto d'essere divulgati, il solo modo per tenerli nascosti \u00e8 pagare un lauto riscatto.\nI cinque testimoni.\nTrama.\nUna sera cinque persone si trovano ad uno stesso incrocio dove assistono ad un grave incidente tra un'automobile e una moto: una ragazza in attesa del suo fidanzato, un ex colonnello intento a curare le sue rose, un vecchietto fuori da un bar, l'uomo che guidava l'auto dietro quella che ha commesso l'incidente e una ragazza che aspettava l'autobus. La vicenda finisce in tribunale: l'accusa per chi guidava l'auto \u00e8 di omicidio colposo. \nPartita a scacchi.\nTrama.\nUn editore di libri gialli riceve dei nastri incisi da uno dei suoi scrittori di successo. L'uomo presenta, raccontandola in prima persona, la storia di un piano omicida non ancora compiuto. L'editore sospetta che non si tratti di un modo originale di proporre la trama dell'ennesimo giallo, ma di una vera confessione.\nLa statuetta preziosa.\nTrama.\nSuor Pamela ha da poco preso i voti ma i dubbi sulla sua vocazione la tormentano. L'anziana Suor Anna le chiede di recarsi da un uomo che aveva conosciuto prima di entrare in convento, ma che scopr\u00ec essere un poco di buono: affinch\u00e9 si redimesse preg\u00f2 e gli scrisse lettere, senza successo. Dopo tanti anni, l'uomo ha deciso di regalare una preziosa statuetta al convento come segno di gratitudine. Ma durante il viaggio la statuetta viene rubata: Suor Pamela decide cos\u00ec di recuperarla, insieme con la propria vocazione. \nAnnabel.\nTrama.\nDavid, chimico, vuole a tutti i costi riavere la sua ex fidanzata, Annabel, nonostante lei sia ormai sposata con Gerald. Sicuro che lei sia ancora innamorata di lui, prepara una grande sorpresa in una bella casa fuori New York per convincerla a raggiungerlo. Nemmeno il nervosismo del marito e le attenzioni di una collega, Linda, lo scoraggeranno dal suo intento. \nL'ospite.\nTrama.\nIn un tranquillo pomeriggio di sole su una spiaggia californiana, Ray, un ex aviatore, salva la vita al piccolo Tony mentre sta per affogare in mare. La madre del ragazzo non sa come essergli riconoscente e lo invita a casa sua per una cena. Il marito \u00e8 addirittura disposto a prestargli del denaro per avviare una sua piccola impresa, ma Ray non lo accetta: l'ha fatto solo per Tony, che \u00e8 entusiasta di giocare con lui, e gli basta diventare amico di famiglia. Solo cos\u00ec la riconoscenza della famiglia nei suoi confronti si estinguer\u00e0. \nIl velo nero.\nTrama.\nUn giovane, a seguito di un colpo subito sulla testa, riacquista la memoria perduta tre anni prima. Dovr\u00e0 ricostruire la propria vita degli ultimi tre anni e difendersi dall'accusa di un delitto di cui non ha ricordo. \nLa resa dei conti.\nTrama.\nDurante un'uscita in barca con il marito e alcuni amici, Felicity viene spinta fuori bordo dal marito Paul dopo che lei non voleva rivelargli il nome dell'uomo con cui lo tradiva. Il corpo viene trovato dopo alcuni giorni ma Paul non sa ancora chi \u00e8 l'uomo. \nGli amici ritornano.\nTrama.\nChristopher Martin riceve una telefonata a casa sua: un tizio dice che sta venendo ad ucciderlo. Lui e la moglie chiudono tutte le porte e le finestre; dice di chiamare la polizia ma in realt\u00e0 non lo fa. L'uomo riesce ad entrare.\nPassata la sbornia.\nTrama.\nEd, creativo pubblicitario, appena sveglio sente che qualcosa non va: l'unica cosa che sa \u00e8 che ha preso una sbornia memorabile. Ma i pezzi non sono al loro posto: si trova in una casa che non \u00e8 la sua, con una donna che non \u00e8 sua moglie, non ha pi\u00f9 un lavoro e non sa perch\u00e9. Comincia cos\u00ec a ricostruire la giornata precedente tramite diversi \"flashback\", senza sapere cosa lo aspetter\u00e0 alla fine della giornata.\nPioggia indiscreta.\nTrama.\nUna giovane ragazza si trasferisce nella casa ereditata dalla vecchia zia. Qui viene aiutata da un premuroso predicatore, che per\u00f2 nasconde un secondo fine.\nL'assassino innamorato.\nTrama.\nPhilip confessa al suo migliore amico Peter di voler lasciare la moglie. C'\u00e8 un'altra donna, Lorna, pi\u00f9 giovane di lei, di cui si \u00e8 innamorato. Philip non sa che anche la moglie Beatrice lo tradisce ma per via del suo carattere non riesce a chiederle il divorzio, arrivando ad escogitare un piano alternativo. Alle mosse maldestre di Philip si contrapporranno le poche ma efficaci mosse dell'amico Peter, anche lui infatuato di Lorna, fino ad un clamoroso ribaltamento finale.\nIl fiammifero spento.\nTrama.\nAndrew Anderson, dirigente pubblicitario, una sera trova la moglie morta in cantina. L'inchiesta ufficiale archivia il caso come una caduta accidentale dalle scale. Ma da quel giorno per il signor Anderson comincia l'inferno. Avvengono strani episodi: sembra che qualcuno faccia di tutto per alimentare in lui il ricordo della tragica morte della moglie anzich\u00e9 allontanarlo. Andrew conosce la verit\u00e0 ma forse non \u00e8 l'unico.\nTutto contro Eva.\nTrama.\nLa bella Eva vive grazie ai soldi del marito Howard, avvocato, e ospita in casa una cara amica con suo figlio. Quando il marito decide di mandarli via perch\u00e9 non sopporta pi\u00f9 la presenza del bambino in casa sua, l'assassino entra in azione e avvelena Howard. La madre di lui accusa subito Eva, che finisce sotto processo. L'avvocato difensore fa di tutto per salvare Eva, ma alla fine del dibattimento l'unico a poterla aiutare sar\u00e0, paradossalmente, chi l'ha fatta incriminare. \nVolo 110: Sospeso.\nTrama.\nIn una notte nascosta da una fitta nebbia, Karen \u00e8 sola nella sua casa sul mare. Un uomo suona alla porta: \u00e8 rimasto senza benzina, ha dovuto lasciare la sua ragazza in auto e chiede aiuto. Ma Karen non lo fa entrare. Pi\u00f9 tardi la polizia \u00e8 in casa sua: la ragazza \u00e8 stata aggredita. Karen \u00e8 assalita dal senso di colpa per non aver dato aiuto e su di lei incombe la minaccia di vendetta dell'uomo. Sulla casa di Karen cala la nebbia e la paura. Per fortuna vicino a lei ci sono un amico scrittore e tre giovani surfisti. \nLa ragnatela.\nTrama.\nDavid (Robert Redford) vive con la madre e per guadagnarsi da vivere ruba i gioielli di ricche signore che gli segnala il suo complice Karl. Quando, contro il parare della madre, si sposa con la cameriera di casa, la timida Marie, si rifugia dal suo complice ed \u00e8 costretto a rivelare a sua moglie chi \u00e8 in realt\u00e0. Ciononostante, Marie rester\u00e0 al suo fianco, anche quando David sar\u00e0 sospettato di un reato pi\u00f9 grave del furto.\nUn vicino pericoloso.\nTrama.\nUna giovane coppia sposata si trasferisce in seguito alla promozione del marito. Sin da subito il figlio dei vicini sembra dimostrare del risentimento nei confronti dei nuovi arrivati. Il marito della coppia \u00e8 ben intenzionato nei suoi confronti e cerca il dialogo sia con lui che con il padre, ma il ragazzo arriva ad usare la violenza mentre il padre nega che suo figlio abbia dei problemi perch\u00e9 la sua educazione \u00e8 stata impeccabile.\nFino alla nausea.\nTrama.\nAlice Pemberton da qualche tempo vive un incubo ricorrente: un'ombra entra attraverso le tende della sua camera mentre \u00e8 a letto. Qualche giorno trascorso da sua madre per riprendersi non scaccia via l'incubo. Ma Alice decide ugualmente di ritornare a casa. L'accoglienza non sembra essere delle migliori: trova una sua fotografia strappata e rimessa nella cornice e una boccettina di barbiturici in una giacca del marito. Anche i suoi fratelli e le persone di famiglia paiono tutto fuorch\u00e9 entusiasti che si sia ripresa. \nDelitto oltre confine.\nTrama.\nUna tranquilla gita fuori porta si trasforma in una giornata terribile per Mak: sua moglie viene strangolata. La polizia ha un sospetto su un americano che lavora in un negozio di accessori per barche ma non ha prove. Dapprima con la collaborazione della polizia, poi di sua iniziativa, Mark cercher\u00e0 di far confessare l'uomo.\nPericolo invisibile.\nTrama.\nIl ritrovamento di un cadavere scatena in poco tempo una potenziale epidemia d'antrace.\nTragica illusione.\nTrama.\nIl signor Henderson \u00e8 lontano per lavoro: la signora Henderson bada alle sue due figlie e alla figlia di una sua amica e ospita da poco in una stanza della sua casa la signora Brandon. In un tale contesto femminile un uomo farebbe forse fatica a parlare: l'unico personaggio maschile \u00e8 Lonney, il pi\u00f9 piccolo degli Henderson, di soli 7 mesi. \u00c8 adorato da tutti, ma proprio tutti, anche dall'estranea signora Brandon. \nLe due verit\u00e0.\nTrama.\nGeorge Davies, dopo aver accidentalmente ucciso una donna, si ritrova costretto a fare da giurato al processo contro il fidanzato della vittima, accusato erroneamente dalla polizia d'essere il colpevole dell'omicidio.\nIl lungo silenzio.\nTrama.\nNora \u00e8 paralizzata e non riesce pi\u00f9 a parlare: \u00e8 caduta dalle scale in uno scontro col suo secondo marito Ralph. Conosce una terribile verit\u00e0: dopo aver sottratto 200.000 dollari dall'azienda di famiglia, Ralph era pronto a fuggire se il figliastro non lo avesse scoperto e per questo motivo lo ha ucciso. La storia si dipana in un crescendo di tensione fra il desiderio di parlare e la paura di essere uccisa dal marito. Alfred Hitchcock, al termine dell'episodio, dice: \"Mi sono vestito da me stesso per dirvi semplicemente buonanotte\".\nDelitto perfetto.\nTrama.\nUn banchiere di nome Oscar si sposa con la donna dei suoi sogni, purtroppo per lui \u00e8 un matrimonio di puro interesse per la moglie che si rivela essere crudele e grezza. Frustrato Oscar cerca una via d'uscita che gli viene offerta dall'ex di sua moglie (un ladruncolo), pronto ad ucciderla in cambio dell'aiuto di Oscar in una rapina nella banca in cui lavora.\nLa moglie gioiosa.\nTrama.\nIl ricco Luis Aguilar \u00e8 un dispotico uomo d'affari deciso ad abusare della vita di chiunque intorno a lui pur di soddisfare le sue mire: spinge il figlio a sposare la figlia del produttore concorrente per mettere le mani sulla sua azienda; illude Ruth, che ha aspettato, invano, che la moglie di Luis morisse per ricevere da lui una richiesta di matrimonio; richiesta che Luis rivolge a sorpresa alla figlia del produttore respinta dal figlio. Ma in questo intrigo nessuno ci rimetter\u00e0 di pi\u00f9 di un semplice e innocente cameriere. \nLa ragazza in blue jeans.\nTrama.\nDurante una gita con i genitori al confine tra Messico e Stati Uniti, una ragazza inglese sale per sbaglio su un'altra auto e, addormentatasi, si ritrova in un garage. Mentre l'autista, un ladro, litiga con i suoi due complici, la ragazza assiste al suo omicidio e, scoperta, scappa. Si ritrova non sa bene dove, in Messico, senza parlare una parola di spagnolo e con due assassini alle calcagna. \nIl segreto di Dianne.\nTrama.\nIl piccolo figlio adottato da Dianne Castillejo muore annegato in piscina mentre la madre si era assentata per poco tempo al telefono. La governante si assume la responsabilit\u00e0 dell'accaduto per non rendere pubblico che la sua cara Dianne continua ad abusare di alcool, nonostante le promesse fatte da tempo al marito. Ma il segreto di Dianne \u00e8 conosciuto anche da Pedro, il maggiordomo, e dalla sua fidanzata, Consuelo. \nLettere a Zio George.\nTrama.\nJohn Chambers, curatore della rubrica \"Zio George\", a cui i lettori scrivono per ricevere consigli di ogni tipo, scopre dalla lettera di una vicina di casa che la moglie lo tradisce. I due litigano e lui la uccide. Sembra un delitto perfetto: nessuno sospetta di lui, la polizia ha prove sufficienti per incriminare l'amante. \nAttento dottore.\nTrama.\nIl giovane dottor Don Reed s'innamora di una seducente cantante di night club e nonostante il parere contrario del padre la sposa. La loro relazione si trasformer\u00e0 ben presto in un incubo.\nA pesca con Philip.\nTrama.\nIl poliziotto Paul Reardon \u00e8 pronto a tutto pur di vendicare la morte del figlio, anch'esso agente di polizia, cercando di stanare la gang responsabile della sua morte."}
{"id": "1769644", "revid": "72396", "url": "https://it.wikipedia.org/wiki?curid=1769644", "title": "Episodi di L'ora di Hitchcock (seconda stagione)", "text": "La seconda stagione della serie televisiva: L'ora di Hitchcock \u00e8 composta da 32 episodi, trasmessi tra settembre 1963 e luglio 1964. Se la voce Titolo italiano \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\nTi sto aspettando piccola mia.\nTrama.\nI pazienti di un manicomio uccidono i dottori e ne prendono il posto. La situazione si complica quando la figlia di uno dei dottori viene a fargli visita. \nLunga notte.\nTrama.\nUn attore fallito convince l'amante (agente cinematografica di successo, in cerca del vero amore) a sbarazzarsi del marito alcolizzato.\nThree Wives Too Many.\nTrama.\nLa moglie di Raymond Brown scopre l'esistenza d'altre due mogli e si prepara ad ucciderle tutte.\nLa voce misteriosa.\nTrama.\nMarcia Fowler, vittima di una serie di chiamate oscene, si rivolge al marito e alla polizia per indagare sul vicino, Roy Bullock, l'apparente colpevole. Ogni tentativo sembra inutile, Roy \u00e8 molto amichevole con tutti, dissipando da s\u00e9 l'immagine del guardone; ma le chiamate non sembrano finire.\nTerza dimensione.\nTrama.\n1944, la guerra infuria in Europa. La ciarlatana Adelaide Winters, con l'aiuto dell'amante e maestro Robert McBain, si spaccia per una medium, riuscendo con successo a truffare ricchi disperati, in particolare genitori i cui figli sono caduti o dispersi in guerra. I suoi metodi efficaci le garantiscono una clientela ed un reddito costante, ma tutto cambia quando riesce a convincere fin troppo bene il facoltoso Edward Porter di poter parlare con il figlio scomparso. Il comportamento di Porter infatti si riveler\u00e0 prima ossessivo e poi morbosamente pericoloso.\nFuga finale.\nTrama.\nDopo l'ennesima evasione fallita, l'ex rapinatore di banche e galeotto Paul Perry deve scontare una pena di undici anni, senza alcuno sconto, sapendo che il bottino del suo ultimo colpo \u00e8 ancora nelle mani del suo complice ancora in libert\u00e0. Per punirlo, il capitano e direttore della prigione costringe Paul a lavorare assieme al medico e becchino, \"il dottore\", un vecchio alcolizzato con una nipote malata bisognosa di cure mediche. Perry offre cinquemila dollari del suo bottino al \"dottore\" per coprire le spese mediche, a patto che quest'ultimo lo faccia evadere. Lo strumento per la fuga sar\u00e0 una bara... \nDietro una porta chiusa.\nTrama.\nDave Snowden e Bonnie Daniels, novelli sposi, vedono il proprio matrimonio venire annullato dalla madre di Bonnie, la signora Daniels, in quanto la ragazza \u00e8 ancora minorenne. Il vero motivo dell'annullamento \u00e8 il sospetto da parte della ricca signora Daniels che Dave sia solamente interessato ai soldi della figlia, e in particolare una porta chiusa a chiave all'interno della casa di famiglia, dietro a cui potrebbero celarsi chiss\u00e0 quali tesori. Dave naturalmente dichiara la sua onest\u00e0, ma... "}
{"id": "1769645", "revid": "118249925", "url": "https://it.wikipedia.org/wiki?curid=1769645", "title": "Episodi di L'ora di Hitchcock (terza stagione)", "text": "La terza stagione della serie televisiva L'ora di Hitchcock \u00e8 composta da 29 episodi, trasmessi tra settembre 1964 e maggio 1965. Se la voce Titolo italiano \u00e8 vuota, vuol dire che l'episodio non \u00e8 mai stato trasmesso n\u00e9 pubblicato in italiano.\nLe formiche del futuro.\nTrama.\nIn un indeterminato futuro, un virus aveva sterminato tutti gli uomini, mentre le donne erano sopravvissute. \nPer potersi riprodurre, assicurando cos\u00ec la continuit\u00e0 della specie, le donne avevano trovato una soluzione imitando il modello di vita delle formiche. \nSi erano cos\u00ec creati vari ruoli: oltre a donne intellettuali, con ruoli di comando e aspetto \"normale\", vi erano anche imponenti donne soldato alte circa due metri, inservienti nane e infine le madri, dal ventre enorme che rendeva molto difficoltosi i loro movimenti, destinate a procreare 6-7 bambine per volta. \nGli amici invisibili.\nTrama.\nLa piccola Eva \u00e8 affidata al Capitano King Snyder e a sua figlia Nell dopo la morte dei genitori. Mentre il Capitano \u00e8 impegnato lontano da casa, Nell prova invano a tenere a bada Eva, che passa il tempo a giocare e parlare con degli amici immaginari. Al suo ritorno il Capitano regala a Eva una bambola dalla pelle scura di nome Numa. Nell ascolta Eva dialogare con Numa, presupponendo per\u00f2 che si tratti di una bimba del vicinato.\nNell ripone Numa sopra un pianoforte, cosicch\u00e9 Eva non possa afferrarla. La bambina per\u00f2 riesce a prenderla facendo suonare il pianoforte. In questo momento Nell trova Eva in giardino, in compagnia di una bambina dalla pelle scura, che la donna scaccia con veemenza. Eva sparisce, ma viene ritrovata da Nell in un posto inaspettato..."}
{"id": "1769646", "revid": "1543377", "url": "https://it.wikipedia.org/wiki?curid=1769646", "title": "Toni Negri", "text": "Tra gli anni sessanta e gli anni settanta, fu uno dei maggiori teorici del marxismo operaista. Dagli anni ottanta in poi, si dedic\u00f2 allo studio del pensiero politico di Baruch Spinoza, contribuendo, insieme a Louis Althusser e Gilles Deleuze, alla sua riscoperta teorica. In collaborazione poi con Michael Hardt, ha scritto libri molto influenti nella teoria politica contemporanea.\nAccanto alla sua attivit\u00e0 teorica, ha svolto una intensa attivit\u00e0 di militanza politica, come cofondatore e teorico militante delle organizzazioni della sinistra extraparlamentare Potere Operaio e Autonomia Operaia. Fu incarcerato e processato, all'interno del processo 7 aprile, con l'accusa di aver partecipato ad atti terroristici e d'insurrezione armata. Venne, tuttavia, assolto da queste imputazioni, per poi venire condannato a 12 anni di carcere per associazione sovversiva e concorso morale nella rapina di Argelato.\nUn personaggio controverso: il dibattito.\nInizialmente vicino ai movimenti del cattolicesimo sociale, poi per lungo tempo iscritto al PSI (presso cui militava in seno alle sue frange di sinistra interna), e per il quale ricopr\u00ec anche diversi ruoli organizzativo-amministrativi e cariche istituzionali a livello comunale e provinciale per la propria regione natia, Negri fu poi tra i fondatori di Potere Operaio (1969) e successivamente di Autonomia Operaia, due importanti gruppi operaisti della sinistra extraparlamentare, dei quali fu uno dei massimi teorici ed ideologi.\nA causa delle sue teorizzazioni socio-politiche e per il sostegno intellettuale mostrato pi\u00f9 volte nei confronti della lotta armata e della violenza di classe, soprattutto se inscritte nel pi\u00f9 ampio contesto degli anni di piombo e poste in relazione alle sue vicende giudiziarie, fu ripetutamente additato quale \u00abcattivo maestro\u00bb per i giovani da parte di molti dei suoi detrattori. Nel 1979, gi\u00e0 affermato docente universitario di filosofia, venne indagato, arrestato e - dopo quattro anni e mezzo di carcerazione preventiva - processato per \u00abcomplicit\u00e0 politica e morale\u00bb con il gruppo terroristico delle Brigate Rosse in una controversa e discussa inchiesta giudiziaria chiamata giornalisticamente \"processo 7 aprile\", per la quale era indicato in pratica come il cervello in capo a tutto il mondo della sinistra eversiva in Italia. Sar\u00e0 condannato in via definitiva a 12 anni di carcere, ai quali ne vennero aggiunti successivamente altri negli anni novanta, per i reati di associazione sovversiva e concorso morale in rapina, scontandone in totale dieci, di cui gli ultimi quattro in semilibert\u00e0.\nIn merito a ci\u00f2, Negri proclam\u00f2 sempre la propria innocenza, dichiarandosi vittima di errore giudiziario o asserendo d'essere stato condannato per un reato d'opinione.\nAmnesty International, organizzazione non governativa impegnata nella difesa dei diritti umani nel mondo, critic\u00f2 alcuni aspetti del cosiddetto \"Processo 7 aprile\". In particolare Amnesty International critic\u00f2 l'eccessiva lunghezza della carcerazione preventiva e della lunga attesa degli imputati prima di essere sentiti dal giudice. Alcuni di loro, rilev\u00f2 Amnesty International, attesero fino a 44 mesi l'inizio del processo.\nFrancesco Cossiga, all'epoca del processo Ministro dell'interno, oltrech\u00e9 autore di quelle stesse leggi in base alle quali Toni Negri venne sottoposto a processo e condannato, ebbe in seguito a dichiarare: \u00ab\"Nei confronti di Toni Negri fu condotta un\u2019azione giudiziaria che ricorda, mutatis mutandis, Mani Pulite. I classici teoremi dei magistrati di sinistra (...) l'arresto di Negri\" \u00ab\"fu un'ingiustizia (...), (...) si sarebbe meritato una piccola condanna per aver incitato qualche studente (...), ha pagato un prezzo sproporzionato alle sue responsabilit\u00e0\"\u00bb e \u00ab\"fu una vittima del giacobinismo giustizialista\"\u00bb.\nCandidato dal Partito Radicale per l'elezioni politiche del 1983, quale loro portabandiera per la riforma dell'istituto dell'immunit\u00e0 parlamentare e la modifica delle cosiddette \"leggi speciali\" emanate in quegl'anni turbolenti che consentivano, tra le altre, la carcerazione preventiva di oltre dieci anni, Negri fu eletto alla Camera dei deputati e, potendo perci\u00f2 usufruire dell'immunit\u00e0, usc\u00ec di prigione. Successivamente, il giorno antecedente quello del voto alla Camera per l'autorizzazione a procedere nei suoi confronti (a cui s'astennero a suo svantaggio proprio i radicali), decise d'espatriare in Francia. L\u00ec pot\u00e9 beneficiare della dottrina Mitterrand, che negava appunto l'estradizione e concedeva asilo per i reati che il governo di Parigi riteneva \"a sfondo politico\", e vi prese a insegnare presso l', la Sorbona, l'\u00c9cole Normale Sup\u00e9rieure e il Collegio Internazionale di Filosofia.\nNel 1997, dopo un patteggiamento, torn\u00f2 in Italia, dove scont\u00f2 una pena ridotta, parzialmente in carcere (fino al 1999), poi in semilibert\u00e0, fino alla scarcerazione e alla fine pena nel 2003.\nNel 2002 pubblic\u00f2 uno dei suoi maggiori saggi, internazionalmente noto, \"Impero\", scritto assieme a Michael Hardt e fortemente critico della globalizzazione liberista e del moderno imperialismo, e che egli rilegge come una nuova occasione di rivoluzione.\nBiografia.\nToni Negri nasce a Padova il 1\u00ba agosto del 1933 da una famiglia cattolica laica, per Romano Alquati \u00abdi estrazione sociale piuttosto umile\u00bb, mentre, per Pino Buongiorno, alquanto benestante. Suo padre, originario di Bologna, proveniva da una famiglia operaia di fede comunista, che prese attivamente parte alla fondazione del Partito Comunista d'Italia e che per\u00ec durante il secondo anno di vita di Toni, lasciandolo, assieme alla sorella e al fratello maggiori, alle cure della sola moglie. Secondo il parere della moglie e del padre di lui, egli mor\u00ec a causa delle violenze inflittegli da degli squadristi fascisti (lo stesso Negri ne ipotizza quale possibile concausa anche la malaria contratta durante la Grande Guerra). Sua madre, un'insegnante originaria di Poggio Rusco (in provincia di Mantova), proveniva invece da una famiglia di piccoli proprietari terrieri fascisti, politicamente quasi totalmente neutrale, che lo indirizz\u00f2 allo studio come mezzo per uscire dalla miseria.\nSuo nonno, col quale trascorse diversi anni della sua giovent\u00f9 a Bologna, era un operaio, anch'egli comunista, che, secondo lo stesso Negri, gli \u00abfece capire cosa fosse la fatica fisica, portare ogni giorno quintali e quintali che ti buttano sulle spalle\u00bb.\nNegri \u00e8 l'ultimogenito di tre figli. La sorella Anna Maria, futura docente di psicologia fisiologica presso la facolt\u00e0 di Magistero dell'Universit\u00e0 di Padova, nacque nel 1922, e si spos\u00f2 con un giovane partigiano comunista, Luciano Dell'Antonio, al quale la loro famiglia aveva dato asilo nell'inverno del 1943-1944, dopo che la sua brigata era stata sterminata in montagna, e che, assieme al nonno paterno, fu il suo mentore politico. Suo fratello Enrico, invece, nacque nel 1927 e, all'et\u00e0 di sedici anni, s'invagh\u00ec dell'idea nazionalista, arruolandosi nella brigata bersaglieri Mussolini, trovando cos\u00ec la morte il medesimo anno in Jugoslavia, pochi giorni prima dell'armistizio di Cassibile. Secondo altre fonti, mor\u00ec invece in uno scontro a fuoco con dei partigiani, mentre, secondo altre ancora, si tolse la vita pur di non cadere prigioniero in mano nemica.\nL'Universit\u00e0.\nDopo la maturit\u00e0, conseguita nel 1952 al Liceo Classico Tito Livio, si iscrisse al corso di laurea in filosofia dell'Universit\u00e0 di Padova, dove fu tra gli allievi prediletti di Enrico Opocher, al quale nel 1977 Negri dedic\u00f2 il libro \"La forma Stato\".\nAll'universit\u00e0 patavina s'inser\u00ec negli ambienti della goliardia e fu direttore, nel 1956, del giornale universitario \"Il B\u00f2\" (dal nome del palazzo dell'ateneo) e militante e dirigente, per Paolo Ungari (sar\u00e0 anch'esso allievo dell'Istituto Croce) che lo conobbe dall'Unuri \u00abesponente massimo\u00bb, dell'Intesa Cattolica padovana (GDIU).\nNel 1955 discusse con Umberto Padovani, docente di filosofia morale, la sua tesi di laurea su Dilthey, Meinecke, Weber e Troeltsch intitolata \"Saggi sullo storicismo tedesco Dilthey e Meinecke\", di cui la prima parte fu pubblicata subito dopo, nel 1958, dall'Istituto Feltrinelli.\nNel 1956 vinse una borsa di studio di un anno presso l'Istituto italiano per gli studi storici di Napoli, dove fu presentato dallo storico delle religioni Raffaele Pettazzoni. L'istituto era diretto da Federico Chabod, il quale fu per Negri \u00abun primo grosso contatto, soprattutto per capire che cosa era effettivamente il politico\u00bb. Conclusa quest'esperienza, si trasferi in Francia, all'\u00c9cole normale sup\u00e9rieure, dove lavor\u00f2 con Jean Hyppolite alla tesi \u2013 \u00abcompletamente e fondamentalmente luk\u00e1csiana\u00bb (dir\u00e0 anche che al termine dell'universit\u00e0 era \u00ab praticamente un luk\u00e0csiano\u00bb) \u2013 sul giovane Hegel: \"Stato e diritto nel giovane Hegel: studio sulla genesi illuministica della filosofia giuridica e politica di Hegel\". Successivamente, dopo aver seguito corsi in varie universit\u00e0 straniere dal 1953, nel 1958, a 25 anni, super\u00f2 l'esame di libera docenza e fu nominato libero docente dell'Istituto di filosofia del diritto della facolt\u00e0 di Giurisprudenza (per Negri \u00abfacolt\u00e0 particolarmente reazionaria\u00bb), ove fu assistente straordinario del rettore della facolt\u00e0.\nDi quell'esperienza dir\u00e0: \u00ab[...] guadagnavo niente, vivevo facendo traduzioni di libri gialli e bollettini editoriali, tutto questo lavoro assolutamente precario, era quello che mi dava da vivere.\u00bb In quel periodo fu aiutato da Opocher e indi compose, fondamentalmente sui fondi Rav\u00e0 e Martinetti, un testo (che fu pubblicato nel 1962) molto accademico e con rigide basi filologiche sul formalismo post-kantiano: \"Alle origini del formalismo giuridico: studio sul problema della forma in Kant e nei giuristi kantiani tra il 1789 e il 1802\"; il testo fu letto anche in Germania tra gli studiosi del periodo post-kantiano. Nel frattempo tradusse anche per Laterza \"Gli scritti minori di filosofia e diritto\" di Hegel.\nNel 1967 ottenne la cattedra di filosofia politica presso la Facolt\u00e0 di Scienze Politiche dell'Universit\u00e0 di Padova, nella quale divenne direttore dell'Istituto di Dottrina dello Stato. Fu il pi\u00f9 giovane professore ordinario d'Italia.\nPoco dopo l'\"attentato dinamitardo\" a Opocher nel 1969, fu aggredito e picchiato al Liviano da una squadra di fascisti, e il rettore intervenne fermamente a sostegno della libert\u00e0 d'insegnamento.\nNegli anni sessanta-settanta trasform\u00f2 il suo istituto in una base per la lotta di classe operaia. Gianni De Michelis, in un'intervista del 2002, disse che ci fu \u00abuna specie di 1968 prima del 1968; alcuni anni prima del 1968 Toni Negri cominci\u00f2 a organizzare il lavoro studentesco clandestino, cos\u00ec clandestino che nessuno se lo ricorda pi\u00f9, perch\u00e9 il contesto interno non era favorevole, ma che gett\u00f2 le premesse all'esplosione che port\u00f2, con il 1968, alla nascita di cose che oggi sono molto pi\u00f9 note: \"Lotta Continua\", \"Potere Operaio\" e cos\u00ec via.\u00bb\nRomano Alquati fu in disaccordo con tale \"uso\" dell'istituto, in un'intervista del dicembre 2000, lo defin\u00ec il \u00abfarne una base per proiettarsi altrove, limitandosi a questo uso differente e tardo-operaista (non arrivava nemmeno davvero all'operaio sociale) e paleo-comunista di questo vertice della formazione scolastica, ormai di massa. Il fatto era gi\u00e0 che l'universit\u00e0 proprio come vertice della formazione era gi\u00e0 essa stessa baricentrale e strategicamente per il presente ed il futuro dell'arretrata societ\u00e0 italiana e mondiale: era ormai anch'essa e di pi\u00f9 potenziale \"fabbrica del soggetto\", e non solo dell'attore; ormai anche pi\u00f9 di moltissimi stabilimenti taylorizzati/fordizzati dell'industria della fase classica, in via di conclusione.\u00bb Suoi assistenti universitari furono Luciano Ferrari Bravo, Maria Rosa Della Costa e Alisa Del Re.\nFu definito da due suoi colleghi un \"barone universitario\". Nello specifico Rita di Leo, assistente all'Universit\u00e0 di Padova negli anni 1973-74, lo defin\u00ec \u00abun vero barone universitario, di grandissima levatura intellettuale, profondamente inserito nel contesto della sua citt\u00e0\u00bb. Mentre Alquati, in un'intervista del 2000, disse che era un \u00abgrande barone\u00bb in \u00abuna disciplina pi\u00f9 utile di quella degli altri\u00bb; cosa che lo portava a parlare del \"lavoro culturale\", del \"discorso culturale\" nei termini Desanctis-Croce-Gramsci, come questione di tattica, sorta di copertura necessaria anche all'uscita dall'isolamento e all'ottenimento di \u00ab[...] sostegni nell'arretratezza del mondo della sinistra culturale ed accademica italiana\u00bb; un'ambiguit\u00e0 di cui Negri fu consapevole, come lo furono anche il Cacciari del pensiero negativo e, in modo diverso, Mario Tronti.\nCattolico.\nEducato dalla famiglia come un \u00abfiglio cattolico del cattolicissimo Veneto\u00bb, frequent\u00f2 a Padova il Duomo, le lezioni di dottrina, il settimanale della Curia \"La Difesa del popolo\" e i suoi primi studi furono su San Tommaso. Nel 1950, pur essendo ateo, ma per il suo interesse per la questione sociale e l'inesistenza a Padova del partito comunista, Negri incontra la politica per la prima volta a 18 anni nella parrocchia locale di don Antonio Sartorato di Casalserugo, che lo spinge a entrare nella \"Giovent\u00f9 Italiana Azione Cattolica\" (GIAC), associazione di giovani che si ispirava ai preti operai francesi, della quale, nonostante non ne abbia mai preso la tessera, fu inserito nella dirigenza nazionale che faceva capo alla presidenza di Mario Rossi e che era gestita da Arturo Paoli. Dirigenza che Silvano Bassetti defin\u00ec, nel 2002, \u00abuna cerchia di cattolici particolarissimi e che rappresentavano nell'Azione Cattolica l'anima autonoma rispetto agli ambiti politici\u00bb, come \u00abil collateralismo alla Democrazia Cristiana\u00bb.\nVi conobbe tra gli altri, Silvio Garattini, Umberto Eco, Vincenzo Scotti, Emanuele Colombo (poi presidente della televisione Montecarlo), Gianni Vattimo, Paolo Ceccarelli (che sar\u00e0 architetto e rettore a Venezia) e Gianfranco Poggi, questi ultimi due insieme a Negri furono denominati scherzosamente da Sartorato (il quale per un periodo si \u00abilluse di tenerli in pugno) i mau-mau. Nei medesimi anni la GIAC era frequentata anche da Francesco Cossiga che era nello stesso giro universitario di Negri. In questo periodo lesse Maritain, Bernanos e Simone Weil. Dopo due anni ne fu espulso insieme ad altri componenti causa la non condivisione della linea conservatrice del presidente Luigi Gedda. Rimase comunque negli ambienti curiali fino al 1954 in quanto delegato diocesano, carica che lasci\u00f2 in quell'anno entrando poi nella Democrazia Cristiana a fianco di Luigi Carraro. Fino al 1955 fu anche molto attivo nel movimento cattolico universitario come direttore dell'Intesa Democratica.\nSi trattava di un gruppo cattolico-socialista fondato da Negri con un gruppo di amici cattolici, dei quali una parte, tra cui Ceccarelli e Laura Balbo, , e dall'altra divennero tutti preti e partirono in missione. In quegli anni cominci\u00f2 a viaggiare per l'Europa in autostop, e per un anno, dal 1954 al 1955, visse in un kibbutz israeliano. I suoi maestri di allora furono un assistente di Bloch a Tubinga e Suzy un matematico, laureato a Cambridge; egli era un comunista egiziano che si era recato nel kibbutz dopo esser stato liberato, all'arrivo di Nasser, da lungo periodo di carcere sotto Nagib. La cosa fu per lui \u00abun momento di grande educazione politica\u00bb e al suo ritorno in Italia continu\u00f2 a spostarsi, per tre o due anni, tra Francia, Germania e Inghilterra fino a che non torn\u00f2 a Padova per laurearsi. Dal 1956 1957, quando era nell'Intesa Democratica, si rec\u00f2 pi\u00f9 volte in Jugoslavia.\nVi and\u00f2, come rappresentante dell'Unuri, a un convegno nel 1956 ossia in quello che fu un momento rilevante della prima crisi del mondo socialista, . In quell'occasione prese, soprattutto, contatto con dei francesi dell'UNEF (Unione Nazionale degli Studenti Francesi) con cui strinse rapporti d'amicizia; tra essi v'era il suo coetaneo Jean-Marie Vincent (che differentemente da lui \u00abera un perfetto conoscitore della letteratura marxista\u00bb) con cui diriger\u00e0 a Parigi \"Futur Anterieur\". Per un periodo si trasfer\u00ec a Partinico in Sicilia \u00abinsospettito dal missionariato laico\u00bb del sociologo Danilo Dolci. Ulisse Drago \u2013 che da Delegato Diocesano Juniores lavor\u00f2 con Negri \u2013, in un testo del 2008, present\u00f2 che Negri nel periodo dell'Ac \u00ab[...] era piuttosto allergico ai \"semplici\", tanto che rifiutava di parlare ai rurali in quanto si dichiarava incapace di farsi capire da un pubblico incolto... a suo dire.\u00bb e che Negri chiese, ottenendola, al vescovo una lettera di presentazione per la sua facolt\u00e0 universitaria.\nSocialista.\nNel 1956 s'iscrisse con la Balbo e Ceccarelli alla sezione di Padova (la quale era una sezione di sinistra) del Partito Socialista Italiano poich\u00e9 esso sembrava \u00ab[...] libero da incrostazioni staliniste che ci davano molto fastidio fin da allora\u00bb. Nella sede di Corte Arco Vallaresso cominci\u00f2 l'amicizia con Guido Bianchini e Francesco Tolin e inoltre familiarizz\u00f2 anche con Bruno Facchinelli e Domenico Ceravolo. Tramite Mimmo Cerallo, Segretario della federazione mandato li da Morandi e dal suo gruppo, incrociarono Raniero Panzieri, dirigente del PSI in Sicilia e poi a Roma.\nNel luglio del 1960 (era gi\u00e0 diventato segretario \u2014 o vicesegretario ? \u2014 della federazione di Padova) parte per l'Unione Sovietica (viaggio che Paolo Ungari defin\u00ec \u00abmisterioso\u00bb) insieme a una decina \u00ab[...] di giovani che si sono messi in vista durante i fatti di quel luglio\u00bb. Arrivati furono ricevuti da Suslov, visitarono poi i kolchoz, i sovchoz e le fabbriche ma prese una polmonite (causata a suo avviso da \u00ab[...] un rifiuto psicosomatico\u00bb) e, dopo un paio di mesi, torn\u00f2 in Italia.\nIl 6 novembre dello stesso anno, fu eletto per il PSI, insieme ad altri 5, consigliere del Comune di Padova. In questo periodo Negri matur\u00f2 una sistematica critica alla politica del Partito Comunista Italiano.\nIn quegli anni fece parte del circolo Meretti. Marco Boato, di 11 anni meno di lui, and\u00f2 ad ascoltarlo a Venezia a una conferenza. Dal 1961 al 1963 collabor\u00f2 come coordinatore dei collaboratori con il quindicinale socialista \"Progresso Veneto\", del quale era proprietario esclusivo dal 1959. La rivista era formalmente un'emanazione del circolo culturale \"Antonio Labriola\" (di cui era segretario) ed era stata registrata a Padova da Francesco Tolin in qualit\u00e0 di direttore responsabile al quale, oltre che a Domenico Ceravolo (direttore d'essa), Negri la cedette per una cifra simbolica di 10 lire. Da essa poi passarono i \"giovani\" come Massimo Cacciari (per la cui formazione Negri fu un \u00abincontro essenziale\u00bb facendogli leggere, tra i 16 e 18 anni, \u00ablibri fondamentali\u00bb) e Mario Isnenghi (per Alquati, luogotenente di Negri come Ferrari-Bravo) che ne fu vicedirettore.Dato l'accordarsi di questa esperienza con Panzieri inizi\u00f2 a frequentare, dalla formazione del primo numero, a Torino le riunioni mensili della redazione della rivista marxista \"Quaderni Rossi\" nella quale entr\u00f2, dal secondo numero e indi inizi\u00f2 a collaborare anche con Mario Tronti e Alquati (Alquati fu ospitato nel 1963 da Negri per un mese a Padova, esperienza che disse \u00abdi lusso\u00bb). La sua partecipazione a \"Quaderni Rossi\", per Alberto Asor Rosa, allarg\u00f2 \u00ab[...] di parecchio (anche se parliamo sempre di un'esperienza limitata) le dimensioni iniziali del gruppo.\u00bb poich\u00e9 \u00ab[...] era il segretario della Federazione Socialista a Padova e aveva un seguito molto pi\u00f9 consistente del nostro, di natura sia intellettuale sia operaia\u00bb ed indi era \u00abportatore di una ricca esperienza politica\u00bb.\nGi\u00e0 nel luglio 1963, oltre che contestare la politica del centrosinistra, rese evidente il suo dissenso dal PSI fondando con altri militanti il \"Movimento socialista indipendente\" il quale si present\u00f2 col mensile nazionale dei \"Quaderni Rossi\" \"Cronache Operaie\". Il primo numero del mensile, uscito il 19/07/1963 \u2014 o il 15 ? \u2014, fu inviato a tutte le sezioni socialiste e il motto d'essa era: \"Non c'\u00e8 potere operaio se non politicamente organizzato\". La creazione di \"Cronache Operaie\", insieme ad un finanziamento dell'Istituto Morandi a \"Potere Operaio\" di Porto Marghera e ad altri fogli locali, fu parte di un accordo mediato da Negri per tenere uniti i \"Quaderni Rossi\". Insieme a Tolin e Bianchini (anch'essi collaboratori di \"Cronache Operaie\") ader\u00ec all'Associazione Italia-Cina cosa che li fece etichettare filocinesi anche dal prefetto. Nell'ottobre 1963, dopo la scissione della sinistra interna del PSI che condusse alla nascita dello PSIUP, Negri, pur non aderendo alla nuova formazione, fuoriusc\u00ec dal partito; rassegn\u00f2 cos\u00ec le dimissioni da consigliere comunale e provinciale per dedicarsi alla divulgazione del suo pensiero.\nIl 23 febbraio 1961 fond\u00f2 con Ceccarelli, Giulio Felisari e Giorgio Tinazzi la Marsilio Editore (denominazione omaggiante Marsilio da Padova filosofo del XIV secolo, pensatore e giurista ghibellino), la quale divenne societ\u00e0 per azioni nel 1965 con l'entrata nel capitale della societ\u00e0 di Cesare De Michelis e del fratello Gianni, amico di Paola Meo (che nel 1962 divenne la prima moglie di Negri).\nIn quegli anni strinse anche amicizia con Marco Pannella (che gi\u00e0 conosceva dai tempi dell'Unuri di cui Pannella fu presidente), all'epoca giornalista de \"Il Giorno\". Nel 1964 si impegn\u00f2 maggiormente in campo universitario, svilupp\u00f2 dibattiti con Tronti, Alquati e l'allora ventenne Cacciari e nacque a Venezia Anna Negri sua figlia primogenita e futura regista. Sempre negli anni Sessanta, essendo tifoso del , partecip\u00f2 alla creazione delle Brigate Rossonere.\nOperaista.\nIl gruppo di \"Quaderni Rossi\" stabil\u00ec sin dall'inizio contatti con nuclei operai delle fabbriche di Marghera ma, nel 1962, fallito il tentativo di coinvolgere direttamente il sindacato e dopo la rottura di Tronti con Panzieri \u2014 rottura a cui contribu\u00ec definitivamente il numero unico di \"Gatto selvaggio\" e che Negri tent\u00f2 di evitare mediando, dato che non voleva staccarsi da Panzieri \u2014, si ritir\u00f2 il gruppo dei cosiddetti \"interventisti\", ossia: Negri, Tronti e Alberto Asor Rosa i quali fondarono la rivista \"Classe Operaia. Mensile politico degli operai in lotta\" (gennaio 1964-1966/67), edita dalla Marsilio, stampata a Padova e della quale Tronti fu direttore, Tolin responsabile e Negri, con Asor Rosa, curava la rubrica sulle ideologie. L'idea fondante di \"Classe Operaia\" fu la caratterialit\u00e0 antagonista del conflitto tra la classe operaia e il capitale che era necessario rovesciare e un argomento del dibattito e dell'analisi di \"Classe Operaia\" fu \u00abche ci fosse un soggetto nuovo dello scontro politico e cio\u00e8 l'operaio-massa: tutto quello che era accaduto tra gli anni Cinquanta e Sessanta e che il Movimento Operaio tradizionale, sindacato anche, stentava a riconoscere\u00bb.\nEssa fu, a differenza di \"Quaderni Rossi\", una rivista d'intervento che tent\u00f2, contemporaneamente, di essere \u00ab[...] una rivista di impianto e di impostazione teorica e di intervento militante [...]\u00bb ed anche \u00ab[...] un giornale di organizzazione operaia, sulla base dell'ipotesi trontiana che bisognasse ritradurre, modellandola sulla realt\u00e0 operaia di quegli anni, l'ipotesi leninista di organizzazione\u00bb. Indi, data \u00ab[...] l'idea di una politica che si fa organizzazione [...]\u00bb, di \u00ab[...] una politica che organizza le forze.\u00bb (con cui Negri fu \"sostanzialmente d'accordo\"), non solo creavano il giornale, ma lo distribuivano davanti alle fabbriche tentando di \u00ab[...] organizzare gruppi di operai consenzienti.\u00bb.\nVi fu indi \u00ab[...] l'idea di mettere insieme queste due cose [prob. l'organizzazione e l'operaio-massa] e rendere la miscela esplosiva senza necessariamente ricorrere al linguaggio delle armi\u00bb. Difatti, in quel periodo, il gruppo della redazione veneta di \"Classe Operaia\", formatosi attorno a \"Progresso Veneto\", si impegn\u00f2 nelle fabbriche a Marghera con la pubblicazione del volantino \"Potere Operaio - Redazione veneta di Classe Operaia\".\nDal 1965 fece parte del consiglio direttivo provvisorio del circolo culturale \"Frantz Fanon\", fondato a Padova nello stesso anno, la cui finalit\u00e0 programmatica fu \u00abcontribuire alla formazione di un a reale unit\u00e0 di interpretazioni e di propositi fra coloro che hanno a cuore la liberazione degli uomini per mezzo del socialismo\u00bb. Il circolo fu aperto a \u00abogni moderna corrente di pensiero\u00bb (per Dolores Negrello \u00aba quanti, pur provenienti da esperienze diverse rifiutavano ogni forma di dogmatismo\u00bb), i membri si presentarono come \u00abuniti dalla comune fedelt\u00e0 al marxismo come fecondo strumento di conoscenza e di trasformazione della societ\u00e0 contemporanea e dalla convinzione che soltanto l'analisi informata e spregiudicata di fenomeni e problemi concreti possa contribuire a realizzare dialetticamente l'unit\u00e0 dei marxisti in una vigorosa azione politica\u00bb.\nLe tematiche di maggiore priorit\u00e0 del circolo furono l'analisi dello sviluppo capitalistico e l'organizzazione del potere \u00abcon particolare attenzione ai problemi del Terzo Mondo e alla realt\u00e0 economica e sociale dei paesi socialisti\u00bb. Il gennaio dello stesso anno Asor Rosa e Bianchini cercarono un contatto con funzionari dell'ambasciata cinese a Berna ma non si present\u00f2 il fine da loro voluto; indi, d'estate, Negri, Alquati e Bonomi andarono (filosofo di Novara legato a Milano al giro dei fenomenologici di Enzo Paci) ancora all'ambasciata per domandare finanziamenti da parte dello stato cinese per un quotidiano da distribuire in fabbrica tutti i giorni. I tre trovarono l'ambasciata chiusa e l'ambasciatore assente, furono ascoltati da altri dipendenti dell'ambasciata che presentarono di ritornare, non vi fu seguito e si allentarono i rapporti con i gruppi filocinesi.\nNel 1966, in seguito a contrasti tra Negri da una parte e dall'altra Tronti e Asor Rosa, vi fu un'altra scissione del gruppo di \"Classe Operaia\" del quale si tent\u00f2 - con esito fallimentare - la riunificazione con \"Contropiano\", rivista di \"materiali marxisti\" diretta da Asor Rosa e Cacciari (anch'esso collaboratore di \"Classe Operaia\") il cui primo numero fu pubblicato nel 1968 poco prima dell'inizio delle agitazioni studentesche e operaie del 1968 -1969. Dalla scissione nacque nel 1967 - anno nel quale Negri conobbe a Bologna l'allora diciassettenne e studente Franco Berardi, che sar\u00e0 uno dei fondatori di Radio Alice e A/traverso - Potere Operaio a Pisa e a Massa (che nel 1969 conflu\u00ec in Lotta Continua).\nNel 1969 \"Classe Operaia\" termin\u00f2 la pubblicazione e il volantino fu ridenominato \"Potere Operaio. Giornale politico degli operai di Porto Marghera\" e successivamente si attu\u00f2 il collegamento col gruppo emiliano di \"Potere Operaio\" (rivista che fu registrata a Modena il 1\u00ba marzo 1967 e di cui l'ultimo numero venne pubblicano il giorno di Capodanno del 1969). In quel periodo Negri, insieme ad altri, andava da Padova in tuta blu a Marghera per partecipare a \"scioperi selvaggi\" o, come riferito a Bocca dalla moglie di Negri, per contatti con gli operai, coi quali, insieme a Cacciari, in riunioni serali, leggevano \"Il Capitale\" e poi traducevano nei loro problemi reali le teorie Marxiste.\nSempre in quell'anno, dato che consider\u00f2 il 1968-1969 un periodo prerivoluzionario, chiese al gruppo di \"Contropiano\" di \u00abfar cadere tutto il discorso sul partito\u00bb, cosa che comunque \u00abla rivista aveva cominciato ad affrontare e di cui si era fatto carico soprattutto Mario Tronti\u00bb, ma Asor Rosa gli si oppose e dunque Negri decise di uscire dalla rivista. Cacciari, che diresse con Asor Rosa la rivista fino al 1971, non ader\u00ec a Potere Operaio ma deluso lo critic\u00f2 e testimoni\u00f2 in seguito anche lui che Negri, durante il periodo di Potere Operaio, era per l'avanguardia esterna, in un'intervista del 2009 disse che \u00abNel '69 lui [Negri] decise di entrare nel movimento studentesco su posizioni di aperta rottura col sindacato e col PCI, che io, Mario Tronti, Alberto Asor Rosa e altri consideravamo sbagliate, perch\u00e9 non ritenevamo che fossimo in un'epoca prerivoluzionaria, ma che si dovesse portare avanti una politica di riforme\u00bb. Per Alquati inizi\u00f2 in quegli anni il secondo periodo dell'operaismo politico, ossia il periodo post-sessantottesco dei partitini, di cui Negri fu il \u00ableader\u00bb.\nDal gruppo veneto-emiliano di \"Potere Operaio\" e l'incontro di un gruppo di studenti (tra cui Oreste Scalzone e Franco Piperno) fu fondata nel 1969 la rivista \"La Classe\" che, dalla seconda met\u00e0 dello stesso anno, divenne \"Potere Operaio\" organo dell'omonima organizzazione fondata quello stesso anno da Negri, Scalzone e Piperno, all'interno della quale Negri fu il maggior teorico e stratega.\nLe pi\u00f9 importanti esperienze di PO furono, oltre che a Marghera, alla Fiat Mirafiori a Torino citt\u00e0 in cui, nel 1969, durante il periodo dell'intervento a Mirafiori e delle assemblee alle Molinette, Negri and\u00f2 pi\u00f9 di una volta. Caratteristiche della rivista e del gruppo furono le proposte di nuove forme di lotta - della quale era esaltato anche l'aspetto violento - autonoma condotte esternamente, molte volte in opposizione, al sindacato; proposte che cercavano di attuare modalit\u00e0 d'intervento pi\u00f9 dirette ed efficaci nelle lotte operaie e la cui prospettiva di fondo era quella di costituire una massa organizzata che contenesse le sue stesse avanguardie e che esse tendessero all'autorganizzazione. In PO Negri, dopo la teorizzazione dell'\"operaio sociale\" (ossia \u00ab[...] la sussunzione di tutte le figure del lavoro dentro la struttura del salario\u00bb), teorizz\u00f2, tent\u00f2 di attuare e far attuare la costruzione della forma-partito, la costituzione di un partito neo-leninista con l'idea, col fine, della presa del potere. Questa sua teorizzazione di un'organizzazione necessaria, di una neo-organizzazione, fu giudicata fondata da Daghini e fu portata avanti per un po' da Potere Operaio, finch\u00e9 non si attu\u00f2 il suo fallimento, ossia quando il \u00abmovimento reale\u00bb divent\u00f2 \u00abpi\u00f9 ampio e pi\u00f9 ricco della sua [di Negri] idea di organizzazione\u00bb e l'organizzazione \u00abcon un salto avventuroso si scioglie [sciolse] nel mare tempestoso di Autonomia organizzata\u00bb.\nDurante il periodo torinese Negri, incontr\u00f2 Renato Curcio alcune volte, nella villa del suo amico Carlo Saronio, discutendo del confronto in corso fra le Brigate Rosse e Potere operaio, rispetto alle modalit\u00e0 in cui le BR concepivano un'attivit\u00e0 clandestina all'interno del movimento operaio, e soprattutto sulla valutazione della posizione del PCI rispetto alla lotta in corso, riporta Curcio che Negri valutava che il partito comunista fosse ormai \"inserito nel sistema di potere dominante\".\n\"Autonomo\".\nNel 1973, con il convegno di Rosolina (31 maggio - 3 giugno), il gruppo di Negri e lo stesso filosofo padovano stesso uscirono da Potere Operaio, il quale si sciolse in gran parte nell'area dell'Autonomia Operaia, della quale Negri fu l'ideatore e \u00abuno dei leader\u00bb (\u00abIl progetto era di \"simulare\" la dissoluzione del gruppo [Potere Operaio] per riunirlo poi [...]\u00bb). Il 30 giugno fu formalizzata la sua espulsione da Potere Operaio con il seguente motivo:\nCon Daghini, nel 1973 partecip\u00f2 a un seminario all'\u00c9cole Normale Sup\u00e9rieure per un dibattito sul concetto di capitale e sulla crisi della legge del valore. Tra coloro che li invitarono vi fu Yann Moulier-Boutang, da Negri incontrato precedentemente lo stesso anno.\nNell'ottobre 1973 esce il numero zero della rivista \"Controinformazione\", di cui Negri, assieme a Emilio Vesce, Fausto Tommei, Antonio e Luigi Bellavita, \u00e8 uno dei fondatori. La pubblicazione conterr\u00e0 nei suoi numeri una notevole documentazione di documenti riservati del SIFAR, nonch\u00e9 bollettini e proclami dei NAP, delle BR della RAF tedesca, e altre organizzazioni di lotta, oltre a fumetti, caricature, inchieste. Secondo il brigatista Alberto Franceschini, la rivista costituiva il collegamento fra le BR e il mondo esterno: \"Se qualcuno voleva arrivare a noi, bastava che facesse girare la notizia nell'ambito di \u00abControinformazione\u00bb\".\nAll'indomani dell'omicidio di Antonio Custra, in seguito a una perquisizione nella sua casa milanese in via Boccaccio fu fermato Maurice Bignami con 12 patenti e 10 carte d'identit\u00e0 in bianco. Negri fu denunciato, come Bignami, per attivit\u00e0 sovversiva ma poi prosciolto in istruttoria. In quegli anni invitato da Louis Althusser torn\u00f2 all'\u00c9cole Normale Sup\u00e9rieure ove, nel 1977-78, tenne un corso sui \"Grundrisse\" di Marx che porto nel 1979 alla pubblicazione per i tipi Feltrinelli di \"Marx oltre Marx\", libro che il 13 dicembre dello stesso anno fu definito in un testo di Gilles Deleuze, pubblicato da \"Le Matin de Paris\", come una prova dell'innocenza di Negri. A Parigi strinse amicizia in particolare con F\u00e9lix Guattari il quale, insieme ad altri, tenne informato della situazione politica italiana Deleuze.\nVerso il 1977 Negri scrisse il saggio \"Proletari e Stato\" e \"Il dominio e il sabotaggio\", di quest'ultimo la Negrello scrisse che \u00absi pu\u00f2 convenire sull'opinione pi\u00f9 accreditata\u00bb ossia che esso \u00e8 una sintesi del pensiero di Negri \u00abper quanto attiene le riflessioni maturate nell'esperienza di \"Potere Operaio\" e \"Autonomia Operaia\"\u00bb. Il testo contiene tesi sul \"rifiuto del lavoro\" e del partito, sul salario, il sabotaggio, le forze produttive, il riformismo e sulla ricomposizione di classe. Il saggio contiene anche riflessioni sulla violenza politica, tra cui quella \"proletaria\", ritenuta necessaria (\u00ab[...] \"ingrediente necessario, centrale del programma comunista\"\u00bb) e definita \"calda proiezione del processo di autovalorizzazione operaia\", di essa dice, dopo aver presentato che Karl Marx \"diceva\" che \u00abFra due diritti eguali decide la forza\u00bb:\nmentre in relazione alla violenza capitalista-borghese presenta:\nIn \"Il dominio e il sabotaggio\" Negri scrive,a proposito della lotta operaista \"Nulla rivela a tal punto l'enorme storica positivit\u00e0 dell'autovalorizzazione operaia, nulla pi\u00f9 del sabotaggio. Nulla pi\u00f9 di quest'attivit\u00e0 di franco tiratore, di sabotatore, di assenteista, di deviante, di criminale che mi trovo a vivere. Immediatamente mi sento il calore della comunit\u00e0 operaia e proletaria, tutte le volte che mi calo il passamontagna ... La violenza il filo razionale che lega la valorizzazione proletaria alla destrutturalizzazione del sistema e quest'ultima alla destabilizzazione del regime. Basta con l'ipocrisia borghese e riformista contro la violenza\".\nQuesta apparente confessione di aver indossato il passamontagna, indumento indossato dagli autonomi durante le manifestazioni violente, che sembra adombrare una confessione di sua partecipazione personale alle forme di lotta violenta, far\u00e0 clamore e gli verr\u00e0 rinfacciata negli anni.\nPer Deleuze e Guattari il movimento di ricerca marxista formatosi a partire da Tronti (\"Operai e capitale\") e poi con l'Autonomia e Negri, con lo scopo di analizzare in Italia le nuove forme di lavoro e lotta contro il lavoro, voleva dimostrare contemporaneamente:\nIn anni successivi, pochi giorni dopo la fuga in Francia, in un'intervista a Biagi, Negri present\u00f2 gli ormai ex autonomi come \u00ab[...] persone che non hanno pi\u00f9 alcun tipo di rapporto con la realt\u00e0. [che] Ripetono un rituale completamente sganciato da qualsiasi realt\u00e0 di massa.\u00bb dicendo anche che \u00abIl problema \u00e8 quello di capire che la situazione in Italia \u00e8 mutata. Dentro questa situazione, una serie di obbiettivi di giustizia e di libert\u00e0 devono giocarsi sulle forze disponibili\u00bb. In uno scritto successivo, rivolto al mondo cattolico e alla DC, defin\u00ec l'Autonomia \u00ab[...] un movimento di matrice cattolica [...], la Solidarno\u015b\u0107 italiana, strumento contro la pretesa egemonia dei comunisti sul movimento operaio\u00bb. Disse anche che il suo errore degli anni dell'Autonomia fu la sopravvalutazione della forza delle istituzioni.\nIl processo 7 aprile.\nIl 7 aprile 1979 centinaia di militanti che erano in relazione all'area dell'Autonomia furono inquisiti ed in molti casi arrestati. Il parlamento vot\u00f2 leggi speciali che privarono di alcune garanzie gli imputati. Negli anni successivi circa 60.000 attivisti furono indagati e circa 25.000 furono arrestati. Franco Piperno, in un'intervista del 2002, disse che Pietro Calogero (ai tempi giudice di Padova) e Caselli (corrispondente del primo a Torino), decisero gli arresti dopo consultazione con i segretari delle FGCI delle loro citt\u00e0.\nIl giudice Calogero, durante una perquisizione effettuata 19 marzo 1979, sequestra l'archivio di Negri conservato nella casa dell'architetto Massironi, in cui trova un suo manoscritto indicante che Toni Negri si incontrava con Renato Curcio. Da questo manoscritto, il giudice trae la convinzione che esistesse una struttura nazionale di Autonomia Operaia che \u00abagisce in sintonia con le Br, come gruppo militare combattente del partito armato\u00bb e che quindi il terrorismo in Italia fosse \u00abun'unica organizzazione\u00bb diretta da \u00abun unico vertice\u00bb, la quale \u00ablegava le BR ai gruppi armati di Autonomia Operaia\u00bb con un'unica \u00abstrategia eversiva\u00bb che \u00abispirava all'attacco al cuore dello stato\u00bb. Negri fu arrestato, insieme a Luciano Ferrari Bravo (oltre che suo assistente, docente di Storia delle Istituzioni Politiche all'universit\u00e0 patavina), Alisa Del Re, Guido Bianchini, Sandro Serafini, tutti dipendenti della Facolt\u00e0 di Scienze Politiche dell'universit\u00e0 di Padova e altri (Emilio Vesce, Oreste Scalzone, Lauso Zagato, Giuseppe Nicotri, Mario Dalmaviva, Carmela Di Rocco, Ivo Galimberti, Massimo Tramonte, Paolo Benvegn\u00f9, e Marzio Sturaro), con varie accuse, tra cui organizzazione sovversiva, complotto politico, banda armata, insurrezione armata contro i poteri dello stato.\nContro Negri furono elevate le accuse per: il rapimento ed omicidio di Carlo Saronio, l'omicidio del brigadiere Lombardini durante una rapina ad Argelato, il tentato sequestro dell\u2019industriale Duina, un attentato incendiario alla Face Standard, il sequestro brigatista di Bruno Labate sindacalista Cisnal, il sequestro BR di Michele Minguzzi alla Sit-Siemens di Milano, l\u2019assassinio di Alceste Campanile (militante di Lotta Continua), l\u2019assassinio del giudice milanese Emilio Alessandrini, il furto in un\u2019armeria di Vedano Olona; inoltre: detenzione di armi, attentati dinamitardi, possesso di esplosivi, falsificazione di documenti, furti, tentate rapine, tentato sequestro e favoreggiamento.\nIn aggiunta il giudice Achille Gallucci (DC) gli imput\u00f2 la partecipazione al sequestro e all'uccisione di Aldo Moro e gli fu attribuita la telefonata \u2014 con la quale fu poi confrontata la sua voce \u2014 che annunciava a breve scadenza l'esecuzione della sentenza a carico del leader democristiano. Tale accusa si dimostr\u00f2 successivamente errata (la chiamata fu effettuata da Morucci). Toni Negri fu in seguito accusato di essere l'ideologo delle Brigate Rosse e mandante morale dell'omicidio di Aldo Moro. Durante il periodo di carcerazione preventiva, dopo le dichiarazioni di Patrizio Peci, quasi tutte le accuse, incluse quelle relative a 17 omicidi, caddero perch\u00e9 ritenute infondate. Gallucci dispose con un'ordinanza la scarcerazione di Negri per insufficienza di prove. A discarico dell'imputato Negri, risulta agli atti che le Brigate Rosse lo processarono e condannarono a morte, dal carcere di Palmi, per la sua 'posizione' riguardante il terrorismo.\nDetenuto nel carcere di massima sicurezza di Palmi, assieme a Renato Curcio, Prospero Gallinari e altri terroristi arrestati, Negri si trov\u00f2 in contrasto ideologico con quest'ultimi, e divenne impopolare tra i detenuti per la sua linea difensiva, che segner\u00e0 anche il suo futuro atteggiamento politico, il brigatista Enrico Fenzi, ivi detenuto cos\u00ec ne spiega l'interpretazione che costoro ne diedero: \"Una difesa che tagliava di netto tra movimento e lotta armata [...] e condannava dunque quest'ultima, [...], al limbo di un'esistenza marginale ch'era meglio dimenticare al pi\u00f9 presto, o tutt'al pi\u00f9 regalarla al settore \u201cdietrologia e complotti\u201d. L'innocenza degli uni doveva essere pagata sottobanco con i secoli di galera tacitamente inflitti agli altri. La storia vera degli anni passati, insomma, sarebbe stata quella scritta da chi si proclamava estraneo a tutto quello che era successo.\". Secondo Gallinari, nel carcere di Palmi, Negri \"inizia rumorosamente il suo percorso di rentr\u00e9e istituzionale attraverso interrogatori fiume resi alla magistratura, interviste di rottura rispetto ai \"vecchi schemi\" della sinistra rivoluzionaria italiana, e prese di distanze e condanne esplicite \nnei confronti della lotta armata. \u00c8 un atteggiamento che ci appare provocatorio e comunque reprensibile anche dal punto di vista degli ideali genericamente propri del movimento.\" e conclude il ricordo affermando che il rapporto tra Negri e i brigatisti divenne di diffidenza e scontro, pur senza arrivare allo scontro fisico. Anni dopo, intervistato da Zavoli ammetter\u00e0 di aver temuto qualche volta per la sua vita in carcere.\"\nNel dicembre 1980 assieme a qualche altro detenuto, tra cui Emilio Vesce, si dissoci\u00f2 dalla rivolta del carcere di Trani, rimanendo nella cella e nel marzo seguente, a seguito della richiesta del procuratore Domenico Sica di \"fare concretamente qualcosa\" contro il terrorismo, scrisse due lettere, in cui affermava \"\"Certo, io mi sono sporcato le mani dentro un movimento, enorme nelle sue dimensioni e ricchissimo nelle sue motivazioni, nel quale erano presenti forti tensioni alla lotta armata\" e che avrebbe continuato ad agire \"perch\u00e9 la dissociazione non sia un episodio individuale, ma una parola d\u2019ordine collettiva di speranza\"\" , le lettere sono pubblicate da Panorama col titolo \"Ora basta, compagni!\".\nToni Negri fu poi processato per i reati di insurrezione armata contro i poteri dello Stato, formazione e partecipazione a banda armata, promozione di associazione sovversiva, violazione delle norme sulle armi, tentativo di procurata evasione, sequestro di persona, lesioni personali, violenza privata a pubblici ufficiali, devastazione e saccheggio, furto. Nel 1984 al processo di primo grado venne condannato in contumacia a 30 anni di carcere. Nel 1986 gli vennero attribuite pene supplementari (fino a cinque anni) per responsabilit\u00e0 morale in atti di violenza fra attivisti e polizia negli anni Sessanta e Settanta. Negri fu riconosciuto colpevole, in particolare, di concorso morale nella fallita rapina di una banca ad Argelato, episodio in cui fu assassinato un carabiniere.\nL'appello decise quindi per Negri una condanna a 12 anni di reclusione, pi\u00f9 le pene supplementari, per i soli reati di associazione sovversiva (articolo 270) e concorso \"morale\" alla suddetta rapina di Argelato. La Cassazione conferm\u00f2 questa sentenza. Negri sconter\u00e0 in totale, durante la sua vita, dieci anni di carcere di cui gli ultimi quattro in semilibert\u00e0.\nIl processo, che coinvolse lui e gli altri 80 inquisiti del 7 aprile sulla base del cosiddetto Teorema Calogero (dal nome del sostituto procuratore di Padova) attir\u00f2 l'attenzione anche di Amnesty International. Anche Deleuze, filosofo post-strutturalista francese, scrisse, prima dell'inizio del processo, una lettera aperta indirizzata ai giudici di Negri, che fu pubblicata da \"la Repubblica\" il 10 maggio 1979, il cui testo definisce \"scorrette\" le modalit\u00e0 di accusa e di svolgimento del processo e Negri \"un intellettuale rivoluzionario, come lo era anche Gramsci (a differenza di Andreotti e Berlinguer)\". Accusa inoltre la stampa di permettere a giustizia e polizia di mascherare il vuoto dei loro dossier tramite il suo essersi abbandonata a una fantasiosa \u00abaccumulazione del falso\u00bb; conclude preoccupandosi che Negri potesse essere, come lo era stato Pinelli, ucciso.\nInoltre nel testo del medesimo anno, pubblicato da \"Le Matin de Paris\" nel dicembre 1979 (\"Questo libro \u00e8 letteralmente una prova d'innocenza\"), Deleuze presenta che molti giornali italiani e la \u00abdemocrazia attuale\u00bb stavano attuando \u00ab[...] una curiosa iniziativa di svalutazione\u00bb di Negri. Tale svalutazione, a differenza di quanto era attuato dal fascismo (il quale non sminuiva i pensatori da lui imprigionati ma li definiva inutili, esecrabili e pericolosi), tentava di persuadere l'opinione che era un \u00ab\"falso pensatore\"\u00bb. Essa era per\u00f2 confutata dal libro \"Marx oltre Marx\" la quale dimostrava invece che Negri era \u00ab[...] un teorico marxista estremamente importante profondo e nuovo\u00bb, la cui teoria ed interpretazioni erano inscindibili da un dato tipo di lotte sociali pratiche da lui analizzate e sostenute, ma che esse non passavano mai per il terrorismo, o si confondevano con i metodi promossi dalle Brigate Rosse.\nIl testo termina definendo \u00ab[...] un'idea particolarmente stupida [...]\u00bb quella secondo cui \u00ab[...] Negri sia doppio, e che come scrittore teorizzi una certa pratica sociale ma che, come agente segreto, abbia una pratica completamente diversa, terroristica [...]\u00bb, poich\u00e9 \u00abuno scrittore rivoluzionario \"non pu\u00f2\" praticare un tipo di lotta diverso da quelli che approva e promuove nei suoi scritti.\u00bb, a meno che esso non sia \u00abpagato dalla polizia\u00bb. Carlo Formenti, in un articolo pubblicato da \"Aut Aut\" qualche mese dopo il processo, present\u00f2:\nSuccessivamente, in appello (spostato a Roma), cadde con formula piena l'accusa di insurrezione armata, e l'accusa del sequestro Saronio; gli rimasero imputati i reati di banda armata (prosciolto poi nel troncone di Padova), associazione sovversiva e la partecipazione, sotto il profilo del concorso morale, alla rapina di Argelato in cui mor\u00ec il brigadiere dei carabinieri Andrea Lombardini; la pena fu quindi ridotta a 12 anni di reclusione. Nei giorni immediatamente successivi si origin\u00f2 sulla stampa una ridda di voci non confermate che volevano che nel 1978, durante il sequestro di Aldo Moro, Negri si fosse incontrato con il giudice Emilio Alessandrini (poi ucciso da terroristi di Prima Linea). Dopo diverse indiscrezioni e qualche polemica, l'episodio dell'incontro fu confermato su \"il manifesto\", dapprima con un lancio anonimo il 14 aprile e il giorno dopo, ricorrenza della Pasqua, con un articolo a firma di Tiziana Maiolo. La Maiolo conferm\u00f2 che l'incontro si era effettivamente tenuto, che si trattava di una cena alla quale lei era presente, svoltasi a casa del giudice Antonio Bevere, esponente di Magistratura Democratica e coordinatore di una rivista giuridica alla quale collaborava lo stesso Negri.\nLa Maiolo, precisando che sarebbe stato Alessandrini a sollecitare l'incontro, rifer\u00ec inoltre, nello stesso articolo, delle voci che insistentemente correvano negli ambienti giudiziari e per le quali sarebbe stato Alessandrini, dopo l'incontro, a riconoscere in quella di Negri la voce del telefonista delle Brigate Rosse che contattava la famiglia Moro, e di questa impressione averne messo a parte il giudice Calogero. Mario Boneschi present\u00f2 che l'assoluzione di Negri dalla partecipazione al rapimento di Moro fu \u00abla prova lampante\u00bb che si \"abus\u00f2\" molto \u00abdelle incriminazioni per l'affare Moro\u00bb cercando \u00abdi concentrare [...] le istruttorie di tutti i sospettati o gli inquisiti e persino [...], sembra, per ottenere estradizioni\u00bb. Rel\u00f2 il caso Pinelli a quello di Negri e defin\u00ec le modalit\u00e0 d'incriminazione e l'arresto \u00abpersecuzione politica\u00bb contro i nemici del potere e dello stato e che con Negri \u00absi trattava di compromettere tutto ci\u00f2 che politicamente sta a sinistra dei comunisti e del quale i comunisti temono [...] la concorrenza\u00bb.\nL'attivista era critico della mancanza di visione strategica delle Brigate Rosse, che a suo parere erano focalizzati su attacchi armati fini a se stessi senza avere la capacit\u00e0 di rendere la lotta armata un momento dialettico legato ai movimenti di massa, al fine di destrutturare l'ordine costituito.\nDeputato radicale e fuga in Francia.\nNel 1983, durante il periodo di carcerazione preventiva, accett\u00f2 la proposta di Marco Pannella di candidarsi alla Camera (nelle circoscrizioni di Roma, Milano e Napoli) per il Partito Radicale. Pannella desiderava una candidatura critica, e sostenne che Negri fosse vittima di leggi repressive . Da parte sua Negri promise di lottare per la liberazione dei detenuti arrestati a seguito delle \"leggi speciali\". La allora prima moglie di Negri, Paola, si era fra l'altro iscritta al PR. Il 26 giugno assunse la carica di deputato con 13\u00a0000 preferenze e conseguentemente usc\u00ec dal carcere di Rebibbia protetto dalla'immunit\u00e0 parlamentare. L'11 settembre 1983, a piazza Navona, partecip\u00f2 con Pannella ad un comizio convocato dai radicali con tema la giustizia e la carcerazione preventiva in prospettiva del dibattito alla Camera dei deputati per la richiesta di autorizzazione a procedere ed arresto di Negri.\nIl comizio venne ben presto preso d'assedio da alcuni gruppi d'autonomi volti a contestare pesantemente questa sua ultima evoluzione politica, ribaltando i tavoli per le firme dei referendum dei radicali, rompendo sedie e microfoni, e subissando i presenti sul palco con il lancio di sassi, monete, bottiglie e persino sputi, provocando l'ovvio intervento delle forze dell'ordine. Negri fu definito dai contestatori \u00abpupazzo\u00bb, \u00abbuffone\u00bb, \u00abinfame\u00bb e \u00abvenduto\u00bb a cui lui rispose definendoli \u00abimbecilli\u00bb, \u00abragazzotti\u00bb, \u00abprovocatori\u00bb, \u00abtraditori\u00bb e \u00abpreti\u00bb, e, secondo Pannella erano il \u00abprodotto dei mass-media\u00bb, \u00abtriste e povera testimonianza del regime\u00bb, \u00abpiccoli vociferanti\u00bb e \u00abpiccoli parassiti\u00bb. Ben presto, tuttavia, i rapporti tra Negri e il leader radicale cambiarono.\nIl 19 settembre Negri part\u00ec da Punta Ala a bordo di uno yacht e, il giorno dopo, raggiunse Nizza con un traghetto dall'Isola Rossa grazie all'aiuto di Donatella Ratti e di Nanni Balestrini, impegnandosi a rientrare in Italia dopo un giro di conferenze nelle capitali europee, ad affrontare un processo di estradizione a Parigi per rientrare e farsi arrestare, suscitando cos\u00ec un \"caso\"; sarebbe stato candidato di nuovo con il PR alle elezioni europee. Il suo rapporto con Donatella Ratti, al tempo della fuga fu oggetto di \"gossip\", poich\u00e9 Negri ebbe da lei una figlia, Nina.\nIl 20 settembre la Camera dei deputati concesse alla magistratura l'autorizzazione a procedere, il PCI e il PSI chiesero di votare la sospensiva del suo arresto fino al processo di primo grado, l'esito della votazione segreta fu negativo per 7 voti (presenti e votanti 593, maggioranza 297, 293 favorevoli e 300 contrari), i radicali si astennero e i loro 10 voti sarebbero bastati all'approvazione. Vari deputati circondarono il banco di Pannella insultandolo e minacciandolo, e Giancarlo Pajetta arriv\u00f2 al punto di sputargli in faccia (successivamente Negri, nel suo diario \"Italie, rouge et noire\" pubblicato in Francia nel 1985, scrisse \u00abse \u00e8 vero che qualcuno gli ha sputato in faccia, ha fatto bene\u00bb\nIl 21 settembre, tramite 4 votazioni segrete, fu concessa l'autorizzazione all'arresto con la media per difetto di 283 voti favorevoli e 75 contrari e con una media di 580 presenti, 358 votanti, 221 astenuti; Negri ascolt\u00f2 l'esito della votazione dalla radio in Francia ad Aix-en-Provence dove si era rifugiato.\nLa permanenza francese.\nDurante la latitanza francese fu aiutato dagli amici Gilles Deleuze (il quale lo incontr\u00f2 di persona per la prima volta nel 1987) e F\u00e9lix Guattari, che lo introdussero nell'ambiente intellettuale parigino: quest'ultimo gli firmava i contratti, come affitto e telefono, essendo Negri un \"sans papier\" e per questo si chiam\u00f2 per vari anni Antoine Guattari.\nA Parigi Negri ricevette giornalisti italiani concedendo interviste. Molto nota \u00e8 quella realizzata da Enzo Biagi, in presenza di Marco Pannella, da cui il giornalista trasse lo speciale televisivo \"Toni Negri: perch\u00e9 sono fuggito\". Biagi, in quattro articoli di quegli anni (1984, 1985 e 1987) pubblicati da \"La Repubblica\", fu piuttosto critico verso l'allora deputato: in uno d'essi defin\u00ec Negri un mestatore e in un altro fece un confronto fra il \u00abpredicare [Di Negri in quanto docente universitario, data l'accusa di \"cattivo maestro\"] certe teorie, ritenute dalla maggioranza pericolose, o addirittura criminali\u00bb e l'influenza delle \"lezioni\" di Rosenberg e Goebbels sui giovani delle S.S. e l'eliminazione degli ebrei.\nQualche tempo dopo l'intervista, Negri cambi\u00f2 idea rispetto all'impegno di farsi estradare in Italia, decidendo di rimanere in Francia e suscitando le ire di Pannella che, dopo aver atteso per settimane il suo rientro in Italia, gli scrisse una lettera aperta sul \"Corriere della Sera\" in cui lo accus\u00f2 di aver disatteso il proposito di lottare per la liberazione dei \"compagni\" ancora in carcere; cos\u00ec come critic\u00f2 poi il suo rientro in Italia commentando: \"\u00c8 chiaro che lui pensa all'amnistia\".\nCoi radicali italiani ebbe ancora un incontro in un dibattito, organizzato da Gigi Speroni, per Euro TV con Giovanni Negri, giovane segretario del Partito Radicale (e che tenne a sottolineare che di sola casuale omonimia si trattasse), ed Enzo Tortora, gi\u00e0 eurodeputato radicale, ma ancora non scagionato dalle accuse per le quali era stato in precedenza arrestato, nel corso del quale Giovanni Negri afferm\u00f2 - e Toni Negri non sment\u00ec - che Pannella avrebbe voluto partecipare, ma il filosofo non aveva accettato. Il segretario radicale reclam\u00f2 pubblicamente il seggio parlamentare che il filosofo teneva inutilizzato ed inutilizzabile per gli obiettivi del partito e Tortora gli chiese di combattere in Italia la battaglia sulla carcerazione preventiva e sugli abusi della magistratura, dichiarando peraltro di avere avuto sulle sue spalle \"l'ombra\" della fuga del filosofo. Il confronto fu teso quanto improduttivo, Toni Negri che afferm\u00f2 a pi\u00f9 riprese di \"essere evaso\" e di leggere nel mandato parlamentare ricevuto un'autorizzazione all'evasione: \u00abcredo che i voti che vennero alla mia modestissima persona erano voti che indicavano proprio il diritto all'evasione, il diritto alla libert\u00e0\u00bb. Sempre durante l'incontro, rivendicando il diritto alla ribellione contro le leggi ingiuste, al commento del segretario Giovanni Negri \u00abnon sei stato molto socratico\u00bb, Toni Negri replic\u00f2 \u00abio purtroppo sono filosofo e ho letto Socrate\u00bb; probabile lapsus dato che non sono pervenuti testi redatti da Socrate.\nFrancesco Cossiga, un'intervista del 2002, dichiar\u00f2 di aver ricevuto in quel periodo una lettera scrittagli da Negri con cui gli chiedeva d'essergli amico: ci\u00f2 caus\u00f2 l'ira di Rossana Rossanda. Al ritorno in Italia di Negri nel 1997 lo and\u00f2 a trovare in carcere portandogli in dono il \"Dialogo sulla consolazione delle tribolazioni\" di Tommaso Moro. Cossiga sar\u00e0 fino alla sua morte l'unica persona in Italia che cerc\u00f2 sistematicamente Negri allargandogli le braccia quando lo incontrava o si recava alle sue conferenze causando sorpresa e sbalordimento ai presenti.\nInsegn\u00f2 a , Paris VII (Jussieu), all'\u00c9cole Normale Sup\u00e9rieure e al Collegio Internazionale di Filosofia, fondato da Jacques Derrida. Condusse delle ricerche sulla Plaine-Saint-Denis, osservando la trasformazione della vecchia classe operaia in rapporto alle nuove forme di produzione. Nel 1990 fond\u00f2 con Jean-Marie Vincent e Denis Berger la rivista \"Futur Ant\u00e9rieur\", che cess\u00f2 le pubblicazioni nel 1998. Pur non potendo impegnarsi in attivit\u00e0 politiche causa lo specifico divieto che la legge francese impone agli esiliati politici, durante la permanenza francese Negri scrisse numerosi testi politici; grazie alla sua produzione filosofica, nel 2005, \"Le Nouvel Observateur\" lo inser\u00ec tra i venticinque \"grandi pensatori del mondo intero\", unico italiano assieme a Giorgio Agamben.\nIn Francia Negri rimase 14 anni, come scrittore e docente universitario, avvalendosi della cosiddetta \"Dottrina Mitterrand\". Quando, con l'approssimarsi delle elezioni francesi del 1986, si present\u00f2 la possibilit\u00e0 d'una vittoria della destra e conseguentemente la fine del suo asilo politico, ad un'intervista all'emittente radiofonica Europe 1, disse di temere possibili espulsioni di massa, per lui e gli altri latitanti-rifugiati; e che sarebbe stato da lui presentato un documento alle autorit\u00e0 italiane e francesi per rendere possibile il ritorno in Italia, chiedendo come garanzia che il giudizio avvenisse \"in libert\u00e0\"; impegnandosi da parte sua a \"rifiutare la violenza\" e considerando \"seriamente\" la possibilit\u00e0 del carcere in caso di condanna nel processo.\nUltimo periodo.\nNell'ottobre 1986, assieme ad altri 26 italiani in condizioni analoghe alle sue, scrisse al presidente del consiglio del tempo, Bettino Craxi: \u00ab\"... abbiamo ormai da molti anni abbandonato ogni partecipazione a movimenti politici perseguiti dalla legge. [...] Crediamo dunque di essere nelle condizioni di poter usufruire della legge sulla dissociazione ora in corso di discussione alle Camere. [...] ... vogliamo pregarla di studiare il modo di permettere ai fuoriusciti l'uso della legge sulla dissociazione\"\u00bb.\nSegu\u00ec un'intervista individuale rilasciata nel novembre 1986 ad \"Avvenire\", quotidiano cattolico, in cui dichiarava \u00ab\"oggi il problema non \u00e8 pi\u00f9 quello della riconquista violenta dello stato [...] Sono passati dieci anni, \u00e8 venuto il tempo della pacificazione\"\u00bb e prometteva \u00ab\"Se in passato ho peccato di leggerezza e irresponsabilit\u00e0, sar\u00f2 pi\u00f9 attento per il futuro.\"\u00bb. Con la legge 18 febbraio 1987, n. 34, la materia della dissociazione fu finalmente riveduta in sede legislativa. Pochi giorni dopo l'approvazione, il 5 marzo giunse a Cossiga, allora Capo dello Stato, un appello di Negri ed altri 26 \u00ab\"affinch\u00e9 l'applicazione della legge sulla dissociazione e i vantaggi che comporta possano essere reali anche per i fuoriusciti\"\u00bb. Usc\u00ec praticamente in contemporanea anche un'intervista individuale riportata sul numero dello stesso mese di marzo 1987 della rivista per adulti Penthouse, in cui Negri definiva le Brigate Rosse un \"gruppuscolo marxista-leninista ferocemente ottuso e assassino\".\nIl suo rientro in Italia avvenne solamente nel 1997, quando in Parlamento la Commissione Giustizia allora presieduta da Giuliano Pisapia valut\u00f2 ipotesi di indulto e/o amnistia, quantunque non riferite specificamente al caso, tant'\u00e8 che vi fu chi azzard\u00f2 possibili collegamenti. Rimpatri\u00f2 accompagnato dall'avvocato francese Daniel Voguet, e fin\u00ec di scontare la pena (sotto forma di reclusione, e, in seguito, di semi-libert\u00e0 tra Rebibbia e la sua casa di Trastevere) nella primavera del 2003. \"Sto riprendendo il mio lavoro politico\" - disse, e - \"con il mio ritorno, vorrei dare una spinta alla generazione che \u00e8 stata emarginata dalle leggi anti-terrorismo degli anni Settanta in modo che ancora partecipi alla vita pubblica e democratica\".\nA proposito delle indagini sulla sua persona, il 3 maggio 2003 - durante la trasmissione di LA7 \"L'infedele\" - rifer\u00ec che quando era a Parigi l'allora Presidente del Consiglio e segretario del PSI Bettino Craxi (deceduto nel 2000) gli avrebbe fatto sapere che \"i servizi stavano architettando qualcosa su di me, consigliandomi di essere cauto. Per questo ancora gli sono grato\". Nella stessa trasmissione solidarizz\u00f2 con l'\"avversario politico\" Silvio Berlusconi, accusando la magistratura italiana di esercitare uno spropositato potere politico, allo stesso modo in cui lo avrebbe fatto negli anni Settanta con l'Autonomia Operaia. Nel 2004 \"Lib\u00e9ration\" pubblic\u00f2 un appello dello stesso Negri e Nanni Balestrini che, dato anche il caso di Cesare Battisti, domandava al governo italiano un'amnistia generalizzata per gli ex terroristi.\nNel 2005 espresse il suo assenso nei confronti della Costituzione Europea, posta in quel momento al vaglio dell'elettorato francese. Questo scaten\u00f2 un'accesa polemica, nella quale Negri venne accusato di un cedimento rispetto alle sue aspirazioni rivoluzionarie e di essere diventato \"liberal-realista\"; Negri replic\u00f2 autodefinendosi un \"rivoluzionario-realista\". Sempre lo stesso anno fu annullato il suo discorso ad una conferenza all'Universit\u00e0 di Sydney dopo che dei media di propriet\u00e0 di Rupert Murdoch lo presentarono come \"apologeta del terrorismo\" e attaccarono l'Universit\u00e0 per l'invito. Relata all'annullamento si present\u00f2 una controversia locale tra chi opinava come causa d'esso la censura e chi una malattia. Il suo libro intitolato \"Goodbye Mr Socialism\" (2006), partendo dal 1989 analizza lo stato di salute e il destino delle sinistre oggi.\nIl presidente venezuelano Hugo Ch\u00e1vez, del quale Negri fu consulente, ne lesse i primi libri fin dalla met\u00e0 degli anni novanta e, secondo quanto riportato in un articolo di \"Panorama\", esso sarebbe \u00abuno dei suoi numi tutelari\u00bb. Nel suo libro \"Understanding the Venezuelan Revolution: Hugo Chavez Talks to Marta Harnecker\", Chavez ricorda le sue letture dei testi di Negri mentre era rinchiuso in prigione a seguito del suo fallito golpe del 1992. Successivamente Negri lo accuser\u00e0 di citarlo a sproposito e di porre freni al cammino verso l'autonomia operaia intrapreso da Lula, da N\u00e9stor Kirchner e da Michelle Bachelet. Il 15 agosto 2007 Toni Negri era presente nel parlamento venezuelano mentre il presidente Ch\u00e1vez illustrava i cambiamenti della Costituzione. Nel 2008 per problemi con il visto rinuncer\u00e0 al viaggio in Giappone per una serie di conferenze all'International House, alle universit\u00e0 Tokyo, di Kyoto e di Kobe. Il visto gli fu successivamente rilasciato e, nell'aprile 2013, effettuer\u00e0 la conferenza all'International House.\nNel 2009 \u00e8 pubblicato il libro \"Commonwealth\", scritto assieme a Michael Hardt, che conclude la trilogia avviata con \"Impero\" e \"Moltitudine\" e che verte attorno all'analisi dell'autonomia del soggetto produttivo, del soggetto resistente e della riappropriazione del \"comune\" (concetto, quello del \"comune\", trattato anche in \"Good bye Mr. Socialism\"). Negli ultimi anni si \u00e8 dedicato anche alla drammaturgia scrivendo e pubblicando opere teatrali messe in scena in Francia (Theatre National de la Colline, Festival d'Avignon, TGP-Saint Denis, La Com\u00e9die de Reims) e in Svizzera (Th\u00e9\u00e2tre Vidy, Lausanne) e, assieme a Raffaella Battaglini, ha contribuito al testo \"Settanta\", edito da DeriveApprodi. Attualmente vive con l'attuale compagna, la filosofa francese Judith Revel, tra Venezia e Parigi ed \u00e8 docente alla Facultad Libre de Rosario a Santa Fe in Argentina. Aderisce al progetto UniNomade, \u00abuna rete di ricercatori, accademici, studenti e attivisti di movimento che dal 2004 ha iniziato un percorso possibile di ricomposizione delle intelligenze critiche attorno a un desiderio comune: quello di costruire un dispositivo di autoformazione e di dibattito pubblico mettendo a tema i concetti, i linguaggi e le categorie che le esperienze teoriche e pratiche dei movimenti hanno espresso in questi ultimi anni\u00bb. Dopo la chiusura di UniNomade nel 2013, d\u00e0 vita al progetto EuroNomade, un progetto politico e di ricerca che \u00abguarda all'Europa da questo punto di vista globale, registra la \u201cprovincializzazione dell'Europa\u201d \u2013 la possibilit\u00e0 inaudita che dopo cinque secoli il sistema mondo capitalistico non abbia pi\u00f9 un centro non solo europeo ma neppure \u201coccidentale\u201d \u2013 e si propone di esplorare le potenzialit\u00e0 e i rischi che ci\u00f2 comporta. Al tempo stesso insiste sulla necessit\u00e0 di domandarsi quali sono queste potenzialit\u00e0 e questi rischi non solo a livello globale, ma anche in Europa. E intende proporre una serie di riflessioni a partire dalla convinzione che in questa parte del mondo non vi sia la possibilit\u00e0 di reinventare una politica della liberazione negli spazi nazionali. L'Europa come spazio immediato dell'azione politica: sar\u00e0 uno dei temi centrali del nostro lavoro. Un'Europa da inventare dunque\u00bb.\nIl 4 ottobre 2016 l'Ufficio di presidenza della Camera gli ha revocato il vitalizio, di cui fino a questa data aveva goduto come ex parlamentare essendo condannato in via definitiva per reati che prevedono \u00abpene superiori a due anni di reclusione per delitti non colposi, consumati o tentati, per i quali sia prevista la reclusione fino ad un massimo di sei anni\u00bb.\nL'evoluzione del suo pensiero filosofico lo porta ad apprezzare alcuni degli effetti della globalizzazione sui paesi pi\u00f9 poveri. L'intellettuale rileva:\n\"Io penso che la globalizzazione sia stata in effetti qualcosa di estremamente importante per i popoli del terzo mondo. Sono stati milioni e milioni di persone che sono state attraverso la globalizzazione dei mercati tirati fuori dalla miseria. E io credo che anche l'occidente ci abbia guadagnato molto. Il rovesciamento pu\u00f2 darsi consista in un'altra cosa. Che l'occidente che ha determinato la globalizzazione oggi non riesce pi\u00f9 a dominarla. Ed \u00e8 questo il grande problema che \u00e8 sollevato dall'elezione di Trump. Gli Stati Uniti si credevano imperiali ed invece hanno perso la battaglia del comando sulla globalizzazione\"\n\"Impero\" e \"Moltitudine\".\nNegri ha acquisito notoriet\u00e0 internazionale nei primi anni 2000, grazie al libro \"Impero\", scritto con l'ex allievo Hardt, divenuto uno dei manifesti del cosiddetto \"movimento no global\". Nel dicembre del 2001 - a pochi mesi dagli attentati al WTC di New York e all'inizio della cosiddetta \"Guerra al terrorismo\" - il settimanale Time inser\u00ec Antonio Negri tra \"le sette personalit\u00e0 che stanno sviluppando idee innovative in diversi campi della vita moderna\". Il motivo di questa scelta risiedeva nell'enorme successo mondiale del saggio di Negri \"Impero\" e dalle recensioni di molte testate giornalistiche mondiali che segnalarono il libro come un testo fondamentale nell'analisi della globalizzazione e della storia economica e sociale contemporanea. Definito da alcuni il nuovo \"libretto rosso\" di diversi movimenti no-war, no-global o altermondialisti nati a partire dalla rivolta di Seattle del 1999, questo testo ha suscitato un grande dibattito teorico: Fredric Jameson, docente emerito di letteratura comparata alla Duke University, citato da \"Le Monde\" defin\u00ec Impero \"la prima grande sintesi teorica del nuovo millennio\".\nA \"Impero\" fece seguito nel 2004 la pubblicazione di \"Moltitudine\" dove, dopo lo studio delle dinamiche globali affrontate in \"Impero\" si passa all'analisi dei soggetti sociali in grado di costruire una \"democrazia globale\" in alternativa alla catastrofe, anche ecologica, causata dal dominio economico e bellico dell'Impero. Infine nel 2006 lo studio di tali dinamiche venne integrato da un nuovo saggio, \"Movimenti nell'impero. Paesaggi di passaggio\". In questi studi gli autori delineano lo svilupparsi di nuova forma di sovranit\u00e0 globale, derivante dalla crisi degli stati-nazione moderni, e che chiamano, appunto, \"Impero\", sottolineandone la differenza con l'imperialismo visto come una delle fasi storiche dello sviluppo e del passaggio della sovranit\u00e0 degli stati-nazione ad una \"nuova forma di sovranit\u00e0 globale\". L'Impero \u00e8 l'entit\u00e0 sovranazionale caratterizzata e fondata su uno stato di perenne crisi, in cui i conflitti interni - tra gli stessi soggetti multinazionali capitalistici - sono regolati dalla guerra che \u00e8 anche meccanismo produttivo e normativo.\nL'Impero serve a garantire la sopravvivenza dell'economia neoliberista, fondata sulla sussunzione delle risorse umane e materiali del pianeta e sulla espropriazione della ricchezza socialmente prodotta, produzione di tipo postfordista in cui l'egemonia produttiva \u00e8 delle forze-lavoro intellettuali e immateriali, a differenza del ciclo fordista precedente in cui erano predominanti quelle materiali. In questo contesto la categoria marxista di proletariato non coincide pi\u00f9 con la sola classe operaia, ma si estende a tutte le fasce sociali soggette alle forze dominanti dell'Impero e della nuova \"produzione biopolitica\". Solo la \"moltitudine\" - termine con cui gli autori definiscono la miriade di soggetti sociali sottoposti alle forze dominanti -, in quanto \"globale\" al pari delle forze agenti nell'Impero, sarebbe in grado di abbatterlo sostituendo una reale democrazia globale alle sue forme di governo, s\u00ec globali ma organizzate in una forma costituzionale piramidale, formata da matrici e strati di cui fanno parte gli stati-nazione riuniti nel G8, la WTO, la Banca Mondiale, i club di Parigi, Davos, Londra, le multinazionali, ma anche altri stati-nazione e molte ONG.\nIn questo scenario la guerra stessa si trasforma: non pi\u00f9 conflitto dichiarato tra differenti stati-nazione e strumento per la salvaguardia e l'estensione di interessi imperialistici di una sola nazione, ma \"guerra globale permanente\", caratterizzata dall'ossimoro dell'emergenza come norma necessaria a gestire globalmente i flussi di materie prime, delle merci, dei capitali e, ovviamente, delle persone. Quindi gestione policentrica di conflitti regionali, guerra asimmetrica, attivit\u00e0 di repressione poliziesca, controllo delle frontiere, guerra al terrorismo: tutte attivit\u00e0 considerate specificazioni del medesimo conflitto globale permanente. Il senatore a vita Francesco Cossiga, che insieme a Negri frequentava l'Azione Cattolica, ricevette da lui una copia con dedica quando il libro usc\u00ec negli U.S.A e partecip\u00f2 alla presentazione del libro al Piccolo Eliseo di Roma. In un'intervista fattagli da Michele Brambilla, in rapporto al testo, disse: \nCritiche.\nPersonaggio controverso, Negri \u00e8 stato oggetto di numerose critiche.\nLauso Zagato, in un'intervista del 2001, defin\u00ec Negri una \u00abpersona che aveva una grande capacit\u00e0 mimetica\u00bb, con \u00abuna pazienza di infiltrarsi e di capire gli atteggiamenti\u00bb inverosimile per un individuo come lui a differenza di Guido Bianchini per cui erano cose spontanee e naturali. Sul finire degli anni settanta, Lea Melandri lo descrisse in un suo articolo come un maschilista.\nRomano Alquati, in un'intervista del dicembre 2000, narrando del viaggio che comp\u00ec con Negri e Bonomi verso l'ambasciata cinese a Berna disse che erano \u00ab[...] senza una lira in tasca[...]\u00bb ma specific\u00f2 che \u00abmagari Toni l'aveva, ma faceva finta di non averla\u00bb. Paolo Ungari, in un'intervista di Elsa Romeo, disse che Negri \u00abappartiene in realt\u00e0 alla classe dirigente cattolica\u00bb e che \u00aball'ora delle Br, senza essere Br, [Negri] volle essere uno dei capi della Rivoluzione in corso che giudicava sicuramente vittoriosa, e compiere alcuni gesti esemplari per legittimare questa sua aspirazione di potere. Un potere alla Suslov, intendiamoci. Ma intanto il sangue di uno dei colleghi della mia facolt\u00e0, Ventura, \u00e8 corso per questo; cos\u00ec quello di altri colleghi in quegli anni [...]\u00bb.\nGiorgio Bocca dedic\u00f2 a Negri una stroncatura decisissima, politica e probabilmente anche umana, ne \"Il provinciale: settant'anni di vita italiana\", descrivendolo fra l'altro come \"un narciso dal cervello sottile e febbricitante, di quelli che usano una forte memoria solo per soccorrere i loro trucchi\". Massimo Cacciari, in un'intervista del 2009, lo defin\u00ec invece \u00abuno dei pi\u00f9 importanti filosofi italiani ed europei\u00bb. Un'altra stroncatura pesantissima venne da Costanzo Preve che, sottoponendo ad analisi critica i fondamenti strutturali stessi della sua elaborazione filosofica, evidenzi\u00f2 come il suo pensiero - da lui definito una sorta di \u00abnuovo anarchismo post-moderno della classe media globale\u00bb - cadrebbe in gravi contraddizioni logiche che ne minerebbero la riconducibilit\u00e0 sostanziale agli stessi principi che proclama, arrivando perfino a bollarlo quale \u00abinconsapevolmente un liberale travestito da comunista estremista\u00bb.\nMario Boneschi present\u00f2 Negri come uno di quegli intellettuali borghesi \u00abinsediati nella vita borghese\u00bb \"godenti\" \u00abdella protezione, della stabilit\u00e0, della cattedra, garantita da quel sistema di libert\u00e0 borghesi che essi tanto dispregiano\u00bb.\nPer Boneschi dunque vi sarebbe tra lui e quel \u00abtipo di intellettuale\u00bb, per il quale non nutrirebbe \u00abalcuna simpatia\u00bb, un \u00ababisso di concezione\u00bb, poich\u00e9 a differenza di quest'ultimo lui \"segue\" \u00abil concetto di Carlo Cattaneo, che le rivoluzioni non si fanno e quindi non si predicano. Esse avvengono. Vero rivoluzionario \u00e8 colui che si limita ad analizzare le caratteristiche della societ\u00e0 che rifiuta ma che non predica violenza e rivolta\u00bb.\nPer Domenico Losurdo l'approccio di Negri ed Hardt allo Stato nazione - ossia il loro presentare che \u00abnel momento in cui la nazione inizia a formarsi e diviene uno Stato sovrano vengono meno le sue funzioni progressiste\u00bb - \u00e8 una \u00abmanifestazione di populismo\u00bb (per Gianni Vattimo \u00abpopulismo \"sessantottino\"\u00bb) poich\u00e9 delegittima le lotte di liberazione dagli Stati colonialisti e presenta un culto del ribelle che \u00absi configura come celebrazione della sua impotenza a realizzare e governare un nuovo ordinamento politico-sociale\u00bb: \u00abl'eccellenza morale risiede nell'oppresso che si ribella e in colui che offre aiuto all'oppresso e ribelle; ma quest'ultimo, una volta conquistato il potere, cessa di essere oppresso e ribelle e smarrisce la sua eccellenza morale; e in grave difficolt\u00e0 viene a trovarsi anche colui che solo prestando aiuto all'oppresso e ribelle riesce a godere della sua eccellenza morale. \u00c8 la dialettica gi\u00e0 analizzata da Hegel a proposito del comandamento cristiano che impone di soccorrere i poveri e che chiaramente presuppone la permanenza della povert\u00e0.\u00bb.\nYann Moulier-Boutang present\u00f2 \"Impero\" come \u00abun libro importante\u00bb ma programmaticamente e strategicamente carente, specialmente relato all'Europa, limitandosi solo alle proposte del reddito garantito e della cittadinanza universale. Vi sono voci di critica a Negri \"da sinistra\", attaccando in particolare la sua tesi che trova inadeguata per il presente la classica categoria marxista-leninista dell'imperialismo, quello statunitense in particolare.\nVi sono anche critiche di parte progressista-neoliberale, come dimostrato da una lunga recensione di Francis Fukuyama a \"Moltitudine\" apparsa sul \"New York Times\" in cui l'economista e filosofo statunitense della cosiddetta \"fine della storia\", pur criticando l'approccio marxista ed egualitario di Negri e Hardt, ammette tuttavia che la loro problematizzazione della \"governance globale\" \u00e8 indubbiamente reale.\nDa destra, nota \u00e8 la dura opposizione fatta a Negri, alla sua persona e alla sua attivit\u00e0 di militanza politica, da parte di Indro Montanelli, che si scagli\u00f2 contro i cosiddetti \u00abcattivi maestri\u00bb, affermando nel 1995 che essi erano da \u00abimpiccare\u00bb, e criticando fortemente il fatto che Negri fosse scappato in Francia anzich\u00e9 andare in carcere. Montanelli ebbe con lui uno scambio epistolare durante la latitanza francese del filosofo, ribadendogli le sue accuse, definendolo inoltre \u00abun esemplare umano di bassa lega\u00bb."}
{"id": "1769654", "revid": "767487", "url": "https://it.wikipedia.org/wiki?curid=1769654", "title": "La vecchia signora", "text": "La vecchia signora \u00e8 un film del 1931 diretto da Amleto Palermi.\nTrama.\nMaria, una vecchia nobile signora ridotta all'indigenza, per sopravvivere si riduce a vendere castagne arrosto per la strada: in realt\u00e0 parte dei guadagni vanno al collegio dove una sua nipote sta studiando e alla fine riuscir\u00e0 a vederla felicemente sposata.\nLa critica.\n\u00ab Con questo suo primo film il produttore Caesar ha voluto soprattutto mostrarci i mezzi tecnici di cui dispone. \"La vecchia signora\" ha tutti gli elementi del successo, Semplice e umana la trama, pittoresca la nessinscena, ottima la parte tecnica, efficace la recitazione. Film commerciale di quelli che attraggono le folle, commovente e che fa sorridere, tuttavia avremmo voluto che Palermi desse un ritmo pi\u00f9 lento al film e un tono meno teatrale. Ottima la Gramatica, forse sarebbe stato possibile evitare agli altri attori la tendenza a strafare come se stassero ancora in teatro... \u00bb Enrico Roma in Cinema Illustrazione del 20 aprile 1932.\nProduzione.\nProdotto da Giuseppe Barattolo per la Caesar Film la pellicola fu girata nel 1931 nei Stabilimenti Caesar alla Circonvallazione Appia di Roma."}
{"id": "1769659", "revid": "78273", "url": "https://it.wikipedia.org/wiki?curid=1769659", "title": "Sammarzano", "text": ""}
{"id": "1769661", "revid": "83531", "url": "https://it.wikipedia.org/wiki?curid=1769661", "title": "Wolf WR1", "text": "La Wolf WR1 fu una vettura di Formula 1 che corse nella stagione 1977 e nella stagione 1978. Spinta da un tradizionale motore Ford Cosworth DFV fu concepita da Harvey Postlethwaite, e fu la prima vettura che il costruttore canadese present\u00f2 in Formula 1. Dotata di cambio Hewland FG400 era gommata Goodyear.\nEsord\u00ec al Gran Premio d'Argentina 1977 con una vittoria, e corse in tutto 15 gare mondiali con al volante sempre e solo Jody Scheckter, tranne nel Gran Premio del Canada 1978 quando un esemplare venne affidato a Bobby Rahal.\nCon questa vettura Scheckter ottenne tre vittorie (Argentina, Monaco, Canada) tutte nel 1977. Ottenne inoltre un secondo posto (Sud Africa 1977), e due terzi posti (Stati Uniti-Ovest 1977 e Monaco 1978). Curiosamente giunse sempre a podio ogniqualvolta vide la bandiera a scacchi. Disput\u00f2 anche una corsa fuori dal mondiale (Race of Champions 1977) in cui conquist\u00f2 un secondo posto, sempre con Jody Scheckter.\nLa miglior posizione di partenza fu il secondo posto a Monaco 1977, gara in cui Scheckter ottenne anche il giro pi\u00f9 veloce.\nVenne sostituita dal modello WR2 in occasione del GP di Spagna ma non venne del tutto abbandonata tanto da essere riutilizzata a pi\u00f9 riprese nel corso della stagione nonch\u00e9 all'inizio della stagione seguente."}
{"id": "1769663", "revid": "767487", "url": "https://it.wikipedia.org/wiki?curid=1769663", "title": "Tonight Show Band", "text": "The \"Tonight Show\" Band \u00e8 il gruppo musicale che accompagna il talk show statunitense \"The Tonight Show\", trasmesso dalla NBC e attualmente condotto da Jay Leno. Dal 1962 agli anni novanta, nel periodo in cui Johnny Carson era il conduttore, era nota anche come \"\"The NBC Orchestra\" o \"Doc Severinsen and the NBC Orchestra\"\".\nStoria.\nIl gruppo fu fondato nel 1954 e il primo direttore di ruolo fu Skitch Henderson (1954-57).. Henderson fu poi sostituito da Jose Melis nel 1957, quando Jack Paar divent\u00f2 il conduttore al posto di Steve Allen. Henderson ritorn\u00f2 nel 1962 quando Johnny Carson sostitu\u00ec Jack Paar. Carson aument\u00f2 il budget del gruppo, e Henderson cre\u00f2 una big band composta da alcuni fra i migliori musicisti jazz del tempo, inclusi Clark Terry, Bobby Rosengarden, Doc Severinsen, Urbie Green, Ed Shaughnessy, e Ernie Royal, fra gli altri.\nNel 1966, Henderson lasci\u00f2 lo show e fu rimpiazzato da Milton DeLugg, che nel 1967 fu a sua volta sostituito da Severinsen. Severinsen continu\u00f2 ad aggiungere importanti musicisti al gruppo, come Louie Bellson, Allen Vizzutti, e Snooky Young. Il trasferimento dello show da New York alla California caus\u00f2 cambiamenti significativi nella formazione.\nNel 1992, quando Jay Leno prese il posto di Carson, Branford Marsalis divent\u00f2 il direttore e fu formata una nuova band pi\u00f9 piccola. Kevin Eubanks divenne il nuovo direttore nel 1995."}
{"id": "1769665", "revid": "120781", "url": "https://it.wikipedia.org/wiki?curid=1769665", "title": "T.A.T.u. Truth", "text": ""}
{"id": "1769670", "revid": "287204", "url": "https://it.wikipedia.org/wiki?curid=1769670", "title": "Coppa Libertadores 2002", "text": "L'edizione 2002 della Coppa Libertadores vide la vittoria dell'Olimpia.\nTurno preliminare (Messico e Venezuela).\n26.09 Trujillanos Valera - Caracas 1:0(1:0)\n03.10 Monarcas Morelia - Am\u00e9rica Meksyk 1:3(1:2)\n16.10 Trujillanos Valera - Monarcas Morelia 0:1(0:1)\n18.10 Caracas - Monarcas Morelia 3:1(1:0)\n23.10 Trujillanos Valera - Am\u00e9rica Meksyk 2:1(1:1)\n25.10 Caracas - Am\u00e9rica Meksyk 1:1(1:0)\n31.10 Am\u00e9rica Meksyk - Monarcas Morelia 2:0\n31.10 Caracas - Trujillanos Valera 3:0\n20.11 Monarcas Morelia - Trujillanos Valera 3:0\n22.11 Am\u00e9rica Meksyk - Trujillanos Valera 7:1(3:1)\n27.11 Monarcas Morelia - Caracas 3:0(1:0)\n29.11 Am\u00e9rica Meksyk - Caracas 1:0\nFase a gironi.\nGruppo 1.\n05.02 Alianza Lima - Cerro Porte\u00f1o Asunci\u00f3n 0:0\n06.02 Cobreloa Calama - S\u00e3o Caetano 2:1(1:0)\n13.02 S\u00e3o Caetano - Alianza Lima 4:0(1:0)\n19.02 Cerro Porte\u00f1o Asunci\u00f3n - Cobreloa Calama 3:0(2:0)\n26.02 Cobreloa Calama - Alianza Lima 5:0(1:0)\n05.03 Cerro Porte\u00f1o Asunci\u00f3n - S\u00e3o Caetano 1:3(1:1) (mecz w Ciudad del Este)\n13.03 Cerro Porte\u00f1o Asunci\u00f3n - Alianza Lima 2:0(0:0)\n14.03 S\u00e3o Caetano - Cobreloa Calama 3:0(1:0)\n28.03 Alianza Lima - S\u00e3o Caetano 0:3(0:3)\n04.04 Cobreloa Calama - Cerro Porte\u00f1o Asunci\u00f3n 3:0(1:0)\n10.04 S\u00e3o Caetano - Cerro Porte\u00f1o Asunci\u00f3n 0:1(0:0)\n10.04 Alianza Lima - Cobreloa Calama 1:2(0:0)\nGruppo 2.\n07.02 Oriente Petrolero Santa Cruz de la Sierra - Gr\u00eamio Porto Alegre 2:4(2:2)\n08.02 Cienciano Cuzco - 12 de Octubre Itaugu\u00e1 3:0(0:0)\n13.02 Oriente Petrolero Santa Cruz de la Sierra - Cienciano Cuzco 3:1(1:0)\n20.02 12 de Octubre Itaugu\u00e1 - Oriente Petrolero Santa Cruz de la Sierra 3:2(1:0) (mecz w Asunci\u00f3n)\n20.02 Gr\u00eamio Porto Alegre - Cienciano Cuzco 2:0(1:0)\n28.02 Gr\u00eamio Porto Alegre - Oriente Petrolero Santa Cruz de la Sierra 3:2(2:0)\n12.03 12 de Octubre Itaugu\u00e1 - Gr\u00eamio Porto Alegre 1:0(0:0) (w Asunci\u00f3n)\n19.03 12 de Octubre Itaugu\u00e1 - Cienciano Cuzco 1:0(1:0) (w Asunci\u00f3n)\n02.04 Oriente Petrolero Santa Cruz de la Sierra - 12 de Octubre Itaugu\u00e1 1:0(1:0)\n03.04 Cienciano Cuzco - Gr\u00eamio Porto Alegre 2:1(0:0)\n09.04 Gr\u00eamio Porto Alegre - 12 de Octubre Itaugu\u00e1 1:0(0:0)\n09.04 Cienciano Cuzco - Oriente Petrolero Santa Cruz de la Sierra 2:0(2:0)\nGruppo 3.\n05.02 Real Potos\u00ed - San Lorenzo de Almagro Buenos Aires 1:0(1:0)\n05.02 Nacional Quito - Pe\u00f1arol Montevideo 1:0(1:0)\n19.02 Pe\u00f1arol Montevideo - Real Potos\u00ed 4:0(3:0)\n26.02 San Lorenzo de Almagro Buenos Aires - Nacional Quito 1:0(1:0)\n05.03 Real Potos\u00ed - Nacional Quito 2:4(1:2)\n06.03 Pe\u00f1arol Montevideo - San Lorenzo de Almagro Buenos Aires 1:0\n12.03 Pe\u00f1arol Montevideo - Nacional Quito 3:0(2:0)\n12.03 San Lorenzo de Almagro Buenos Aires - Real Potos\u00ed 5:1(2:1)\n19.03 Real Potos\u00ed - Pe\u00f1arol Montevideo 6:1(2:0)\n19.03 Nacional Quito - San Lorenzo de Almagro Buenos Aires 3:0(1:0)\n09.04 San Lorenzo de Almagro Buenos Aires - Pe\u00f1arol Montevideo 0:2(0:2)\n09.04 Nacional Quito - Real Potos\u00ed 2:0(0:0)\nGruppo 4.\n05.02 Atl\u00e9tico Paranaense Kurytyba - Bol\u00edvar La Paz 1:2(1:2)\n07.02 America Cali - Olmedo Riobamba 1:0(0:0)\n19.02 Olmedo Riobamba - Atl\u00e9tico Paranaense Kurytyba 2:1(1:1)\n20.02 Bol\u00edvar La Paz - America Cali 1:1(0:1)\n27.02 Atl\u00e9tico Paranaense Kurytyba - America Cali 1:1(1:0)\n28.02 Olmedo Riobamba - Bol\u00edvar La Paz 4:1(1:0)\n05.03 Olmedo Riobamba - America Cali 1:0(1:0)\n12.03 Bol\u00edvar La Paz - Atl\u00e9tico Paranaense Kurytyba 5:5(1:5)\n19.03 Atl\u00e9tico Paranaense Kurytyba - Olmedo Riobamba 2:0(1:0)\n21.03 America Cali - Bol\u00edvar La Paz 2:0(1:0)\n26.03 Bol\u00edvar La Paz - Olmedo Riobamba 2:0(2:0)\n27.03 America Cali - Atl\u00e9tico Paranaense Kurytyba 5:0(1:0)\nGruppo 5.\n05.02 Monarcas Morelia - V\u00e9lez Sarsfield Buenos Aires 0:0\n06.02 Sporting Cristal Lima - Nacional Montevideo 3:4(1:1)\n21.02 Nacional Montevideo - Monarcas Morelia 3:3(2:1)\n26.02 V\u00e9lez Sarsfield Buenos Aires - Sporting Cristal Lima 1:0(1:0)\n05.03 Nacional Montevideo - V\u00e9lez Sarsfield Buenos Aires 2:2(1:0)\n05.03 Monarcas Morelia - Sporting Cristal Lima 4:0(3:0)\n13.03 V\u00e9lez Sarsfield Buenos Aires - Monarcas Morelia 2:3(0:0)\n14.03 Nacional Montevideo - Sporting Cristal Lima 1:0(1:0)\n20.03 Sporting Cristal Lima - V\u00e9lez Sarsfield Buenos Aires 2:3(2:2)\n04.04 Monarcas Morelia - Nacional Montevideo 4:2\n11.04 Sporting Cristal Lima - Monarcas Morelia 0:1\n11.04 V\u00e9lez Sarsfield Buenos Aires - Nacional Montevideo 0:1\nGruppo 6.\n06.02 Wanderers Montevideo - Emelec Guayaquil 3:1(2:0)\n13.02 Boca Juniors Buenos Aires - Santiago Wanderers Valpara\u00edso 0:0\n19.02 Santiago Wanderers Valpara\u00edso - Wanderers Montevideo 1:1(1:0) (w Vi\u00f1a del Mar)\n27.02 Emelec Guayaquil - Boca Juniors Buenos Aires 1:2(0:0)\n06.03 Boca Juniors Buenos Aires - Wanderers Montevideo 2:0(1:0)\n06.03 Emelec Guayaquil - Santiago Wanderers Valpara\u00edso 1:1(0:0)\n13.03 Emelec Guayaquil - Wanderers Montevideo 0:1(0:0)\n14.03 Santiago Wanderers Valpara\u00edso - Boca Juniors Buenos Aires 1:0(0:0) (w Vi\u00f1a del Mar)\n20.03 Wanderers Montevideo - Santiago Wanderers Valpara\u00edso 3:1(1:0)\n20.03 Boca Juniors Buenos Aires - Emelec Guayaquil 1:0(1:0)\n10.04 Wanderers Montevideo - Boca Juniors Buenos Aires 0:2(0:0)\n10.04 Santiago Wanderers Valpara\u00edso - Emelec Guayaquil 2:1(0:0)\nGruppo 7.\n06.02 Am\u00e9rica Meksyk - Talleres C\u00f3rdoba 2:0(0:0)\n14.02 River Plate Buenos Aires - Talleres C\u00f3rdoba 0:0\n20.02 Deportivo Tulu\u00e1 - Am\u00e9rica Meksyk 0:2(0:1) (w Pereira)\n27.02 Talleres C\u00f3rdoba - Deportivo Tulu\u00e1 2:1(1:0)\n28.02 River Plate Buenos Aires - Am\u00e9rica Meksyk 0:1(0:1)\n07.03 River Plate Buenos Aires - Deportivo Tulu\u00e1 2:0(0:0)\n12.03 Deportivo Tulu\u00e1 - Talleres C\u00f3rdoba 4:2 (w Pereira)\n13.03 Am\u00e9rica Meksyk - River Plate Buenos Aires 0:0\n21.03 Talleres C\u00f3rdoba - Am\u00e9rica Meksyk 0:1(0:1)\n21.03 Deportivo Tulu\u00e1 - River Plate Buenos Aires 2:5(0:2) (w Pereira)\n11.04 Talleres C\u00f3rdoba - River Plate Buenos Aires 1:1(0:0)\n11.04 Am\u00e9rica Meksyk - Deportivo Tulu\u00e1 3:2\nGruppo 8.\n06.02 Once Caldas Manizales - Flamengo Rio de Janeiro 1:0\n14.02 Flamengo Rio de Janeiro - Universidad Cat\u00f3lica Santiago 1:3\n21.02 Olimpia Asunci\u00f3n - Once Caldas Manizales 3:2(2:2)\n27.02 Universidad Cat\u00f3lica Santiago - Olimpia Asunci\u00f3n 0:1(0:1)\n27.02 Flamengo Rio de Janeiro - Once Caldas Manizales 4:1(1:0)\n06.03 Flamengo Rio de Janeiro - Olimpia Asunci\u00f3n 0:0\n07.03 Once Caldas Manizales - Universidad Cat\u00f3lica Santiago 3:0(1:0)\n13.03 Universidad Cat\u00f3lica Santiago - Flamengo Rio de Janeiro 2:1(1:1)\n19.03 Once Caldas Manizales - Olimpia Asunci\u00f3n 2:1(1:0)\n02.04 Olimpia Asunci\u00f3n - Universidad Cat\u00f3lica Santiago 1:1(0:0)\n10.04 Olimpia Asunci\u00f3n - Flamengo Rio de Janeiro 2:0(1:0)\n10.04 Universidad Cat\u00f3lica Santiago - Once Caldas Manizales 3:1"}
{"id": "1769674", "revid": "767487", "url": "https://it.wikipedia.org/wiki?curid=1769674", "title": "William Wade Harris", "text": "\u00c8 stato probabilmente il pi\u00f9 importante predicatore africano del XIX secolo.\nBiografia.\nWilliam Wade Harris nasce in Liberia dove trascorre buona parte della sua vita. Di etnia grebo, lotta in giovent\u00f9 per i diritti del suo popolo contro l'oppressione degli ex schiavi americani immigrati nel paese africano. In seguito ad un episodio di lotta non violenta viene arrestato per tre anni. In carcere sostiene di aver avuto alcuni visioni dell'arcangelo Gabriele dove gli annuncia il lutto della morte della moglie e lo sprona a partire per la sua terra a predicare il Vangelo.\nEffettivamente, uscito di prigione \u00e8 colpito dalla morte della moglie e quindi segue le parole di Gabriele e comincia, in Liberia, una missione che per\u00f2 ha poco successo.\nNato metodista, si converte alla chiesa anglicana e parte per la predicazione in Costa d'Avorio che all'epoca era una colonia francese.\nPredica per un breve periodo, viene infatti espulso dopo pochi anni, ma riesce a convertire e battezzare oltre 100.000 persone. Una volta espulso ritorna in Liberia dove muore nel 1929.\nTecnica di predicazione.\nDiventa molto complicato inquadrare in una singola confessione cristiana l'esperienza di questo mistico africano. Se da un lato lo si ritiene il fondatore di un movimento religioso che a lui fa capo, \u00e8 altrettanto vero che lui invitava apertamente, dopo aver battezzato, a partecipare alla vita della chiesa pi\u00f9 vicina a loro indipendentemente dalla confessione religiosa e con unica discriminante la Bibbia.\nVien da s\u00e9 che la sua predicazione ha alimentato sia le missioni cattoliche che protestanti.\nNon si fermava mai oltre i tre giorni in un singolo villaggio e portava con s\u00e9 (seguendo i principi del Vangelo) il minimo indispensabile per la sopravvivenza; viene spesso rappresentato con una specie di pastorale sormontato da una croce che portava sempre con s\u00e9, una Bibbia ed una ciotola, simbolo del battesimo che dispensava."}
{"id": "1769678", "revid": "287204", "url": "https://it.wikipedia.org/wiki?curid=1769678", "title": "Comuni della Liguria", "text": "I comuni della Liguria sono i comuni italiani presenti nella regione Liguria. Sono 234 e sono cos\u00ec suddivisi :\nModifiche recenti.\nCon L.R. n. 21 del 2 agosto 2017 \u00e8 stato istituito, a decorrere dal primo gennaio 2018, il comune di Montalto Carpasio, mediante fusione dei comuni di Carpasio e Montalto Ligure.\nCon L.R. n. 5 del 30 marzo 2017, in vigore dal 20 aprile successivo, il comune di Ortonovo ha mutato denominazione in Luni."}
{"id": "1769680", "revid": "2205737", "url": "https://it.wikipedia.org/wiki?curid=1769680", "title": "The Way You Make Me Feel", "text": "The Way You Make Me Feel \u00e8 un brano musicale scritto ed interpretato dal cantante statunitense Michael Jackson pubblicato il 9 dicembre 1987 come terzo singolo dal suo settimo album in studio \"Bad\". \u00c8 uno dei brani pi\u00f9 celebri e di maggior successo del repertorio dell'artista.\nRaggiunse la prima posizione della classifica generale di \"Billboard\" rimanendovi per una settimana e vendendo oltre 4 milioni di copie in tutto il mondo (nel 2018 \u00e8 stato certificato due volte Disco di platino dalla RIAA per vendite superiori ai 2 milioni di unit\u00e0 negli Stati Uniti.).\n\"The Way You Make Me Feel\" fu ripubblicato pi\u00f9 volte in varie raccolte e cofanetti nel corso della carriera di Jackson: nel primo dei due dischi della raccolta \"HIStory\" nel 1995; in \"Number Ones\" e \"The Essential\" nel 2003; in ' nel 2004; in formato DualDisc nella videoraccolta ' nel 2006; in varie versioni di \"King of Pop\" nel 2008; in \"\" nel 2009; in versione remix in \"Immortal\" nel 2011 e, infine, in \"Bad 25\" nel 2012. In ciascuna delle riedizioni dell'album \"Bad\" e in tutte le raccolte in cui \u00e8 inclusa, il brano \u00e8 stato rieditato o arricchito con parti vocali e cori nel finale.\nDescrizione.\n\"The Way You Make Me Feel\" \u00e8 stata scritta e arrangiata da Jackson e co-prodotta da Quincy Jones. Prima della registrazione di \"Bad,\" Jackson aveva scritto oltre sessanta canzoni per l'album, con i piani di pubblicazione di un album composto da tre dischi, ma dopo Jones riusc\u00ec a convincere Jackson a includere \"The Way You Make Me Feel\", assieme ad altre dieci canzoni, in un unico disco.\nVideo.\nIl video musicale venne diretto da Joe Pytka e si possono notare delle palesi citazioni a famosi musical di Hollywood, in particolare \"West Side Story\" e \"Grease\". Nel video compare in un cameo anche La Toya Jackson, sorella di Michael, che era gi\u00e0 apparsa in precedenza in un videoclip del fratello, ovvero nel video di \"Say Say Say\", duetto tra MIchael Jackson e Paul McCartney del 1983.\nL'8 marzo 1988, Steven Spielberg scrisse una lettera al regista per complimentarsi e lo defin\u00ec all'epoca \"il suo video musicale preferito\".\nCi sono due versioni del video (una breve che dura 6 minuti e 43 secondi e la versione completa che dura invece 9 minuti e 28 secondi).\nIl 27 marzo 2006 il brano \u00e8 stato nuovamente pubblicato come parte del \"Visionary-The Video Singles\". Il video musicale della canzone ha influenzato anche la realizzazione del video di \"Baby\", di Justin Bieber, che ricrea un'analoga esperienza amorosa con una ragazza.\nTrama.\nIl video si apre con un gruppo di ragazzi che scherza e tenta di attirare a s\u00e9 alcune ragazze che passeggiano per la strada: uno di questi \u00e8 Michael Jackson, che, ormai scoraggiato e perse ormai le speranze di trovare una ragazza, decide di andarsene a casa. In questo momento Jackson incontra, seduto sui gradini del marciapiede, un uomo anziano, il quale gli suggerisce di essere semplicemente s\u00e9 stesso: in quello stesso momento incontra una donna (interpretata dalla modella Tatiana Thumbtzen), che lui cerca di conquistare mentre lei continua a camminare imperterrita nonostante le sue attenzioni. Lei s'innamora di lui dopo aver assistito al suo ballo.\nPromozione.\n\"The Way You Make Me Feel \"venne eseguita da Jackson per la prima volta ai Grammy Awards del 1988 dove Jackson l'esegu\u00ec in una versione inedita, cantando la prima strofa lentamente e concludendo la performance con dei passi di danza differenti dalla coreografia originale vista nel video. Tatiana Thumbtzen, che interpretava l'amata di Jackson nel video del brano, ha fatto una breve apparizione all'inizio della performance. In seguito venne eseguita per la prima volta in concerto nel 1988, durante la seconda parte del \"Bad World Tour\"; nei primi concerti europei del \"Dangerous World Tour\" nel giugno e luglio 1992 e nuovamente nei concerti giapponesi nel dicembre dello stesso anno; al \"Royal Concert\" in Brunei nel 1996; durante la prima parte dellHIStory World Tour\" nel 1996 e nei primi concerti della seconda parte, nel 1997; nei ', due concerti celebrativi per i 30 anni di carriera solista di Jackson al Madison Square Garden nel 2001 dove nel primo dei due spettacoli, Jackson ha eseguito la canzone duettando con Britney Spears.\nNella primavera del 2009, Jackson ha provato una nuova versione di \"The Way You Make Me Feel\", per il suo residency show \"This Is It\" in programma tra il 2009 e il 2010, poi cancellato in seguito alla sua morte.\nCover.\nLa canzone \u00e8 stata reinterpretata da Paul Anka nell'album Rock Swing del 2005. Anche il duo australiano Shakaya ha registrato una cover della canzone, che \u00e8 stata pubblicata come loro quarto singolo nel 2003.\nUna cover \u00e8 stata anche realizzata da Maria Lawson in un episodio di \"X Factor\" del Regno Unito nel 2005 con il testo modificato al femminile.\nNella cultura di massa.\nLa si pu\u00f2 sentire nell'ultimo film di Fellini \"La voce della luna\": \u00e8 la canzone che \u00e8 ballata dai giovani esaltati e \"scimmiottanti\" in discoteca."}
{"id": "1769681", "revid": "716642", "url": "https://it.wikipedia.org/wiki?curid=1769681", "title": "Eastleigh Football Club", "text": "L'Eastleigh F.C. \u00e8 un club calcistico della citt\u00e0 inglese di Eastleigh.\nAttualmente \u00e8 iscritto alla National League.\nI colori sociali sono bianco e blu.\nStoria.\nLe origini dell'Eastleigh F.C. risalgono al 1946, quando venne fondato lo Swaythling Athletic F.C.\nI primi anni di vita furono impiegati a scalare i gradini del calcio dilettantistico della zona di Southampton, fino a\nvincere la Division Three West nel 1950. Un ulteriore salto di qualit\u00e0 si ebbe nel 1957, quando il club\ncominci\u00f2 a giocare le sue partite casalinghe al Ten Acres, che nei primi anni settanta si qualific\u00f2 come uno\ndei migliori campi da gioco dell'Hampshire.\nIn seguito il nome della squadra fu mutato in Eastleigh F.C. e nel 1986 divenne uno dei membri fondatori della\nWessex League. Ottenuta la promozione alla Dr Martens Southern Football League Eastern Division, il club approd\u00f2 poi\nalla Ryman Isthmian Premier League. Vale la pena ricordare, relativamente a questo periodo, che furono apportate\nulteriori e significative migliorie al campo di gioco (spogliatoi ecc.) grazie anche all'interessamento di\nRupert Lowe del Southampton. La stagione 2004-5 fu una delle migliori della storia dell'Eastleigh F.C., che vinse i play-offs\ne riusc\u00ec ad accedere alla Nationwide Conference South, grazie anche ad una striscia positiva di 14 partite consecutive.\nLa successiva stagione vide la squadra sfiorare i play-offs e vennero prese importanti decisioni finanziarie per potenziare\ntanto il parco giocatori quanto le strutture, puntando ad un'altra promozione. In seguito per\u00f2 ad una serie negativa di\nrisultati il manager Paul Doswell rassegn\u00f2 le dimissioni a favore dell'ex giocatore Jason Dodd, che traghett\u00f2 la societ\u00e0\nverso la salvezza. Approdato poi Dodds al Southampton, venne chiamato alla guida della squadra un altro ex giocatore dei\nSaint, vale a dire David Hughes, al quale si affianc\u00f2 in seguito Ian Baird, restando Hughes allenatore in seconda.\nIl soprannome \"Spitfires\" ha motivazioni storiche, riallacciandosi al primo volo compiuto dallo Spitfire F37/34, avvenuto nel 1936\nnei pressi di Eastleigh.\nNella stagione 2015-2016 al terzo turno di FA Cup la squadra ospita e pareggia contro il Bolton, squadra militante in Championship, regalandosi il Replay nel Lancashire."}
{"id": "1769686", "revid": "3732", "url": "https://it.wikipedia.org/wiki?curid=1769686", "title": "Giovanni Grosoli", "text": "Biografia.\nGiovanni Grosoli Pironi nasce a Carpi il 20 agosto 1859 in una famiglia nobile e facoltosa. Il padre, l'avvocato Giuseppe, di origine ebraica, si converte al Cristianesimo e diventa un cattolico impegnato. La madre, Livia Pironi, \u00e8 proprietaria di numerosi terreni nella provincia di Ferrara. Quando Giovanni \u00e8 ancora bambino la famiglia si trasferisce nel capoluogo. Qui riceve un'educazione umanistica (si appassione alla filosofia tomista) e fa le sue prime esperienze caritatevoli. Fin dall'et\u00e0 di 18 anni (1877) promuove varie iniziative: dalla conferenza di San Vincenzo alle scuole serali; dalle biblioteche popolari ai catechismi.\nNel 1882 decide di recarsi a Roma per ricevere un aiuto nello scoprire la propria vocazione. Conosce Papa Leone XIII, al quale rimarr\u00e0 sempre legato. Decide di mantenere lo stato di celibe e di consacrarsi come laico (nei francescani) impegnato nell'apostolato cattolico e nell'aiuto ai bisognosi.\nGrosoli si impegna su diversi fronti:\nNel 1903 muore Leone XIII e sale al soglio pontificio Papa Pio X (1903-1914), il quale non ripone in Grosoli la stessa grande fiducia del predecessore. All'interno dell'Opera dei Congressi, Grosoli cerca di mediare tra le due componenti principali (che corrispondono alle due anime del cattolicesimo italiano dell'epoca): quella intransigente (che ha sempre espresso il presidente dell'organizzazione) e quella democratico-cristiana, impersonata da don Romolo Murri, di cui mostra di condividere alcune posizioni. Ma il suo tentativo fallisce e Grosoli \u00e8 costretto alle dimissioni per essere stato messo in minoranza (luglio 1904). Emergono cos\u00ec le profonde rivalit\u00e0 gi\u00e0 esistenti in seno al movimento. Non considerandole sanabili, Pio X dichiara conclusa l'esperienza dell'Opera dei Congressi entro la fine dello stesso mese. L'attivit\u00e0 missionaria di Grosoli prosegue a Ferrara: trasforma il palazzo di famiglia in una Casa del Popolo dove sono ospitate le varie forme dell'associazionismo cattolico. \nIl campo in cui Grosoli si distingue maggiormente fu l'organizzazione nazionale della stampa e delle banche cattoliche. Grosoli \u00e8 azionista di vari istituti finanziari, tra cui il Credito Romagnolo, il Credito Nazionale (banca di vertice del sistema bancario cattolico) e il Banco di Roma.\nNel 1907 concepisce la creazione di un consorzio di giornali cattolici di qualit\u00e0, di costo medio-elevato e di elevata tiratura, in grado di fare concorrenza alla stampa liberale. Con l'aiuto di alcune banche cattoliche (tra cui il Banco di Roma), il 31 marzo 1910 fonda nella capitale la Societ\u00e0 Editrice Romana (S.E.R.). Fanno capo alla societ\u00e0 editrice i quotidiani: \"Il Corriere d'Italia\" (1906-1929) di Roma e \"L'Avvenire d'Italia\" (1896-1968) di Bologna (di cui \u00e8 diventato presidente del Consiglio d'amministrazione). Successivamente entrano \"L'Italia\" (1912-1968) di Milano, il \"Momento\" (1903-1929) di Torino (1912), il \"Messaggero Toscano\" di Pisa (1913) e \"Il Corriere di Sicilia\" di Palermo. I capitali investiti sono notevoli: per ogni testata si stabiliscono servizi di corrispondenza, telefoni e telegrafi e si effettua l'ammodernamento degli stabilimenti.\nL'idea di Grosoli incontra pi\u00f9 oppositori che estimatori: viene accusato di aver creato un \"trust\", cio\u00e8 una concentrazione di testate che limita di fatto la libert\u00e0 di espressione dei cattolici. Presto la sua opera va incontro a una sorda opposizione, che tenta di screditarlo. Nel 1911 il consorzio appoggia la guerra italiana contro l'Impero turco per la Libia. Nel 1912 la Santa Sede fa pubblicare sull'Osservatore Romano un\"Avvertenza\" (indirizzata ai vescovi) nella quale i suoi giornali sono definiti \"non conformi alle direttive pontificie e alle norme della Lettera di Sua Santit\u00e0 all'Episcopato Lombardo in data 1\u00ba luglio 1911\". \u00c8 un colpo mortale all'iniziativa di Grosoli, che perde il favore dei lettori: le copie vendute dai suoi giornali calano sensibilmente. \nCon l'avvento del nuovo pontefice, Benedetto XV (settembre 1914), Grosoli viene chiamato a formare la nuova Giunta direttiva dell'Azione Cattolica e la sua attivit\u00e0 editoriale trova maggiore accoglimento. Tuttavia nel 1916, di fronte a passivit\u00e0 troppo elevate, viene decisa la liquidazione della S.E.R., sostituita dalla \"Unione Editoriale Italiana\". Grosoli ci rimette parte del patrimonio personale. Il 30 settembre 1918 viene chiusa anche l'U.E.I.\nNel 1919 Grosoli viene nominato vice presidente del potente Banco di Roma; manterr\u00e0 la carica fino al 1923. Nello stesso 1919 nasce il Partito Popolare di don Luigi Sturzo; il 18 gennaio Grosoli \u00e8 presente all'albergo Santa Chiara di Roma, dove la Commissione provvisoria del neonato partito diffonde il celebre Appello del sacerdote siciliano \"a tutti gli uomini liberi e forti\". Nel 1920 viene nominato senatore, su indicazione di Giovanni Giolitti. Ma dopo la Marcia su Roma le posizioni di Sturzo e di Grosoli cominciano a divergere. Per Grosoli \u00e8 prioritario fermare sia i socialisti che i neonati (Livorno 1921) comunisti, egli perci\u00f2 non condanna il movimento fascista. La rottura avviene il 28 luglio 1923.\nIl 12 agosto 1924 viene fondato a Bologna il \"Centro Nazionale Italiano\", nel quale confluiscono i dissidenti del PPI e, in generale, i cattolici favorevoli alla collaborazione con il fascismo. Nello Statuto si legge che l'associazione si rivolge a \"quei cittadini italiani che sono compresi della necessit\u00e0 nazionale di tener fede alla tradizione cattolica\". Grosoli ne \u00e8 fin dall'inizio il capo riconosciuto. L'associazione svolge attivit\u00e0 fino al 1930, quando viene sciolta, anche in seguito all'avvenuta stipula dei Patti Lateranensi del 1929.\nIl 1929 \u00e8 l\"annus horribilis\" per le finanze di Grosoli: a causa dell'improvviso rovescio finanziario di alcune banche cattoliche, perde quasi tutto il suo patrimonio. Decide quindi di votarsi alla vita contemplativa ritirandosi ad Assisi, citt\u00e0 del santo fondatore dell'Ordine cui appartiene (come laico), presso l'orfanotrofio delle Suore Stimmatine.\nQui lo coglie la morte, avvenuta nel 1937.\nOnorificenze.\nPapa Leone XIII, per i servigi resi alla Chiesa, confer\u00ec quattro onorificenze a Giovanni Grosoli. Le due principali:\nInoltre Leone XIII insign\u00ec Grosoli dei titoli di cameriere segreto di cappa e spada di Sua Santit\u00e0 (1886) e di Conte romano (1896)."}
{"id": "1769689", "revid": "972922", "url": "https://it.wikipedia.org/wiki?curid=1769689", "title": "Video installazione", "text": "La video installazione \u00e8 un tipo di arte visiva nata intorno agli anni settanta. Si tratta di un'installazione, quindi di arte non mobile, mediata da uno schermo che ha come sua caratteristica principale il creare e rappresentare, per mezzo di una proiezione video, una realt\u00e0 altra e artefatta con l'obiettivo di provocare nello spettatore particolari emozioni fruite in un dato contesto. La video-installazione ha come prerogativa quello di rendere sullo schermo la realt\u00e0 voluta dall'artista.\nQuesta rappresentazione tridimensionale \u00e8 in continuo mutamento e coinvolge l'utente totalmente, rendendolo protagonista di questa realt\u00e0 parallela ma soprattutto parte integrante dell'opera stessa. Lo spettatore non \u00e8 posto di fronte all'opera in maniera distaccata, ma \u00e8 catapultato e proiettato in essa, come se si trovasse in una realt\u00e0 parallela.\nIl pubblico, come anche il luogo della proiezione, sono elementi essenziali dell'installazione. Ci\u00f2 comporta che il loro variare determini sempre il mutare dell'installazione, a seconda dei luoghi e dei fruitori. Mutano cos\u00ec anche gli esiti dell'opera e le sue possibilit\u00e0 di lettura."}
{"id": "1769693", "revid": "729019", "url": "https://it.wikipedia.org/wiki?curid=1769693", "title": "Aeroporto di Rybinsk", "text": "L'aeroporto di Rybinsk-Starosel'e \u00e8 un aeroporto regionale situato a 8\u00a0km dalla citt\u00e0 di Rybinsk nell'Oblast' di Jaroslavl', in Russia europea. L'Aeroporto di Rybinsk serve la citt\u00e0 di Rybinsk ed \u00e8 la base della compagnia aerea russa la NPO Saturn.\nDati tecnici.\nL'aeroporto di Rybinsk \u00e8 dotato attualmente di una pista attiva cementata di 2,500 x 29 m che permette il decollo/atterraggio degli aerei Antonov An-24, Antonov An-26, Antonov An-30, Yakovlev Yak-40 e degli elicotteri Mil Mi-8.\nL'aeroporto di Rybinsk \u00e8 aperto nel periodo estivo dalle 4:30 alle 20:30 (ora UTC).\nIl peso massimo permesso al decollo dall'aeroporto \u00e8 di 30 tonnellate."}
{"id": "1769696", "revid": "122249398", "url": "https://it.wikipedia.org/wiki?curid=1769696", "title": "Rayografia", "text": "La rayografia \u00e8 il nome dato dal fotografo e artista dadaista e surrealista Man Ray ai suoi fotogrammi.\nDescrizione.\nMan Ray \u00e8 stato un regista, pittore e fotografo, considerato il massimo esponente della cultura dada americana. In piena sintonia con il pensiero dada, Man Ray rinunci\u00f2 alle tecniche artistiche tradizionali e utilizz\u00f2 materiali e procedimenti industriali in modo non convenzionale.\nLa tecnica del fotogramma consiste nell'esporre oggetti a contatto con del materiale sensibile, di solito della carta fotografica. In pratica si ottengono delle fotografie senza fare uso di una fotocamera. Si stia bene attenti a non confondere il termine rayografia con l'apparentemente l'affine radiografia: anche se effettivamente dall'aspetto alcune rayografie di Man Ray possono davvero sembrare delle radiografie, in realt\u00e0 i raggi X non c'entrano nulla perch\u00e9, come gi\u00e0 detto, la carta sensibile viene impressa appoggiando direttamente gli oggetti sull'emulsione ed esponendoli con la luce di una normale lampadina.\n\u00c8 molto interessante anche la definizione di rayogramma che compare nel dizionario del surrealismo, del 1938, probabilmente scritta dallo stesso Man Ray: \"\"Fotografia ottenuta per semplice interposizione dell'oggetto fra la carta sensibile e la fonte luminosa\", che poi prosegue affermando \"colte nei momenti di distacco visivo, durante periodi di contatto emozionale, queste immagini sono ossidazioni di desideri fissati dalla luce e dalla chimica, organismi viventi\"\".\nPrecursori e epigoni.\nGli antenati di questi tecnica possono essere considerati i \"disegni fotogenici\" di William Fox Talbot. In seguito procedimenti simili sono stati utilizzati dal fotografo italiano Luigi Veronesi e, con il nome di \"polagrammi\", con l'utilizzo di materiale immediato (pellicole Polaroid), da Carlo Braschi, a partire dal 1995."}
{"id": "1769698", "revid": "2056951", "url": "https://it.wikipedia.org/wiki?curid=1769698", "title": "Difetto di vacanza", "text": "Un difetto di vacanza o vacanza reticolare \u00e8 un difetto puntuale dei cristalli, dovuto all'assenza dal reticolo cristallino di uno o pi\u00f9 atomi; tale assenza pu\u00f2 essersi determinata durante la solidificazione a causa di disturbi locali o pu\u00f2 essere stata creata da deformazioni plastiche o da un rapido raffreddamento.\nNei cristalli ionici (ad esempio il cloruro di sodio, NaCl) si distinguono in difetti di Schottky, e difetti di Frenkel. Da un punto di vista termodinamico sono stabili poich\u00e9, dopo essere stata esaurita l'energia necessaria ad attivare il processo, per creare altre vacanze il sistema dovrebbe ricevere altra energia.\nVacanza di Schottky.\nNel difetto di Schottky sia il catione (ione positivo) che l'anione (ione negativo) risultano assenti dal reticolo. L'assenza di uno solo degli ioni causerebbe uno squilibrio nelle cariche elettriche, che si realizza difficilmente, dato che la stechiometria di un materiale varia difficilmente. Nell'esempio del cloruro di sodio, l'assenza dello ione negativo (Cl-) \u00e8 compensata elettronicamente dall'assenza del catione o ione positivo (Na+).\nPer i solidi ionici con formula MX, il difetto di Schottky \u00e8 dato dalla vacanza di M (VM) e dalla vacanza di X (VX); per un solido con formula MX2 \u00e8 dato da una singola vacanza di M (VM) e due vacanze di X (2VX)(per rispettare l'elettroneutralit\u00e0 e la stechiometria).\nVacanza di Frenkel.\nUn altro esempio di difetto di vacanza sono i cosiddetti difetti di Frenkel, in cui uno ione (in genere un catione) si sposta da una posizione regolare ad una interstiziale; questi difetti hanno minore probabilit\u00e0 di formarsi in quanto hanno una maggiore energia di formazione rispetto agli altri.\nAnche questa tipologia di difetti assicura la neutralit\u00e0 di carica ad un reticolo ionico, ma a differenza del precedente, non associa due vacanze, bens\u00ec una vacanza ad un difetto interstiziale, quindi vi \u00e8 semplicemente uno spostamento di un atomo dalla sua posizione ideale."}
{"id": "1769699", "revid": "287204", "url": "https://it.wikipedia.org/wiki?curid=1769699", "title": "Nightmare in A-Minor", "text": "Nightmare In A-Minor \u00e8 il terzo e l'ultimo album studio del gruppo horrorcore hip hop Gravediggaz, uscito il 9 aprile 2002.\nIn questo periodo, RZA e Prince Paul hanno gi\u00e0 lasciato il gruppo, mentre Too Poetic \u00e8 gi\u00e0 morto da un anno a causa di un cancro al colon.\nL'album \u00e8 realizzato in 3 differenti versioni. Sei tracce di quest'album compariranno nella compilation \"6 Feet Under\", sotto differenti titoli."}
{"id": "1769705", "revid": "729019", "url": "https://it.wikipedia.org/wiki?curid=1769705", "title": "Gran Premio motociclistico di Francia 2006", "text": "Il Gran Premio motociclistico di Francia 2006 corso il 21 maggio, \u00e8 stato il quinto Gran Premio della stagione 2006 del motomondiale e ha visto vincere: la Honda di Marco Melandri in MotoGP, Y\u016bki Takahashi nella classe 250 e Thomas L\u00fcthi nella classe 125."}
{"id": "1769712", "revid": "64833", "url": "https://it.wikipedia.org/wiki?curid=1769712", "title": "Documenti della Chiesa Cattolica", "text": ""}
{"id": "1769733", "revid": "709565", "url": "https://it.wikipedia.org/wiki?curid=1769733", "title": "Episodi di Stargate Atlantis (prima stagione)", "text": "Nascita (Parte 1).\nTrama.\nDopo aver rinunciato alla sua posizione al Comando Stargate, la Dr. Elizabeth Weir ha lavorato in Antartide, raccogliendo membri per una spedizione per raggiungere la citt\u00e0 perduta di Atlantide. Non appena Dr. jackson trova l'indirizzo ad 8 simboli, inizia una nuova avventura in una nuova galassia. Quando raggiungono Atlantide trovano un'enorme citt\u00e0 abbandonata in fondo al mare. Lo ZPM che alimentava lo scudo da pi\u00f9 di 10000 anni comincia a esaurirsi. Dunque la squadra dovr\u00e0 andare sul pianeta di Athos, dove incontrer\u00e0 Teyla, per cercare una nuova fonte di energia.\nNascita (Parte 2).\nTrama.\nDopo il ritorno di Sheppard con dei profughi da Athos, la citt\u00e0 di Atlantis si stacca dal fondo marino e raggiunge la superficie poco prima che lo scudo si disattivi. Ora, per salvare la gente rapita dai Wraith, Sheppard deve convincere Weir a fare a modo suo.\nLa massa oscura.\nTrama.\nDesideroso di sperimentare nuove tecnologie, il Dott. McKay si presenta dal Dr. Beckett come volontario per essere il primo paziente per la terapia genica ATA (\"Attivazione di Tecnologia degli Antichi\"). Pu\u00f2 cos\u00ec testare un dispositivo antico in grado di creare uno scudo personale. Questo si rivela una sfortuna per McKay che non \u00e8 pi\u00f9 in grado di spegnere il dispositivo, che non gli permette di nutrirsi.\nContemporaneamente scoprono un'ombra che si aggira nella base. Si tratta di una forma di vita attratta dalle fonti di energia, tra cui generatori al naquadah ed esseri viventi, dalle quali trae nutrimento.\nMcKay trova il dispositivo dov'era intrappolata l'entit\u00e0, liberata accidentalmente da un Athosiano. Gli Antichi avevano catturato quella forma di vita a base di energia per studiarla al fine di accelerare il processo evolutivo che li avrebbe poi portati all'Ascensione. \nDopo aver tentato di catturarla la squadra tenta di lasciare aperto lo Stargate sperando che l'entit\u00e0 stessa, attratta da un generatore al naquadah posizionato vicino allo Stargate come esca, se ne vada. Il piano non funziona ma McKay, indossando lo scudo, riesce a penetrare nella massa oscura per raggiungere il generatore al naquadah e lanciarlo oltre l'orizzonte degli eventi, l'entit\u00e0 abbandona per sempre Atlantide.\n38 minuti.\nTrama.\nPassando attraverso lo Stargate, il Jumper One con a bordo la squadra si blocca a met\u00e0. Solo la parte anteriore \u00e8 smaterializzata. Se la squadra non risolver\u00e0 il problema entro l'intervallo dei normali 38 minuti di attivazione dello Stargate, sar\u00e0 destinata a soffocare nello spazio.\nPer rendere pi\u00f9 complicate le cose ci si mettono le condizioni mediche di Sheppard attaccato al collo da un insetto Iratus, parassita che si nutre dell'energia dell'ospite e dal quale si evolsero i Wraith.\nIl medaglione.\nTrama.\nTroppo spesso durante le missioni delle squadre terrestri, esse subiscono attacchi dai wraith. Si inizia a sospettare che ci sia un traditore nelle file degli athosiani. C'\u00e8 un po' di attrito fra le due razze e gli athosiani decidono di andare sul continente che nel frattempo \u00e8 stato scoperto sul pianeta dove \u00e8 situata Atlantis. Vengono frugati gli oggetti personali di Teyla e fra essi c'\u00e8 appunto il medaglione che d\u00e0 il titolo all'episodio; analisi di McKay sul medaglione permettono di scoprire che \u00e8 quell'oggetto a trasmettere ai wraith la posizione delle squadre terrestri. Grazie a questa scoperta viene tesa una trappola ai wraith, e grazie anche a un'arma sottratta a un wraith, ne viene catturato uno. Teyla rimane con i terrestri ma fa anche da tramite con il suo popolo sul continente.\nIl pianeta dei ragazzi.\nTrama.\nLa squadra visita il pianeta M7G-677, un mondo primitivo dove vivono solamente bambini e ragazzi fino ai 24 anni. In seguito essi si suicidano al compimento del venticinquesimo anno, credendo che ci\u00f2 mantenga lontani i Wraith. In realt\u00e0 a proteggerli \u00e8 uno scudo degli Antichi alimentato da uno ZPM. Quando viene tolto quest'ultimo lo scudo viene disattivato e si attiva un segnalatore Wraith che li richiama sul pianeta.\nUn veleno contro il bene.\nTrama.\nL'SA-1 visita il pianeta Hoff dove il dottor Beckett aiuta gli Hoffan a creare un vaccino contro i Wraith in modo che questi ultimi non riescano pi\u00f9 a nutrirsi degli umani curati in tale modo. Ma il vaccino supera ogni aspettativa. Un umano viene vaccinato e offrendosi come volontario entra in cella insieme ad un Wraith affamato (lo stesso tenuto prigioniero ad Atlantide). Non solo l'alieno non riesce a nutrirsi di lui ma poco dopo muore avvelenato proprio dall'effetto del vaccino. A quel punto avviene una vaccinazione di massa che per\u00f2, poche ore dopo, provoca la morte del 50% di chi lo assume. Nonostante la squadra avverta gli Hoffan del pericolo che corrono ad essere dimezzati dal vaccino e del futuro pericolo di un attacco Wraith (che vedrebbero gli Hoffan come dei pericolosi nemici), la popolazione vota comunque a favore della vaccinazione di massa.\nIl bunker.\nTrama.\nAlla ricerca di provviste per la spedizione su Atlantide, Teyla guida la squadra sul pianeta dei Genii. Inizialmente sembrano innocui contadini, ma Sheppard e McKay scoprono un bunker segreto che rivela loro la vera natura dei Genii. Nelle viscere del loro mondo infatti si nasconde una popolazione allevata per essere soldati, con armi ed equipaggiamento inferiori solo a quelli di Atlantide. Ci\u00f2 che gli manca per essere una superpotenza nella galassia di Pegasus sono detonatori di armi nucleari con i quali attaccare direttamente le navi alveare. A questo scopo rapiscono l'intera squadra e gli impongono un'azione contro una nave alveare allo scopo di reperire informazioni sulle flotte Wraith.\nCasa.\nTrama.\nLa squadra trova il pianeta M5S-224 dove lo Stargate permette loro di tornare sulla Terra. Al loro ritorno scoprono che sulla terra \u00e8 stata costruita la \"Prometheus\", la prima nave spaziale terrestre, munita di motori hyperdrive Asgard che permetter\u00e0 di viaggiare fino ad Atlantide. Quando durante il viaggio il motore esplode i membri della squadra cominciano a porsi domande sulla loro situazione scoprendo che non tutto \u00e8 come sembra.\nL'uragano (1).\nTrama.\nTeyla e Sheppard scoprono un'enorme tempesta sul pianeta, in grado di distruggere la citt\u00e0. I Genii si offrono di ospitare i membri della citt\u00e0 ma McKay e Zelenka decidono di restare per salvare la citt\u00e0, potenziando gli scudi. Proprio in questa fase cruciale gli stessi Genii invadono la citt\u00e0.\nL'occhio (2).\nTrama.\nSheppard e la sua squadra tentano di riconquistare la citt\u00e0, in mano ai Genii che hanno in ostaggio McKay e Weir, prima che la furia della tempesta distrugga tutto.\nLo spavaldo.\nTrama.\nSheppard e McKay guidano due gruppi di scienziati su una stazione orbitante scovata dai sensori della citt\u00e0. L\u00ec scoprono che la stazione ha trovato un segnale di soccorso Wraith su un pianeta vicino. Giunti sul pianeta la squadra trova una nave Wraith e il suo ospite.\nQuarantena.\nTrama.\nMentre ispezionano una zona precedentemente allagata della citt\u00e0 per riparare eventuali danni, un gruppo di scienziati libera un nanovirus che provoca allucinazioni e poi morte. Quando un terzo della citt\u00e0 \u00e8 stata contagiata verr\u00e0 stabilito un protocollo d'isolamento e toccher\u00e0 a Sheppard scoprire le cause e trovare una soluzione.\nAsilo.\nTrama.\nCercando nuovi mondi, la squadra cade in un'imboscata dei Wraith i quali vengono distrutti da una misteriosa arma posta sulla superficie del pianeta. L\u00ec trovano un mondo primitivo chiamato Proculus che data l'esistenza dell'arma vogliono trasformare in un luogo dove si possono rifugiare coloro che fuggono dai Wraith. Gli abitanti del posto per\u00f2 temono che la loro dea sia contraria.\nPrima del lungo sonno.\nTrama.\nEsplorando la citt\u00e0 si scopre una vecchia unit\u00e0 di stasi, contenente un'anziana donna inizialmente creduta un Antico. Rianimata, la donna affermer\u00e0 di essere la Dr. Elizabeth Weir e avr\u00e0 da raccontare una storia vecchia 10 000 anni.\nLa confraternita.\nTrama.\nAlla ricerca di un ZPM, la squadra giunge sul pianeta Dagan, un antico avamposto Lantiano (gli Antichi). Sul pianeta per\u00f2 rincontreranno nuovamente i Genii e non sar\u00e0 l'unico problema a cui dovranno pensare.\nLettere da Atlantide.\nTrama.\nDi fronte all'ormai vicino attacco Wraith alla citt\u00e0, gli atlantidei inviano un ultimo disperato messaggio di aiuto verso la Terra (con gli ultimi messaggi personali dei membri della spedizione ai propri cari), mentre Sheppard e Teyla cercano informazioni riguardanti la flotta Wraith in arrivo.\nIl dono.\nTrama.\nTerrorizzata dagli incubi, Teyla decide di cercare dentro di s\u00e9 l'origine del suo male. Scoprir\u00e0 di avere il dono di potersi collegare telepaticamente con i Wraith. Il dottor Beckett a conferma di ci\u00f2 trover\u00e0 tracce di DNA Wraith nel suo DNA, affermando che probabilmente derivano dagli esperimenti genetici che i Wraith fecero ai suoi antenati a causa del fatto che erano in grado per natura di resistere all'\"attacco\" di un Wraith.\nL'assedio (Parte 1).\nTrama.\nLe tre navi alveare Wraith si avvicinano sempre pi\u00f9 ad Atlantide per accedere allo Stargate della citt\u00e0 e raggiungere la Terra. I componenti della missione quindi si impegnano a fronteggiare l'emergenza: le squadre sono alla ricerca di un nuovo Sito Alpha per rifugiarcisi in caso la citt\u00e0 venga presa dal nemico mentre il reparto scientifico, guidato da Rodney McKay e Radek Zelenka cercano di riattivare un antico satellite Lantiano, forse unica arma in grado di fronteggiare la flotta nemica. Inoltre, essendo Teyla capace di mettersi in contatto telepatico con altri Wraith, il Capo della Sicurezza della citt\u00e0 crede che la bella Athosiana possa involontariamente essere controllata dai Wraith e inoltre possa fornire a questi ultimi informazioni importanti su Atlantide; ipotesi che diventa molto probabile quando il Capo della Sicurezza viene ritrovato sanguinante e pieno di lividi e subito Teyla viene posta ad un arresto preventivo. Mentre la ricerca del nuovo Sito Alpha procede non bene, una squadra di scienziati guidati da McKay arriva con un Jumper al satellite e riesce a metterlo in funzione; si scopre anche che non \u00e8 stata Teyla responsabile del pestaggio del Capo della Sicurezza, ma un altro Wraith infiltrato nella citt\u00e0 che viene catturato. Teyla prova a mettersi in contatto con la mente del Wraith, ma ne diventa succube e Sheppard lo uccide. Intanto il satellite distrugge una nave alveare nemica, ma va subito in avaria e viene distrutto dalle rimanenti due navi che si dirigono di nuovo verso Atlantide, che adesso non ha pi\u00f9 difese.\nL'assedio (Parte 2).\nTrama.\nSenza difese e con poche alternative, la Dottoressa Weir fa procedere all'evacuazione della citt\u00e0, ormai quasi a termine e aziona l'autodistruzione. Per evitare che i Wraith possono trovare l'ubicazione della Terra nei resti del database dopo l'autodistruzione, ordina che venga messo un virus nel sistema del database. Inaspettatamente per\u00f2, giunge un wormhole in entrata e dallo stargate escono le truppe del Comando Stargate guidate dal Colonnello Everett che prende il comando, ordina che l'autodistruzione venga disattivata, che l'evacuazione venga annullata e installa armi supplementari nella citt\u00e0 per resistere all'assedio ormai prossimo; gli ordini dati ad Everett sono chiari: difendere la citt\u00e0 di Atlantide ad ogni costo. Inoltre sta arrivando dalla Via Lattea il nuovo incrociatore da battaglia terrestre: la Daedalus, con a bordo uno ZPM che servir\u00e0 ad aumentare lo scudo della citt\u00e0; la Daedalus impiegher\u00e0 quattro giorni per arrivare e fino ad allora bisogner\u00e0 respingere gli attacchi dei Wraith. Dopo aver neutralizzato una prima ondata di Dardi, si scopre che alcuni Wraith si sono teletrasportati nella citt\u00e0 perci\u00f2 il personale civile e militare (Athosiani compresi) inizia a battere la citt\u00e0 in cerca degli intrusi (i quali vogliono disattivare i generatori naquadah della citt\u00e0) mentre vengono contattati i Genii per chiedere loro delle armi nucleari da usare (le bombe portate dall'SGC sono state distrutte in anticipo da asteroidi). Questi accettano di vedere una sola persona e la Weir si offre volontaria. Prevedibilmente questi tengono inizialmente la Weir in ostaggio in cambio di C-4 per i detonatori ma alla fine collaborano e inviano alcune testate (incomplete per\u00f2, verranno preparate e caricate entro un giorno). Nel frattempo arriva un'altra ondata di Dardi Wraith molto pi\u00f9 grossa della prima, Sheppard perci\u00f2 decide di salire su un Jumper caricato con una testata dei Genii e avvicinarsi occultato alle navi alveare..."}
{"id": "1769734", "revid": "290948", "url": "https://it.wikipedia.org/wiki?curid=1769734", "title": "CH3COOH", "text": ""}
{"id": "1769736", "revid": "16062468", "url": "https://it.wikipedia.org/wiki?curid=1769736", "title": "HClO", "text": ""}
{"id": "1769742", "revid": "105104450", "url": "https://it.wikipedia.org/wiki?curid=1769742", "title": "Protocubismo", "text": "Il cubismo formativo \u00e8 la fase iniziale del cubismo sviluppatasi e conclusasi tra il 1907 e il 1909. \u00c8 il pi\u00f9 breve dei tre periodi del cubismo. In questo periodo gli artisti semplificano geometricamente le forme portandole a puri volumi (vedi arte africana). Gli oggetti iniziano ad acquistare una morfologia cubica, con divaricazione netta tra le facce in luce e le facce in ombra; essi sono esibiti in primo piano con uno zoom assumendo un carattere macroscopico che tende ad annullare il valore dello sfondo.\nI soggetti sono prevalentemente paesaggi, nature morte, figure. I colori sono caldi, tendenti al legno, utilizzati in gamme monocromatiche che variano da dipinto a dipinto.\nNoto esempio di protocubismo \u00e8 il celeberrimo \"Les demoiselles d'Avignon\", di Pablo Picasso, vero e proprio precursore del genere."}
{"id": "1769749", "revid": "1543377", "url": "https://it.wikipedia.org/wiki?curid=1769749", "title": "Episodi di Stargate Atlantis (seconda stagione)", "text": "L'assedio (3).\nTrama.\nL'episodio ricomincia col Mag. Sheppard sul Jumper intento a portare la testata Genii in una delle 2 astronavi alveare rimaste. La nave esplode ma Sheppard riesce a salvarsi grazie all'arrivo della tanto attesa Daedalus che lo teletrasporta a bordo (essendo dotata di tecnologia Asgard possiede un ottimo sistema di teletrasporto) e invia nel contempo su Atlantide il modulo ZPM per poi ingaggiare la nave Wraith. I missili si rivelano inefficaci cos\u00ec Sheppard propone di teletrasportare la testata direttamente nella nave nemica rimasta che viene distrutta. I Wraith per\u00f2 puntano i Dardi sulla citt\u00e0 ad altissima velocit\u00e0 per schiantarcisi su. Fortunatamente lo scudo viene riattivato in tempo da evitare il disastro e le rimanenti navi aliene battono in ritirata. La tregua non dura, infatti poco dopo vengono individuate ben 12 navi alveare con relativa scorta in avvicinamento. Nel frattempo il tenente Ford, dopo essere stato infettato da un Wraith, viene ritrovato in condizioni disperate al largo della citt\u00e0, attaccato a esso. Il dottor Beckett pensa di poterlo salvare, ma il rimedio potrebbe essere peggiore del male. La Daedalus tende un'imboscata alle navi nemiche distruggendone 2 prima di essere costretta a ritornare a Atlantide, danneggiata e non pi\u00f9 in grado di teletrasportare le testate. Viene cos\u00ec proposto di occultare la citt\u00e0 con un generatore stealth connesso allo scudo mascherando i sensori nemici con un'esplosione nucleare (non \u00e8 pensabile resistere a lungo al fuoco delle navi, lo ZPM si esaurirebbe in pochi giorni) in modo da indurre i Wraith a anadrsene. Sheppard va in cerca del Ten. Ford che \u00e8 diventato dipendente dall'enzima iniettato dai Wraith prima di uccidere le vittime e aggredisce alcuni uomini. Sheppard lo stordisce con il fucile Wraith ma Ford non cade, ruba un jumper e varca lo Stargate proprio mentre la citt\u00e0 \u00e8 occultata, per fortuna senza farsi rilevare dai Wraith che lasciano l'orbita convinti dell'autodistruzione di Atlantide.\nL'intruso.\nTrama.\nA bordo dell'astronave Daedalus uno scienziato muore in circostanze apparentemente casuali per una scarica elettrica dovuta ad un sovraccarico. McKay e Sheppard non sono convinti delle cause del decesso e cominciano ad investigare. Una serie di avarie e la morte di un secondo scienziato conferma che a bordo della nave c'\u00e8 un sabotatore. Ma la realt\u00e0 \u00e8 molto peggiore dei loro timori. Nello scontro subito dall'astronave tempo prima con una nave alveare, quest'ultima aveva impiantato nella Deadalus un programma senziente il cui unico scopo \u00e8 prendere possesso della nave e portarla dai Wraith pi\u00f9 vicini. E uccidere chiunque tenti di fermarlo.\nRunner.\nTrama.\nSulle tracce del tenente Ford la squadra d'esplorazione capitanata da Sheppard e di cui fa parte un riluttante McKay viene attaccata da un misterioso individuo e si separa. Sheppard e Teyla vengono catturati da Ronon Dex, nativo del pianeta Sateda i cui abitanti vengono usati dai Wraith come selvaggina per una mortale caccia alla volpe, mentre proprio McKay finir\u00e0 con l'incontrare il tenente Ford.\nUn corpo per due.\nTrama.\nDurante una spedizione il dott. McKay ed il tenente Laura Cadman vengono catturati da un Dardo dei Wraith. L'apparecchio viene abbattuto e trasportato su Atlantide per cercare di salvare i due, prigionieri in una sorta di teletrasporto, ma l'energia residua del caccia sembra sufficiente a rimaterializzare solo uno dei due. Dovendo scegliere alla cieca su un pannello Wraith che mostra solo due luci lampeggianti a simboleggiare gli umani catturati, ne scelgono uno e fanno riapparire Mckay. Ma il dottore non \u00e8 solo. Visti i danni subiti dal Dart, \u00e8 stato rimaterializzato il corpo di Mckay, ma all'interno della sua mente si trova anche la coscienza del tenente Cadman.\nAccordo di sangue.\nTrama.\nLa squadra di ricognizione, in cerca di nuovi alleati, visita un pianeta tecnologicamente molto progredito curiosamente indenne dagli attacchi dei Wraith, in cui i condannati per qualunque reato vengono esiliati proprio sull'isola dove si trova lo stargate. Insospettiti dall'atteggiamento poco chiaro del governo planetario Sheppard e compagni decidono di rientrare alla base ma il Puddle Jumper su cui viaggiano viene abbattuto dai condannati dell'isola.\nPeccato di presunzione.\nTrama.\nLa squadra di ricognizione trova un pianeta attorno al quale ruotano numerosi relitti di Navi-alveare Wraith. Scendendo sul pianeta, che sembra essere stato completamente devastato, viene rinvenuto intatto un unico edificio, chiaramente realizzato dagli Antichi, che ospita un'arma molto potente alimentata da una nuova forma di energia che sfutta il medesimo meccanismo degli ZPM (considerati \"pile alcaline\" in confronto a essa) ma a livello dell'intero universo. Si scopre che il progetto era stato chiamato Arcturus e non fu mai completato. Nonostante le perplessit\u00e0 della dottoressa Weir, McKay \u00e8 certo di poter riattivare l'arma. La sua presunzione gli coster\u00e0 cara, scoprendo anche perch\u00e9 il progetto rimase incompleto e il pianeta desolato.\nIstinto.\nTrama.\nIn visita su un piccolo pianeta la squadra di ricognizione capitanata dal colonnello Sheppard viene a sapere che gli abitanti del luogo sono perseguitati da un mostro che uccide periodicamente coloro che si avventurano fuori dai villaggi. La vista di uno dei cadaveri del mostro non lascia dubbi: \u00e8 l'opera di un Wraith. Ma la caccia al mostro porter\u00e0 la spedizione a fare una scoperta sconvolgente.\nTrasformazione.\nTrama.\nA seguito delle ferite riportate nel combattimento con la Wraith mutante dell'episodio precedente, il colonnello Sheppard si infetta col retrovirus assunto dalla Wraith cominciando a risentire egli stesso degli effetti della mutazione e rischiando di diventare un mostro. Nel tentativo di salvarlo da una fine orribile la dottoressa Weir autorizza una pericolosa missione.\nAurora.\nTrama.\nSui sensori a lungo raggio della citt\u00e0 di Atlantide appare un segnale degli Antichi. \u00c8 la nave Aurora, di ritorno dalla sua missione ai confini della Galassia di Pegaso per scoprire il punto debole dei Wraith. La squadra di ricognizione del colonnello Sheppard decide di andare incontro alla nave e trova l'intero equipaggio in stasi con le menti collegate all'elaboratore della nave. Sheppard decide di collegarsi a sua volta all'elaboratore e scopre che gli occupanti della nave sono convinti di essere ancora nel mondo reale.\nI ragazzi perduti (1\u00aa parte).\nTrama.\nCon la speranza di rintracciare il tenente Ford la squadra di ricognizione condotta dal colonnello Sheppard cade in un'imboscata tesa dallo stesso Ford, a capo di un gruppo di persone che \u00e8 riuscito a convincere ad unirsi a lui e ad utilizzare l'enzima estratto dai Wraith come potenziatore di forze. Per convincerli a collaborare con lui, Ford infetta tutta la squadra con l'enzima ad eccezione di Sheppard. A lui Ford illustra il suo piano: infiltrarsi in una Nave-alveare Wraith.\nL'attacco (2\u00aa parte).\nTrama.\nDopo il fallito attacco alla Nave-alveare Sheppard, Teyla, Ronon e gli uomini di Ford vengono tenuti prigionieri dai Wraith per essere interrogati. Il gruppo riesce ad evadere dalla prigione, ma durante la fuga la squadra di Sheppard trova altri umani imprigionati e tenta di liberarli. Cos\u00ec facendo fa scattare l'allarme ed il gruppo viene catturato nuovamente. Nel frattempo durante la prigionia gli effetti dell'astinenza da enzima cominciano a fasi sentire sugli elementi del gruppo.\nEpifania.\nTrama.\nDurante l'esplorazione di un pianeta la squadra del colonnello Sheppard trova un cratere dal quale viene emessa energia. Per soddisfare la curiosit\u00e0 di McKay la squadra fa atterrare il Puddle Jumper vicino a quella che sembra un'entrata protetta da un campo di forza apparentemente innocuo al passaggio di oggetti inanimati. Ma non appena Sheppard si avvicina al campo viene inesorabilmente risucchiato dall'altra parte, dove il tempo scorre duecentocinquanta volte pi\u00f9 velocemente che all'esterno del cratere.\nCuriosit\u00e0:\nLa debolezza del male.\nTrama.\nLa spedizione viene a sapere dall'astronave Daedalus di ritorno dalla Terra che su Atlantide \u00e8 stato piazzato un ordigno Goa'uld da parte di un agente del Trust e che l'attivazione dello stargate potrebbe causarne l'esplosione. Il portale viene disattivato e l'unit\u00e0 ZPM viene spenta, ma l'approssimarsi di 2 incrociatori Wraith pongono gli abitanti della citt\u00e0 di fronte al problema di dover riattivare il sistema stealth il che vuol dire ricollegare lo ZPM potenzialmente riattivando la bomba. Nel frattempo i sospetti si addensano sulle persone della spedizione arrivate da poco, in particolare sul Dr. Cavanaugh con il quale i membri della spedizione si sono spesso trovati in disaccordo. Si verr\u00e0 poi a scoprire che non c'\u00e8 alcuna bomba ma l'agente ha copiato un programma della citt\u00e0 che gestisce i sovraccarichi energetici e l'ha fatto modificare dal Trust in modo da non far scattare le misure anti-sovraccarico oltre ad attivare lo stardrive della citt\u00e0, portando al sovraccarico e all'esplosione dello ZPM nel giro di 30'. Tentando di craccare il codice per riattivare le misure di sicurezza il Ten. Cadman trova nei registri della Daedalus 2 cancellazioni operate dal Col. Caldwell (il comandante della nave) oltre a un accesso alla rete di Atlantide effettuato col suo ID. L'agente \u00e8 effettivamente lui e Sheppard riesce a ottenere il codice salvando la citt\u00e0 (dopo ripetute scariche con un Taser). In seguito Hermiod pensa di poter estrarre il Goa'uld dal Colonnello tramite il teletrasporto Asgard .\nIn fondo all'oceano.\nTrama.\nA causa di un'avaria durante un test di volo sull'oceano, il Puddle Jumper su cui si trova McKay precipita inabissandosi. Ad Atlantide il colonnello Sheppard e Zelenka approntano un piano disperato per salvare il compagno in difficolt\u00e0. Nel frattempo, non fidando nell'arrivo dei soccorsi, McKay si trover\u00e0 a dover fare i conti con una proiezione molto particolare del suo subconscio.\nLa torre.\nTrama.\nLa squadra di esplorazione condotta dal colonnello Sheppard approda su un mondo in cui la minaccia dei Wraith sembra essere tenuta lontana da un Protettore, il quale ha il potere di evocare dardi di luce a difesa degli abitanti. Ma la popolazione \u00e8 mantenuta sotto uno spietato regime feudale dalla corte del Protettore in cambio della sua opera. In realt\u00e0 ci\u00f2 che permette al Protettore ed alla sua stirpe di controllare le difese del pianeta \u00e8 il gene degli Antichi, gene che si sta degradando lungo la linea ereditaria.\nIl lungo addio.\nTrama.\nDurante una ricognizione vicino ad un pianeta, il Puddle Jumper trova due capsule criogeniche alla deriva nello spazio. Le capsule contengono un uomo ed una donna in punto di morte a causa dell'et\u00e0 molto avanzata. Avvicinandosi ad una di esse la dottoressa Weir viene irradiata da un fascio che trasferisce in lei la coscienza della donna in stasi. Risvegliatasi la donna afferma di essere Phoebus e che nella seconda capsula \u00e8 ibernato suo marito e chiede di poterlo incontrare un'ultima volta. Il colonnello Sheppard accetta di ospitare la coscienza dell'uomo, ma al risveglio di quest'ultimo gli altri membri della spedizione scoprono che la realt\u00e0 \u00e8 ben diversa. Infatti le due coscienze appartengono a due soldati di diversi eserciti che si sono affrontati migliaia di anni fa fino a distruggere totalmente i loro mondi. Essi rappresentano tutto ci\u00f2 che rimane delle loro distinte civilt\u00e0 ma ormai il loro unico scopo \u00e8 colpire a morte l'avversario e aspettare che la sua vita si spenga del tutto. Anche se questo vuol dire usare, fino a distruggere, i corpi di cui si sono impossessati.\nColpo di Stato.\nTrama.\nAtlantide viene contattata da Ladon Radim, capo degli scienziati e dissidente dei Genii che intende scambiare un'unit\u00e0 ZPM con armi e rifornimenti per rovesciare l'attuale governo del proprio pianeta. Nel frattempo, investigando sulla scomparsa di una squadra di ricognizione, Teyla e Ronon scoprono che qualcuno ha messo una taglia per la cattura di alcuni membri della spedizione e a quanto pare solo quelli che possiedono il gene ATA. Intanto Sheppard e McKay vanno sul pianeta dei Genii a informare Cowen del golpe di Radim e promettono di aiutarlo a fermarlo. Nel frattempo Radim manda alcuni suoi uomini, malati per l'esposizione alle radiazioni delle armi nucleari (compresa sua sorella) a prendere i rifornimenti ma vengono trattenuti, mentre Sheppard e altri uomini fanno irruzione nella base di Radim. Purtroppo si rivela una trappola del quale lo stesso Cowen era a conoscenza per attirare la squadra l\u00ec in modo da poterla barattare con i Jumper di Atlantide e le taglie sui membri col gene servivano a catturarli per poter avere dei campioni e creare l'ATA artificialmente (lo ZPM tra l'altro era scarico). Ovviamente Atlantide non accetta proponendo invece di curare i Genii dall'avvelenamento e rispedirli ma Cowen non ci sta e d\u00e0 ordine di eliminare Sheppard ma Radim li libera tutti in cambio dell'impegno a curare sua sorella e gli altri malati. Infatti ha con s\u00e9 una bomba nucleare, l'intento era attirare Cowen e le sue guardie e farli saltare (compresa la squadra di Atlantide, all'inizio). Il colpo di stato riesce e sua sorella inizia il processo di cura.\nOspite ad Atlantide.\nTrama.\nIl tenente Michael Kenmore si risveglia nell'infermeria di Atlantide affetto da una profonda amnesia. Gli viene detto che \u00e8 stato salvato dopo essere stato catturato dai Wraith durante una missione su una loro nave. Nonostante i suoi sforzi non riesce a ricordare nulla del suo passato ma sospetta che gli altri membri della spedizione gli stiano nascondendo qualcosa, inoltre non comprende l'aperta ostilit\u00e0 mostrata da Ronon nei suoi confronti.\nInferno.\nTrama.\nLa squadra di ricognizione capitanata dal colonnello Sheppard viene inviata sul pianeta Taranis che ha chiesto aiuto all'insediamento di Atlantide per riparare un generatore di scudo degli Antichi. Arrivati sul posto McKay scopre che lo scudo \u00e8 alimentato da un gigantesco vulcano sotterraneo nella cui caldera \u00e8 stata costruita l'installazione degli Antichi. Il Cancelliere del pianeta fa visitare la struttura alla squadra di Sheppard e scoprono che questi hanno una nave classe \"Aurora\", danneggiata per la guerra contro i Wraith\". \"McKay intanto scopre che lo scudo \u00e8 rimasto acceso al massimo della potenza e per un anno di fila assorbendo molta energia dal vulcano. Proprio a causa del suo intenso sfruttamento, questo sta per eruttare e distruggere l'insediamento. La gente del pianeta inizialmente sottovaluta l'emergenza pensando che sia solo un trucco per farli andar via cos\u00ec da prendersi la loro nave ma con l'aumentare dell'intensit\u00e0 delle scosse e l'apertura di altri crateri viene avviata l'evacuazione. Solo il primo gruppo riesce a essere evacuato in quanto lo Stargate viene sommerso dalla lava poco dopo. Perso il contatto con la squadra la \"Daedalus\" viene dirottata verso il pianeta mentre McKay si mette all'opera per riparare la nave nell'hangar scoprendo anche che si chiama \"Hippaforalkus, \"(dal nome di un generale degli antichi) e ribattezzata \"Orione\" da Sheppard. Sfortunatamente la \"Daedalus \"non \u00e8 abbastanza grande da evacuare l'intero insediamento con un solo viaggio, ne servono almeno 4. Intanto su Atlantide Zelenka individua una nave-alveare Wraith a 3 settimane dalla citt\u00e0. Su Taranis la situazione peggiora quando l'aria inizia a essere satura di anidride solforosa e quando la lava blocca le porte dell'hangar della \"Orione, \"ma McKay intende sfruttare l'eruzione, gli scudi e l'hyperdrive dalla nave per entrare in orbita e ci riesce. Il Cancelliere infine lascer\u00e0 la nave ad Atlantide come ringraziamento per averli salvati e per avergli trovato un nuovo pianeta.\nUn'alleanza pericolosa (1).\nTrama.\nSugli scanner a lungo raggio di Atlantide \u00e8 comparsa una Nave-alveare Wraith in rapido avvicinamento. La spedizione si prepara al combattimento supportata dalle astrovavi Daedalus e Orione, ma dalla nave Wraith arriva una richiesta di tregua. Portavoce dei Wraith \u00e8 una vecchia conoscenza della spedizione: Michael. I Wraith, divisi e dilaniati da lotte intestine per procacciare il sostentamento, propongono un'alleanza con gli abitanti di Atlantide e la proposta \u00e8 molto semplice: aiutare una delle fazioni ad eliminare la concorrenza. Per far ci\u00f2 Michael necessita del retrovirus che Beckett us\u00f2 su di lui per farlo tornare umano. In cambio Michael \u00e8 disposto a mandargli una copia del programma di disturbo che impedisce alle navi umane di mandare testate nucleari sulle navi Wraith cos\u00ec da poterlo craccare, minacciando per\u00f2 di avvertire tutti i Wraith della galassia dell'ubicazione di Atlantide in caso tentassero di distruggerlo. L'offerta viene accettata e Michael si reca in citt\u00e0 assieme ad altri suoi compagni per ideare un sistema di diffusione efficace per il virus e testarne gli effetti come gas aerosol. I risultati sono ottimi secondo i Wraith, perci\u00f2 si passa su una scala pi\u00f9 grande, tentando di infettare un'intera nave alveare poco distante ma il piano fallisce perch\u00e9 i Wraith inviati vengono perquisiti e uccisi obbligando la Daedalus a intervenire per coprire la ritirata della nave alveare alleata che subisce comunque danni. McKay chiede ai Wraith alleati gli schemi e i dettagli completi delle loro navi cos\u00ec da poter escogitare un sistema di consegna efficace e offrono assistenza per riparare la loro nave, questi accettano. Studiando gli chemi McKay trova il punto migliore per diffondere il gas: la stazione di ricambio dell'aria. Raggiunto il luogo del test per\u00f2 la Daedalus viene attaccata da due navi alveare inclusa quella \"alleata\" sulla quale Ronon e McKay vengono presi prigionieri. Purtroppo l'alleanza era solo una scusa per introdurre un virus larva nel database di Atlantide che ha cancellato tutti i dettagli sulla tecnologia Wraith, scaricato il rapporto sulla missione Aurora (Episodio 2x09) e tutti i loro indirizzi stargate noti. L'obiettivo \u00e8 chiaro: aggiornare gli hyperdrive a intergalattici e arrivare sulla Terra."}
{"id": "1769755", "revid": "1543377", "url": "https://it.wikipedia.org/wiki?curid=1769755", "title": "Episodi di Stargate Atlantis (terza stagione)", "text": "La terra di nessuno (2).\nTrama.\nLe Navi-alveare Wraith sono ferme al limitare della Galassia di Pegaso, pronte ad effettuare il salto verso la Via Lattea per invaderla. Prigionieri a bordo di una di esse, McKay e Ronon tentano una fuga disperata mentre all'esterno della stessa nave il colonnello Sheppard a bordo di un F-302 cerca un modo per impedire alla flotta aliena di arrivare sulla Terra.\nIllegittimo (3).\nTrama.\nIl retrovirus del dottor Beckett sembra funzionare: i Wraith dell'equipaggio di una Nave-alveare sono diventati umani senza ricordi, cos\u00ec vengono trasferiti su un pianeta disabitato e controllati dal dottore e da una squadra di sorveglianza. Ma gli effetti sono transitori: una parte di loro regredisce e nasce una rivolta per fuggire, con l'appoggio di una nave in arrivo; Beckett, che voleva continuare le ricerche, diventa un prigioniero da salvare in una corsa contro il tempo.\nIrresistibile.\nTrama.\nLa squadra di Atlantide incontra gli abitanti di un villaggio che adorano alla follia un uomo di nome Lucius Lavin. Egli sostiene di aver farmaci (che si trovano sul M6H-491) da offrire alla squadra, ma quando Beckett indaga, portando l'uomo su Atlantide il dottore viene colpito dal fascino dell'uomo. Ben presto, l'intera spedizione cade sotto il suo incantesimo.\nSateda.\nTrama.\nQuando Ronon viene preso prigioniero, i suoi carcerieri lo consegnano ai Wraith, che lo portano al suo pianeta natale. L\u00ec, Ronon \u00e8 costretto a tornare ad essere la loro preda, ma la squadra di Sheppard arriver\u00e0 su Sateda per salvarlo.\nUn pianeta amico.\nTrama.\nLa Weir e la squadra visitano Asura (M7R-227), un pianeta in cui vivono gli Asurani, una civilt\u00e0 avanzata separatasi dagli Antichi migliaia di anni fa, e hanno costruito un intero pianeta sullo stile tecnico degli Antichi. Vengono portati dal loro capo, Oberoth e gli chiedono assistenza contro i Wraith e moduli ZPM ma rifiuta asserendo come scusa che hanno gi\u00e0 un piano per eliminare i Wraith ma lo attueranno quando vorranno loro. La squadra cerca perci\u00f2 di andarsene ma viene trattenuta e imprigionata, ignara che intanto gli stanno sondando la mente, esattamente come facevano i Replicatori all'SG-1 e scoprono l'ubicazione di Atlantide. Fanno decollare la loro citt\u00e0, che \u00e8 identica alla stessa Atlantide per distruggere quest'ultima. Nel tragitto Niam (l'Asurano che ha la responsabilit\u00e0 della squadra) li fa uscire dalla cella e gli comunica il desiderio di voler ascendere, come fecero i suoi creatori e si offre di aiutarli a fermare Oberoth, inoltre spiega alla Weir la loro storia: sono naniti creati dagli Antichi, in grado di assimilare materia organica, programmati con un'aggressivit\u00e0 estrema nei confronti dei Wraith quale arma contro di loro e con una direttiva che impedisce di danneggiare i creatori. Era impossibile eliminare l'estrema aggressivit\u00e0 perch\u00e9 si sarebbe anche cancellata tale direttiva e quando la situazione sfugg\u00ec di mano agli Antichi questi cercarono di ucciderli e li considerano da allora traditori. La squadra accetta l'aiuto di Niam e questo offre a McKay il loro codice di programmazione, Rodney lo manipola per eliminare l'aggressivit\u00e0 e, di nascosto, per immobilizzare gli Asurani per un breve periodo in modo da raggiungere gli ZPM, sovraccaricarli e nel frattempo raggiungere un Jumper prima che la citt\u00e0 esploda. La riprogrammazione ha successo sebbene Oberoth si riprenda prima degli altri e cerchi di fermarli (Niam non viene paralizzato in quanto la sua programmazione \u00e8 stata la prima a essere modificata) e la squadra riesce a distruggere la citt\u00e0 e scappare. Sul Jumper per\u00f2 Niam viene resettato in remoto dai suoi simili e aggredisce la Weir costringendo Sheppard a espellerlo nello spazio ma non \u00e8 morto.\nIl mondo reale.\nTrama.\nLa dottoressa Weir si risveglia in un sanatorio poco fuori Washington DC, scoprendo che Atlantide, e il programma Stargate, erano solo una fantasia. Ma dopo una serie di visioni da incubo, non ci vuole molto a capire che le cose non sono quello che sono, e lei \u00e8 determinata a tornare alla citt\u00e0. Infatti fisicamente \u00e8 ancora ad Atlantide, ci\u00f2 che accade \u00e8 un risultato delle naniti che Niam le ha passato quando l'ha aggredita sul Jumper, nell'episodio precedente e si stanno replicando dentro di lei. Inoltre ingannano il sistema immunitario che non le attacca, nonostante gli immunostimolanti forniti dal Dr. Beckett e non \u00e8 neanche possibile usare un IEM (episodio 1x13 \"Quarantena)\" per disattivarle perch\u00e9 sono troppo connesse al sistema nervoso ma al dottore viene un'idea. Impiantando un tessuto Wraith dentro la Weir, i naniti saranno obbligati a seguire la loro programmazione e ad attaccarlo, concentrandosi tutte in quella zona che verr\u00e0 poi irradiata con l'impulso. Purtroppo alcuni naniti nel cervello sopravvivono e Sheppard tenta quindi di aiutarla arrivando a unirsi alla sua realt\u00e0 per farla risvegliare. I naniti continuano a cercare di piegarle la mente con le visioni di O' Neill, dello psichiatra che l'ha in cura fino a Niam ma riesce a superarle e a ritornare alla realt\u00e0.\nDestino comune.\nTrama.\nSheppard viene catturato da Kolja, che vuole scambiarlo per Ladon Radim. Il motivo \u00e8 il colpo di Stato operato da Radim alcuni mesi prima, egli aveva rubato l'idea a Kolja e poi l'aveva denunciato a Cowen costringendolo all'esilio. Per contribuire a convincere la dottoressa Weir, egli costringe il Wraith da lui catturato a nutrirsi di Sheppard per 3 volte, a intervalli di 3 ore. Per sfuggire, il Wraith e Sheppard devono lavorare assieme ad un obiettivo comune, fuggire. Sul pianeta dei Genii Radim interroga i suoi collaboratori pi\u00f9 stretti per farsi dare la posizione della prigione, alla fine la ottiene e la comunica ad Atlantide. Intanto Sheppard e il Wraith riescono a fuggire ma Kolja fa presidiare lo Stargate mentre ad Atlantide si organizza una squadra per salvarlo. Gli uomini di Kolja continuano a cercare i due e quando li trovano il Wraith si nutre ancora di Sheppard prima di eliminarli tutti e poi, incredibilmente, restituisce tutta la forza vitale presa a Sheppard e forse anche di pi\u00f9 (egli dice che \u00e8 un dono molto raro tra la sua gente) prima che arrivi la squadra di salvataggio. Purtroppo Kolja riesce a scappare ma non prima che Sheppard gli prometta di ucciderlo se dovesse vederlo ancora. Infine rilasciano il Wraith su un pianeta controllato da questi ultimi e tornano a casa.\nDr. McKay e la signora Miller.\nTrama.\nSulla Terra, la sorella di Mckay mentre gioca con sua figlia inizia a scrivere decine di equazioni, le invia ad un professore, un po' dopo si presenta da lei Samantha Carter che nel frattempo ha fatto rientrare sulla Terra il fratello. Rodney all'inizio non crede sia opera sua, lei aveva rinunciato alla ricerca per farsi una famiglia, infatti non la vede n\u00e9 le parla da quattro anni. Le equazioni potrebbero contribuire a un progetto del Pentagono ma la sorella non vuole firmare l'impegno di riservatezza per paura che cadano in mani del governo o delle multinazionali cos\u00ec McKay va a trovarla per convincerla cozzando com' era prevedibile con la sua testardaggine. Allora la fa teletrasportare sulla \"Daedalus\" e resta esterrefatta prima di chiamarlo Meredith (Rodney \u00e8 il suo secondo nome, con grande sorpresa della Carter). La mette poi al corrente del programma Stargate e della minaccia aliena alla Terra. Durante il viaggio verso Atlantide la Carter e Rodney raccontano alla Miller del Progetto Arcturus (episodio 2x06, \"Peccato di presunzione\") e del catastrofico tentativo di Rodney di riattivarlo. Le equazioni scritte dalla sorella permettono di creare ponti tra gli universi paralleli (che sono quasi infiniti) per poter estrarre l'energia punto zero da l\u00ec e in quantit\u00e0 assolutamente regolabile anzich\u00e9 dall'universo attuale eliminando la creazione di particelle esotiche che distrussero il progetto in passato. Si mettono subito al lavoro assieme a Hermiod e inviano lo schema di una camera di contenimento ad Atlantide che viene costruita sotto la supervisione del Dr. Zelenka e attivata al 5% della potenza massima quando i due arrivano a Atlantide. Qualche ora dopo per\u00f2 la camera viene spenta perch\u00e9 un McKay di un universo parallelo si \u00e8 materializzato all'interno, vuole parlare con s\u00e9 stesso. Spiega che l'esperimento sta lacerando il tessuto del suo universo e a sfruttato il collegamento tra i 2 universi per avvertirli del pericolo, purtroppo il ponte \u00e8 monodirezionale, non pu\u00f2 tornare indietro ma fermare l'esperimento non \u00e8 una soluzione definitiva. I McKay pensano che inondare il ponte con una grossa quantit\u00e0 di energia consenta al Mckay alternativo di tornare a casa e risolva il problema ma questo esaurir\u00e0 l'unico ZPM che hanno. Il piano ha successo e McKay si riconcilia con la sorella prima di salutarla per il viaggio di ritorno.\nFantasmi.\nTrama.\nCercando di individuare un gruppo di dispersi, la squadra di Sheppard trova un dispositivo Wraith che provoca allucinazioni su M1B-129, e dopo alcune ore di ricerca, McKay ritiene che sia una minaccia per la sicurezza di tutti. Ma mentre tentano di andarsene il DHD esplode, lasciando la squadra in balia del dispositivo.\nIl ritorno (parte 1).\nTrama.\nDurante la prima prova del ponte intergalattico, la Daedalus scopre una nave da guerra degli Antichi in viaggio a velocit\u00e0 relativistica tra le due galassie. L'equipaggio era stato costretto al viaggio sub-luce a causa di un guasto ai motori. Una volta salvato l'equipaggio ancora a bordo e riportatolo ad Atlantide, la squadra resta scioccata quando gli Antichi reclamano la citt\u00e0.\nIl ritorno (parte 2).\nTrama.\nQuando gli Asurani occupano la citt\u00e0 sotto il comando degli Antichi, O'Neill e Woolsey vengono catturati nello scontro a fuoco, costringendo la squadra a disobbedire agli ordini e tornare alla Galassia Pegasus. Ricongiunti con Teyla e Ronon, devono recuperare Atlantide, senza distruggerla.\nEchi.\nTrama.\nTutti cominciano a vedere fantasmi di Lantianidi, causati dagli echi emessi dalle creature simili alle balene che stanno convergendo sulla citt\u00e0. Quando gli effetti collaterali iniziano a verificarsi, McKay scopre che gli Antichi hanno cercato di insegnare la loro lingua alle balene, che ora cercano di metterli in guardia su un periodico brillamento solare che minaccia la vita sul pianeta.\nIl supereroe.\nTrama.\nLucius Lavin sta usando un dispositivo Antico per generare uno scudo personale per porsi come un eroe invincibile, ma dovr\u00e0 aiutare la squadra quando Acastus Kolja attacca Sheppard e gli altri.\nSalvataggio in extremis.\nTrama.\nDopo che un antico dispositivo all'interno della citt\u00e0 altera il DNA di Rodney, egli guadagna poteri e intelligenza sovrumani. Anche se la prende inizialmente come una benedizione, la sua brillante superiorit\u00e0 viene stroncata solo dalla scoperta della sua conseguente morte imminente, a meno che non impari a superare il suo ego per ascendere.\nIl gioco.\nTrama.\nLa squadra del Maggiore Lorne scopre un pianeta che si adatta alla descrizione del videogioco in cui competono il tenente colonnello Sheppard e il dottor McKay. Si scopre che, attraverso una serie di satelliti Antichi sopra pianeta M4D-058, il gioco pone il controllo di persone reali, il popolo di Geldar e Hallona, che sono ora sull'orlo della guerra e della distruzione.\nL'arca.\nTrama.\nLa squadra del colonnello Sheppard scopre, in orbita ad un pianeta disabitato, un'antica stazione spaziale. In essa si trova un congegno che contiene (sospesi in vita come nei dardi Wraith) gli ultimi mille antichi abitanti del pianeta. Essi, tramite questa tecnologia, sono riusciti a sfuggire all'ultimo raccolto del Wraith e, allo stesso tempo, coloro che rimasero sul pianeta scatenarono un'apocalisse nucleare per distruggere sia loro che i Wraith che li avevano attaccato. In modo che il pianeta ormai radioattivo e privo di ogni forma di vita fosse considerato inutile dai Wraith e quindi mai pi\u00f9 rivisitato. Un sistema automatico, dopo molti secoli, sarebbe entrato in funzione per far risvegliare uno degli umani sospesi che avrebbe trasportato il congegno sul pianeta (ormai ripulito dalle radiazioni) e far ripartire da l\u00ec la loro civilt\u00e0. Il gruppo di Sheppard per\u00f2 si trova in pericolo visto che l'umano risvegliato scoprendo che la sua famiglia, contenuta in un altro congegno simile ma andato distrutto durante l'attacco, \u00e8 persa per sempre, decide di suicidarsi e di portare con se, gi\u00f9 nell'atmosfera, l'intera stazione spaziale e chi vi si trova a bordo.\nDomenica.\nTrama.\nLa spedizione cerca di rilassarsi durante una obbligatoria giornata di riposo, fino a quando un'esplosione inaspettata provoca tre morti. La causa \u00e8 un congegno degli antichi che due scienziati della base hanno messo in moto senza sapere che si trattava di un'arma che era in grado, tramite radiazioni, di provocare in chi ne veniva esposto dei tumori esplosivi, trasformando chi ne veniva colpito in una bomba a tempo umana. Nonostante il Dr. Beckett riesca a rimuovere il tumore dal 2\u00b0 paziente questo esplode poco prima di essere messo nella capsula anti esplosione e il dottore, ancora troppo vicino, muore.\nImmersione.\nTrama.\nLa squadra scopre una piattaforma di perforazione sul fondo del mare che pu\u00f2 essere un'alternativa al problema degli ZPM, ma durante la loro visita, sono colti di sorpresa da una vecchia Regina Wraith. Una volta che viene catturata, il desiderio Teyla di ottenere informazioni porta ad un sentiero pericoloso.\nVendetta.\nTrama.\nOra che i Wraith vedono Michael come una cosa \"sporca\", egli ha sperimentato con l'insetto iratus, la creazione di un esercito di mostri per governare la galassia. Quando la squadra finisce in uno dei suoi laboratori vengono attaccati da innumerevoli creature.\nAttacco a sorpresa (1).\nTrama.\nIl comandante Ellis della Apollo, la nuova nave classe Daedalus appena costruita, arriva su Atlantide con notizie preoccupanti: durante le regolari ricognizioni sul pianeta degli Asurani si \u00e8 appreso che questi stanno costruendo navi da guerra e la Apollo \u00e8 incaricata di distruggerle in un attacco preventivo al quale \u00e8 richiesto che partecipi anche la squadra di Sheppard. Impiegheranno un'arma nuova, l'Horizon (un vettore contenente 6 testate nucleari Mk IX e 4 falsi bersagli) altrimenti potrebbero raggiungere la Terra, piano non condiviso dalla Weir che vorrebbe continuare sulla via delle trattative con gli Asurani. McKay e Zelenka vengono teletrasportati sulla nave per le ultime verifiche sull'Horizon che sono positive. La missione parte subito e arrivati nell'orbita di Asura, l'arma viene lanciata. Le 6 testate esplodono tutte sulle coordinate e Sheppard viene inviato sul luogo con un Jumper occultato per valutare i danni. Sembra che tutti gli obiettivi primari e quasi tutti i secondari siano stati distrutti. Poco dopo per\u00f2 sui sensori appare un oggetto in orbita. La Apollo va a verificare: \u00e8 un satellite con uno stargate nel mezzo, si apre quasi subito e spara un forte laser sostenuto verso la nave prima di riposizionarsi su Atlantide che fortunatamente aveva lo scudo alzato. La Apollo non riesce a distruggerlo, ha uno scudo alimentato direttamente dal laser che tra le altre cose non fa chiudere lo stargate dopo 38', similmente a un'arma usata da Anubis anni prima contro l'SGC. Inoltre blocca anche lo stargate di Atlantide per l'estrema vicinanza. La Weir contatta Oberoth e i replicanti per fargli disattivare l'arma ma rifiutano, tentando invece di caricare un virus attraverso la banda di comunicazione ma McKay tronca il collegamento e stima la carica residua dello scudo in 29h. Attualmente non \u00e8 neanche possibile andare a disattivare la fonte dell'arma su Asura per via dei danni allo scudo della Apollo. McKay ha l'idea di sommergere la citt\u00e0 come successe 10.000 anni prima contro i Wraith. Questo ridurrebbe l'efficacia del laser Asurano e aumenterebbe la tenuta dello scudo guadagnando una settimana, correndo per\u00f2 il rischio di sprecare energia nel caso non si inabissi. La Weir approva il piano e la citt\u00e0 inizia a discendere. Purtroppo l'effetto dell'acqua sul raggio \u00e8 scarsissimo facendo guadagnare appena 9h alla citt\u00e0. Ma hanno un'altra idea: lasciare il pianeta con lo stardrive della citt\u00e0 destinazione M12-578. Sar\u00e0 necessario: prelevare energia dalla piattaforma di trivellazione sottomarina (3x18,\" Immersione)\", piazzare un asteroide davanti al laser quel tanto che basta a deviare allo stardrive l'energia e usare lo ZPM una volta decollati. In superficie McKay riattiva lo scudo ma poco prima di estendersi del tutto il raggio penetra l'asteroide e colpisce la citt\u00e0, seppur per poco e provoca un'esplosione che investe la Weir, Ronon e altri uomini. Come se non bastasse la citt\u00e0 esce di colpo dall'iperdrive nel bel mezzo dello spazio, senza nessun pianeta vicino e con solo 24h di carica residua nello ZPM.\nCollegamenti esterni"}
{"id": "1769761", "revid": "92723", "url": "https://it.wikipedia.org/wiki?curid=1769761", "title": "Ut mysticam", "text": "Ut mysticam \u00e8 un motu proprio emanato da papa Leone XIII il 14 marzo 1891, con cui veniva autorizzata la fondazione della Specola Vaticana; essa venne successivamente creata direttamente nell'edificio del precedente osservatorio pontificio vaticano, posizionato nella Torre Gregoriana, istituito ben nel 1579 da papa Gregorio XIII e fu affidata in gestione al collegio dei gesuiti gi\u00e0 operante nella sede precedente. Grazie a \"Ut Mysticam\" fu possibile per gli astronomi vaticani continuare lo studio dei cieli in una sede pi\u00f9 appropriata."}
{"id": "1769764", "revid": "709565", "url": "https://it.wikipedia.org/wiki?curid=1769764", "title": "Episodi di Stargate Atlantis (quarta stagione)", "text": "La quarta stagione della serie televisiva Stargate Atlantis \u00e8 andata in onda negli Stati Uniti dal 28 settembre 2007 al 7 marzo 2008 sulla rete privata Sci-Fi Channel. In Italia \u00e8 stata trasmessa dal 20 settembre al 22 novembre 2008 sulla rete satellitare Fox.\nAlla deriva.\nTrama.\nLa Weir \u00e8 rimasta ferita dall'esplosione nella torre principale, \u00e8 in arresto cardiaco e dovr\u00e0 subire una craniotomia decompressiva. Peggio ancora, il laser ha danneggiato il sistema di comunicazione, i condotti energetici principali e la citt\u00e0 perde energia. Lo ZPM ha solo pi\u00f9 24h di vita. Per limitare la perdita McKay prova a disattivare molti sistemi non essenziali ma il terminale non risponde. I sistemi di compensazione automatica della citt\u00e0 riducono il diametro dello scudo e alcuni edifici iniziano a decomprimersi mettendo una squadra a rischio. McKay tenta di stabilizzarlo ma disgraziatamente non riesce a aggirare il sistema e la squadra non ce la fa. L'unica soluzione \u00e8 ridurre lo scudo a una piccola area attorno alla torre principale. Sulla stazione Midway la dottoressa Samantha Carter viene contattata dal capitano della Apollo: Atlantide ha mancato l'appuntamento con la nave. In citt\u00e0 Elizabeth viene sottoposta all'intervento e Rodney determina la posizione della citt\u00e0 e l'operativit\u00e0 dell'iperdrive ma non dei motori subluce, poi tenta di riparare i condotti, il tutto entro 30h prima che quel poco di scudo che resta ceda. Durante l'intervento un chirurgo comunica la situazione della Weir a Sheppard: 6 costole rotte, un polmone perforato e una lesione al cervello causata da un edema cerebrale. Non sar\u00e0 pi\u00f9 quella di prima se sopravvive. Intanto mentre McKay e Zelenka lavorano ai condotti il primo viene richiamato in sala controllo, stanno per attraversare una cintura di asteroidi ma anche passando per la parte pi\u00f9 sottile ci vogliono almeno 2' e riattivare lo scudo non \u00e8 contemplato. L'unica opzione \u00e8 ricavare un percorso con i Jumper eliminando gli asteroidi. La citt\u00e0 supera la fascia relativamente incolume e Zelenka ripara i condotti ma i frammenti hanno danneggiato l'iperdrive e per ripararlo bisogna andare in una zona esterna disseminata di micrometeoridi pericolosi come proiettili. Mentre Sheppard si avvia verso l'iperdrive la dottoressa Keller chiede aiuto a McKay per salvare la Weir. Lei in corpo ha ancora i naniti di Niam ma inattivi per un IEM. Se McKay li riprogrammasse potrebbero riparare la lesione cerebrale di Elizabeth ma Sheppard ha delle riserve circa la possibilit\u00e0 di farsi scoprire dai Replicanti se riattiva i naniti. Le riprogramma e le impedisce di comunicare con i replicanti ma attivandole queste non riparerebbero la lesione con del nuovo tessuto piuttosto si sostituirebbero ad esso, rendendola seppur in parte, una replicante. Comunque \u00e8 costretto a farlo quando Elizabeth peggiora di nuovo. Nello spazio Zelenka viene colpito alla gamba da un microasteroide, riesce comunque a riparare l'iperdrive ma l'energia \u00e8 insufficiente per attivarlo. Poco dopo la Weir si risveglia e subito disapprova l'azione di McKay, la passata esperienza con i naniti \u00e8 stata terribile. Ripresosi dalla ferita Zelenka torna al lavoro per trovare un modo per contattare la Apollo ma la sua idea implica attivare lo stardrive con l'energia insufficiente e con buone probabilit\u00e0 questo potrebbe disintegrare la citt\u00e0. McKay per\u00f2 si ricorda del Jumper che aveva modificato con l'iperdrive quando us\u00f2 il dispositivo per l'ascensione (3x14 \"Salvataggio in extremis\") e pensa di adoperarlo per raggiungere un pianeta dotato di stargate e magari degli ZPM. Ce n'\u00e8 solo uno: M7R-227 ovvero il pianeta degli Asurani.\nSalto nell'iperspazio.\nTrama.\nMcKay e Zelenka lavorano al Jumper modificato per farlo funzionare ma il problema sar\u00e0 infiltrarsi nella citt\u00e0 degli asurani e trafugare lo ZPM perci\u00f2 Sheppard chiede aiuto a Elizabeth. I naniti dentro di lei potrebbero essere un ottimo vettore per hackerare il mainframe della citt\u00e0, localizzare lo ZPM e tracciare i movimenti nemici. Per sicurezza i naniti vengono dotati di un sistema di disattivazione che la squadra dovr\u00e0 azionare se la Weir dovesse perderne il controllo, uccidendola. Data l'estrema criticit\u00e0 della situazione Sheppard lascia Teyla in citt\u00e0 (in caso non dovessero riuscire nell'impresa dovr\u00e0 evacuare la citt\u00e0 e guidare i superstiti). Finiti i preparativi del Jumper la squadra parte per il pianeta mentre la dr.ssa Carter e il dr Lee raggiungono la Apollo per potenziarne i sensori cos\u00ec da localizzare Atlantide. nel frattempo il Jumper di Sheppard raggiunge M7R-227 ma non ha abbastanza energia per il ritorno ma McKay pensa di poter usare lo ZPM che trafugheranno e poi collega la Weir al mainframe. La posizione dello ZPM viene identificata e mentre Ronon e Sheppard vanno a prenderlo McKay e la Weir li guidano. Dopo averlo preso senza problemi McKay trova nel mainframe il codice di comando che ordina ai Replicanti di attaccare i Wraith. Se lo attivassero i Wraith si troverebbero una grossa spina nel fianco ma i Replicanti rileverebbero la Weir collegata alla loro rete e cercherebbero di controllarla a meno che non lo inseriscano direttamente nel nucleo dati centrale il che vorrebbe dire raggiungere il centro della citt\u00e0 e andare molto in profondit\u00e0, di 9 livelli, impossibile non farsi scoprire. In pi\u00f9 la zona di atterraggio usata per prendere lo ZPM \u00e8 la migliore che hanno e non potrebbero pi\u00f9 usarla se se ne andassero. Intanto la Apollo continua a cercare Atlantide facendo piccoli salti nell'iperspazio. Raggiunto il centro della citt\u00e0 McKay ricalibra il generatore dello scudo con un cristallo dell'ARG per generare un campo anti replicanti fino al nucleo. Sheppard insiste perch\u00e9 McKay controlli la Weir perci\u00f2 si fa caricare il comando su un tablet e va con Ronon. Il campo viene per\u00f2 rilevato dagli uomini di Oberoth che cominciano a sacrificarsi penetrandolo per capire come aggirarlo, dopo un po' ci riescono e arriva anche Oberoth. Nel nucleo Sheppard ha dei problemi perch\u00e9 il tablet non viene riconosciuto. Deve riconfigurarlo ma la Weir bypassa il programma di autodistruzione, va incontro a Oberoth per temporeggiare, gli sonda la mente, accede al collettivo dei replicanti e li paralizza dando tempo a Sheppard di trasferire il codice. Oberoth per\u00f2 riesce a sopraffare il controllo della Weir e a prendere la squadra alla quale cerca di estorcere la posizione di Atlantide. Ma come Oberoth fece quando si incontrarono la prima volta (3x05\" Un pianeta amico\") lo stesso fa la Weir, manipolandolo e facendogli credere di aver preso la squadra mentre questi se la svignano. In realt\u00e0 cercano disperatamente di salvarla ma Oberoth \u00e8 insensibile all'ARG e sono costretti a fuggire appena le guardie si scongelano, lasciandola indietro. Sulla via della fuga una nave nemica si disocculta e gli blocca la strada ma la Apollo arriva giusto in tempo e la distrae cos\u00ec riescono a scappare, non prima di fare un ultimo inutile tentativo di teletrasportare la Weir a bordo. Riottenuta l'energia la citt\u00e0 fa rotta per M30-517 (di cui la Weir non era a conoscenza cos\u00ec se le sondassero la mente non potrebbero saperlo) e Sheppard la fa ammarare relativamente in sicurezza. Alla fine sui sensori della citt\u00e0 appaiono molte navi replicanti ma non puntano Atlantide bens\u00ec il pianeta dei Wraith. Il comando ha avuto effetto. L'SGC viene contattato per informare del successo della missione e della sorte della Weir.\nLa riunificazione.\nTrama.\nQuando un gruppo appartenente alla gente di Ronon chiede l'aiuto della squadra per infiltrarsi in un deposito di munizioni Wraith, Ronon deve decidere se il suo futuro \u00e8 con Atlantide o coi suoi amici. Intanto su Atlantide arriva il nuovo comandante: il Colonnello Samantha Carter che prender\u00e0 il posto di Elizabeth Weir, prigioniera dei Replicanti. L'operazione per\u00f2 \u00e8 una trappola, gli amici di Ronon sono in combutta coi Wraith per catturare McKay e fargli disattivare il codice di aggressivit\u00e0 dei replicanti.\nL'entit\u00e0 aliena.\nTrama.\nDurante una missione su M3X-387 il Colonnello Sheppard tocca un cristallo simile a quello che influenz\u00f2 Jack O' Neill 10 anni fa e diventa a sua insaputa ospite di un'entit\u00e0 aliena, la quale infetta altri ad Atlantide, li affligge con terrificanti incubi e purtroppo uccide anche la psicologa della base Kate Heightmeyer durante il suo di incubo dove sogna di buttarsi gi\u00f9 dalla torre. L'entit\u00e0 si sposta infine in McKay e Sheppard va a salvarlo con l'ausilio di uno strumento della realt\u00e0 virtuale recuperato 10 anni prima dall'SG-1 (Stargate SG-1 episodio 2x04 \"Realt\u00e0 virtuale\") ma McKay muore. Sheppard non ci mette molto a capire che in realt\u00e0 \u00e8 dentro il suo stesso incubo e affronta l'entit\u00e0 che ha il suo stesso aspetto. Rodney rinviene ma l'entit\u00e0 entra nel corpo del colonnello dove i 2 Sheppard continuano la lotta. Rodney entra nel suo incubo per aiutarlo, quando Sheppard va in arresto cardiaco. Di colpo per\u00f2 l'entit\u00e0 si blocca, da fuori mentre lo stanno defibrillando l'elettricit\u00e0 paralizza l'entit\u00e0 e Sheppard la sconfigge. Reinseriscono l'entit\u00e0 nel cristallo e la riportano sul suo pianeta, dove scoprono che ce ne sono molte altre. Se ne vanno subito e su Atlantide fanno un bello spuntino di mezzanotte.\nViaggiatori.\nTrama.\nIl Colonnello Sheppard viene catturato dall'equipaggio di una nave generazionale dei Viaggiatori e dalla loro splendida leader, Larrin, che intende usare il suo gene ATA per riattivare la tecnologia degli Antichi per i loro scopi.\nTabula rasa.\nTrama.\nQuando un batterio causa amnesia in tutti tranne Teyla e Ronon, la squadra di Atlantide deve lavorare insieme per trovare una cura prima che le loro memorie svaniscano del tutto.\nScomparsi.\nTrama.\nDurante una visita a New Athos, Teyla e la Dottoressa Keller si vedono costrette a fuggire da una primitiva trib\u00f9 di guerrieri.\nIl veggente.\nTrama.\nLa squadra incontra un uomo con straordinarie abilit\u00e0 profetiche, che d\u00e0 loro un'oscura premonizione sul futuro di Atlantide. I Wraith cercano una nuova alleanza con Atlantide nella loro guerra con i Replicanti.\nIl passaggio di Miller.\nTrama.\nRodney McKay parte alla ricerca di sua sorella sulla Terra che \u00e8 stata rapita da Henry Wallace, vertice della Devlin Medical Technologies, una potente corporazione appaltata al governo. Viene rapito anche lui. Henry ha una figlia, Sharon, affetta da leucemia linfoblastica acuta incurabile con la chemio e la radio terapia e vuole che usino le scoperte mediche fatte dall'SGC e dall'avamposto Atlantide per curarla, in particolare i naniti Replicanti (la DMT ne aveva sviluppato una sua variante sperimentale ma non erano ancora programmate a dovere e hanno fatto pi\u00f9 male che bene, i McKay devono correggere questo difetto). Ma Rodney non si fida e tenta (ovviamente senza successo) di scappare al che Wallace lo ricatta iniettando una dose alla sorella. Nel frattempo Ronon e Sheppard setacciano i dossier dell'SGC e del NID alla ricerca di un collegamento mentre i McKay riprogrammano le naniti. Sharon si riprende quasi subito al che Wallace e i McKay festeggiano ma la felicit\u00e0 sparisce un minuto dopo quando la figlia va in arresto cardiaco e viene dichiarata morta. Wallace comunque mantiene la parola lasciandoli liberi ma subito dopo Sharon rinviene di colpo. In laboratorio scopriranno che oltre al cancro Sharon aveva un danno alla valvola mitrale e le naniti dopo aver eliminato il tumore hanno fermato il cuore per ripararlo il che vuol dire aver lasciato il cervello senza ossigeno con possibili gravi danni, difatti \u00e8 come se glielo avessero avessero \"resettato\". Il guaio \u00e8 che la sorella di Rodney \u00e8 epilettica e rischia di fare la stessa fine. Di colpo la porta viene sfondata e una squadra di marine con Sheppard e Ronon prendono Wallace e la struttura e trasportano tutti all'SGC. L\u00ec Rodney frattura le gambe alla sorella per distrarre i naniti mentre tenta di disattivarle, ha solo 10h (sebbene abbiano gi\u00e0 usato 2 volte un IEM, stavolta non funzionerebbe in quanto questi naniti sono immuni). Allora fa venire sulla Terra il Wraith che tenevano ad Atlantide per farsi aiutare e dopo avergli parlato questi accetta ma arrivati a buon punto, sviene per la fame. Rodney si consulta con Sheppard e gli comunica che Sharon \u00e8 morta. Le naniti della DMT erano difettose e hanno finito l'energia mentre intervenivano causandole un'emorragia interna. Sheppard poi va a interrogare Wallace e lo vede sinceramente pentito per ci\u00f2 che ha fatto. Poi gli parla del Wraith e prende una decisione. Gli dar\u00e0 la forza vitale per continuare, volontariamente, e la cosa sar\u00e0 insabbiata come un incidente. Il Wraith finisce il lavoro e salva la Miller. Per farsi perdonare del casino che ha fatto Rodney le regala una macchina nuova e torna a casa.\nSpirale mortale.\nTrama.\nDa pi\u00f9 di una settimana lo stargate di Atlantide non funziona pi\u00f9 senza alcun motivo spiegabile. La situazione si aggrava ulteriormente quando una sonda Replicante si schianta sulla citt\u00e0 indicando il fatto che questi ultimi possono aver trovato il pianeta dove \u00e8 stata nascosta Atlantide. Ma il mistero si infittisce ulteriormente quando agli occhi di John, Teyla, Ronon e Rodney gli altri abitanti della citt\u00e0 danno poco peso alla cosa e iniziano a comportarsi in maniera sospetta impedendo con varie scuse ulteriori indagini. Ma quando i quattro, impegnati in un'investigazione personale trovano una rediviva Elizabeth Weir, la squadra si rende conto che tutto quello che gli sta accadendo \u00e8 solo parte di un mistero pi\u00f9 grande.\nAlleanze.\nTrama.\nCon un piano per distruggere per sempre la minaccia dei Replicanti, la squadra di Atlantide deve cercare un'alleanza con una flotta di navi Wraith.\nBottino di guerra.\nTrama.\nLa squadra trova la nave alveare del loro alleato Wraith alla deriva nello spazio, la quale li porta ad un progetto segreto che potrebbe cambiare l'esito della guerra civile. Il Wraith spiega alla squadra in che modo i Wraith ebbero la meglio sugli Antichi.\nQuarantena.\nTrama.\nUn blocco imposto di Atlantide, causato da un allarme medico, intrappola il personale in varie parti della citt\u00e0, minacciando alcune relazioni all'interno della spedizione e permettendo ad altre di fiorire.\nHarmony.\nTrama.\nSheppard e McKay scortano la futura regina di un pianeta amico nella sua prova regale e cadranno in un'imboscata di nemici che risulteranno loro familiari.\nTagliato fuori.\nTrama.\nQuando il padre di Sheppard muore, lui e Ronon tornano sulla Terra per partecipare al funerale, ma i loro piani sono interrotti quando scoprono che un Replicante umanoide si \u00e8 scatenato a San Francisco. Dopo un esame pi\u00f9 attento, scoprono che \u00e8 stato creato illegalmente da uno scienziato sulla Terra, che lo ha programmato in modo da eludere ogni tentativo di cattura.\nIn trappola.\nTrama.\nMentre sono su un altro pianeta, il dottor McKay, il dottor Keller, e il Col Carter restano bloccati in una caverna sotterranea, senza apparente via di fuga. Per ingannare le lunghe ore, i tre cercano di fare del loro meglio, tentando di conoscersi meglio l'un l'altro.\nL'invasione dei Wraith.\nTrama.\nTeal'c \u00e8 chiamato ad Atlantide per insegnare al testardo e rozzo Ronon Dex come comportarsi al colloquio con la IOA. Quando per\u00f2 il jaffa incontra Ronon e il resto della squadra di Sheppard alla stazione Midway, questa viene attaccata dai Wraith per cercare di raggiungere la Terra.\nIl legame.\nTrama.\nTeyla ha delle visioni sul padre di suo figlio e si convince che sia ancora vivo da qualche parte e che stia cercando di comunicare con lei.\nL'anima gemella.\nTrama.\nMentre Teyla cerca un modo di fuggire dalla prigionia di Michael l'intera squadra rimane shockata quando un vecchio amico, il dott. Carson, creduto morto da tempo, si riaffaccia per breve tempo nelle loro vite.\nL'ultimo uomo.\nTrama.\nSheppard, di ritorno dall'ennesimo tentativo di trovare Teyla, torna ad Atlantide tramite lo stargate; quando arriva per\u00f2 trova la citt\u00e0 abbandonata e accerchiata dal deserto. Scopre di aver viaggiato 48.000 anni avanti nel tempo. Qui incontra un anziano Rodney che si riveler\u00e0 essere un programma senziente creato a propria immagine dal dottore in previsione del ritorno di Sheppard in un futuro remoto. Con un piano in mente per far ritornare il colonnello nella sua epoca il programma Mckay gli racconta il triste destino dei suoi amici dopo la sua scomparsa. Teyla infine ritrovata ma ormai morta e il suo bambino scomparso; e grazie al DNA del neonato l'ibrido umano/wraith Michael ha finalmente completato le sue ricerche per creare un esercito di altri ibridi ubbidienti ai suoi ordini con i quali annientare totalmente i Wraith e reclamare come sua la galassia di Pegasus. Samantha Carter morta mentre si sacrificava schiantandosi con la nave prometeus contro una delle navi alveari di Michael. Ronon che crea un suo esercito personale e lo addestra alla guerra contro i wraith e gli ibridi, fino a che, durante una missione, incontra il Wraith Todd ed entrambi si sacrificano per distruggere un centro di ricerche di Michael. I membri di Atlantide che infine si ritirano al sicuro sotto lo scudo della citt\u00e0 e non partecipano pi\u00f9 attivamente alla guerra lasciando a Michael campo libero. Rodney che lascia il servizio attivo e si sposa con la dottoressa Keller. Ma quest'ultima muore qualche tempo dopo a causa di una malattia presa nella galassia di Pegasus. E infine un Rodney McKay solo e vecchio che ha passato gli ultimi 30 anni della sua vita a calcolare l'esatto momento in cui il colonnello Sheppard sarebbe ricomparso attraverso lo Stargate e infine inserire un programma senziente ad accoglierlo. Ma quando tutto sembra risolto e Sheppard pu\u00f2 tornare a casa il programma gli dice che deve attendere almeno altri 500/1000 anni in stasi che si verifichino le esatte condizioni in cui si possa di nuovo attivare lo Stargate per riportarlo nel suo tempo. Purtroppo il sole del sistema, in cui gravita il pianeta con la citt\u00e0 di Atlantide, sta diventando una supernova e c'\u00e8 pericolo che esploda prima che Jhon possa tornare al suo tempo."}
{"id": "1769767", "revid": "314115", "url": "https://it.wikipedia.org/wiki?curid=1769767", "title": "Capellen", "text": ""}
{"id": "1769768", "revid": "709565", "url": "https://it.wikipedia.org/wiki?curid=1769768", "title": "Episodi di Stargate Atlantis (quinta stagione)", "text": "La quinta stagione della serie televisiva Stargate Atlantis, composta da venti episodi, \u00e8 stata trasmessa negli Stati Uniti dall'11 luglio 2008 al 9 gennaio 2009.\nIn Italia la stagione \u00e8 stata inizialmente distribuita solamente in DVD, ed \u00e8 stata trasmessa in prima visione assoluta da Rai 4 diverso tempo dopo, dal 15 settembre al 10 ottobre 2014.\nRicerca e salvataggio (2).\nTrama.\nAlcuni componenti della Missione Atlantide rimangono intrappolati nel crollo di un laboratorio di Michael mentre sono alla ricerca di Teyla; il Colonnello Carter conduce una missione di salvataggio, ignaro che l'ibrido Wraith \u00e8 ritornato nei paraggi avvisato dall'allarme scattato nel suo laboratorio.\nIl seme.\nTrama.\nMentre la dottoressa Keller ha trovato e somministrato una cura a Carson, recentemente riportato in vita da una condizione di stasi, un organismo alieno provoca la momentanea incapacit\u00e0 della dottoressa di continuare il suo lavoro. La situazione si aggrava e la base di Atlantide viene sopraffatta da questo biopolimero trovato nel sangue della Keller dopo il suo ritorno dal pianeta dove Michael aveva il laboratorio di bioricerca. In cerca di una fonte di energia sempre pi\u00f9 grande questa \"pianta\" riesce a collegarsi al condotto che porta allo ZPM, ma Sheppard risolver\u00e0 la situazione.\nLegami spezzati.\nTrama.\nRonon si trova ancora una volta ad affrontare Tyre, il suo simile diventato un adoratore dei Wraith, ma che ora dichiara con forza di essersi finalmente liberato dalla loro nefasta influenza.\nVariazioni Daedalus.\nTrama.\nUna nave simile alla Daedalus appare improvvisamente sui cieli di Atlantide. La squadra, composta da Shepard, Mckay, Teyla e Ronon, sale a bordo della nave per scoprirne la provenienza e dai registri di bordo uno sconosciuto comandante della Daedalus lascia un messaggio che informa che, per un motivo non specificato, l'equipaggio \u00e8 probabilmente tutto quello che rimane di una libera razza umana e che sono scesi su un pianeta per tentare di colonizzarlo e ricostruire l\u00ec una civilt\u00e0. La squadra, vagando per la nave deserta, si imbattono in quattro cadaveri che appartengono esattamente a loro quattro. Si rendono conto quindi che sia i corpi che la nave provengono da un'altra dimensione ma prima di poter fare qualcosa la nave salta in un'altra realt\u00e0 alternativa nel bel mezzo di un conflitto armato tra un'altra versione di Atlantide e misteriosi alieni. Si scoprir\u00e0 che sia la nave sia i cadaveri dei loro \"doppi\" appartengono a realt\u00e0 diverse. La Daedalus utilizza un motore sperimentale che gli permette di saltare da un universo all'altro in maniera del tutto casuale. Il motore, per\u00f2, danneggiato, salta in universi paralleli sempre pi\u00f9 velocemente e rischia di esaurire l'energia vanificando la possibilit\u00e0 che la squadra possa tornare al proprio universo originario.\nIl fantasma nella macchina.\nTrama.\nDi ritorno da un pianeta, il Jumper con a bordo la squadra del Colonnello Sheppard inizia a manifestare anomalie. Tornati ad Atlantide, si accorgono che l'anomalia \u00e8 arrivata anche nei computer della citt\u00e0: \u00e8 la coscienza di Elizabeth Weir in cerca di aiuto. Ma aiutarla potrebbe essere molto rischioso.\nIl Santuario.\nTrama.\nMcKay inizia a manifestare sintomi di una strana e incurabile malattia, conosciuta come \"seconda infanzia\" che lo porta velocemente a perdere la memoria. Ronon propone alla squadra di portarlo in un santuario dove gli ammalati possono tornare lucidi per un'ultima volta e quindi potergli dire addio. La dottoressa keller, per\u00f2 capisce che il luogo emette delle radiazioni che influiscono sul parassita di McKay, cos\u00ec, spinta da Sheppard, fora la testa dello scienziato con un trapano: il parassita cercando di sfuggire alle radiazioni esce dal foro e Ronon lo elimina. McKey \u00e8 salvo.\nSussurri.\nTrama.\nSu un lontano pianeta della galassia di Pegasus due uomini camminano nella foresta immersa dalla nebbia quando vengono catturati da altri uomini con il volto coperto da maschere antigas. Un anno dopo una squadra Atlantide in perlustrazione trova un laboratorio di Michael. Il Colonnello Sheppard e il dottor Beckett si recano sul pianeta dove, nel laboratorio, trovano una serie di capsule di stasi. La sera stessa, per errore, vengono aperte e ne escono gli esemplari di una serie di umani mutati da Michael usando il DNA di diverse specie predatorie. Le creature, un esperimento fallito del Wraith, sono cos\u00ec pericolose che neppure Michael era in grado di controllare e per questo le aveva abbandonate a s\u00e9 stesse. E ora John, Beckett e la squadra si trovano circondati da mostri feroci e spietati.\nLa regina.\nTrama.\nLa dottoressa Keller ha sviluppato una terapia genica per trasformare i Wraith ed eliminare cos\u00ec il loro bisogno di nutrirsi di umani. Contattato Todd, egli spiega che l'unico modo per convincere la sua alleanza a sottoporsi alla terapia \u00e8 di trattare con la regina, la \"Primaria\". Sorge il problema che ella parler\u00e0 solo con una sua pari, e dato che nella nave di Todd la regina \u00e8 ormai morta da tempo e che quest'ultimo sta tenendo in piedi da allora la menzogna che sia ancora viva per evitare di essere attaccato da altri alveari, occorre sostituirla in qualche modo. Teyla grazie al suo DNA Wraith \u00e8 l'unica candidata possibile per cui viene sottoposta ad un'operazione chirurgica totale che cambia completamente il suo aspetto in una regina Wraith. Una volta sulla nave ammiraglia della Primaria Todd la uccide e convince Teyla a prendersi la responsabilit\u00e0 del delitto dato che, nella societ\u00e0 Wraith, \u00e8 prassi comune che una regina ne uccida un'altra per prendere il suo posto e appropriarsi di tutti i suoi territori di caccia e navi alveare. A quel punto Telya deve continuare a tenere in piedi la menzogna di essere una regina, circondata da un esercito di Wraith e ad anni luce di distanza da Sheppard e gli altri.\nTracce.\nTrama.\nLa dottoressa Keller, in missione umanitaria su un pianeta, viene rapita da un uomo misterioso. Star\u00e0 a Ronon e McKay salvarla.\nPrimo contatto (1).\nTrama.\nIl dottor Jackson, arrivato ad Atlantide, riesce con l'aiuto del dottor McKay a trovare il laboratorio segreto dello scienziato lantiano Janus, dove \u00e8 conservato un dispositivo creato per mettere fine alla guerra con i Wraith, il dispositivo Attero. Questo dispositivo per\u00f2 finisce nelle mani di una nuova razza, che lo ruba da Atlantide rapendo anche Daniel e Rodney per poi costringerli ad attivarlo mettendo in pericolo milioni di vite. Intanto Todd, pensando che il dispositivo sia stato attivato dagli abitanti di Atlantide, sentendosi tradito prende il controllo della Daedalus intenzionato a distruggere ad ogni costo il dispositivo. A quanto pare sapeva a priori della sua esistenza. L'Attero infatti era stato concepito come arma anti wraith per distruggerne le navi in quanto emette un impulso che altera la frequenza dei loro hyperdrive, solo i loro, facendole esplodere se li usano, ma ha anche un grave effetto collaterale, notato troppo tardi da Jackson e McKay: se si usa uno Stargate quando l'Attero \u00e8 attivato, nel giro di 90 secondi lo sovraccarica con conseguente esplosione (potente quando 12 testate nucleari). Per questo era stato abbandonato da Janus e mai usato, e Atlantide \u00e8 la prima a subirne l'effetto. Lo stargate esplode ma Zelenka tenta di contenere l'esplosione con lo scudo dell'iride che per\u00f2 \u00e8 troppo debole. Resosene conto fa evacuare tutti ma lui e Sheppard restano. Dopo poco cede e, seppur con una potenza molto inferiore, la sala Stargate esplode.\nLa trib\u00f9 perduta (2).\nTrama.\nL'esplosione della sala causa grossi danni distruggendo anche i controlli dello Stargate oltre allo stesso e si sente anche ai livelli inferiori. Sheppard e Zelenka si sono salvati buttandosi a terra e si riorganizzano allestendo una nuova sala controllo. Intanto Todd pianifica di attaccare Atlantide con la Daedalus. Prima per\u00f2 li chiama per farsi dire dov' \u00e8 e farselo consegnare spiegando che fu gi\u00e0 usato 10.000 anni fa e Todd ne vide gli effetti, compreso quello sugli Stargate. Per quanto Atlantide neghi la responsabilit\u00e0 Todd comunque minaccia di uccidere un ostaggio al minuto partendo da Woolsey. Alla fine gli danno le coordinate: pianeta M6H-987, dove per\u00f2 ci sono anche Daniel e Rodney. Sulla Daedalus intanto Ronon riesce a forzare una porta bloccata da Todd per tentare di riprendere la nave e disattivarne i motori. Atlantide intanto riceve la visita di una comandante dei Viaggiatori, Katana Labrea, inviata da una vecchia conoscenza di Sheppard, Larrin, per sapere che sta succedendo agli Stargate, difatti uno \u00e8 esploso uccidendo 3000 persone distruggendo 2 navi inclusa quella lantiana che Sheppard aveva riattivato nell'episodio \"Viaggiatori\". Sulla Daedalus Ronon e Jennifer raggiungono la sala motori e questo spara ai cristalli per disattivarli. Daniel intanto riesce a parlare col capo degli alieni il quale per\u00f2 se ne infischia degli effetti dell'Attero e pensa solo al suo popolo ma comunque rivela la sua identit\u00e0. Si scopre che la nuova razza altro non \u00e8 che un gruppo di Asgard che si \u00e8 trasferito nella galassia di Pegaso per trovare un modo di salvare il proprio popolo dall'estinzione avvenuta alla fine dell'ultima stagione di SG-1. Intanto Ronon e Keller liberano gli ostaggi e riottengono il controllo della nave ma i Wraith hanno bloccato i comandi e abbandonato il ponte. Essendo le armi inattive vogliono far schiantare la nave sul pianeta. Sheppard per\u00f2 ha un'idea e si piazza davanti alla Deadlaus con l'altra nave e apre una finestra spaziale deviandone la rotta. In seguito teletrasportano Daniel e Rodney che hanno disattivato l'Attero rimuovendone il cristallo di controllo ma gli Asgard hanno portato via la chiave di attivazione. Infine distruggono la struttura dell'antenna dell'Attero.\nI forestieri.\nTrama.\nI Wraith minacciano un gruppo di rifugiati sopravvissuti alla cura degli Hoffan collocati dai membri della squadra di Atlantide in un nuovo pianeta. I Wraith pretendono che gli abitanti originari di quel pianeta li consegnino nelle loro mani pena l'annientamento dell'intero villaggio.\nL'Inquisizione.\nTrama.\nUna nuova coalizione di mondi umani rapisce e mette sotto processo il team di Atlantide, accusandolo di terribili crimini contro la Galassia di Pegaso, primo tra tutti quello di aver risvegliato i Wraith. Il colonnello Sheppard ripercorre alcune delle principali missioni allo scopo di dimostrare l'innocenza dei suoi uomini, con l'aiuto di Richard Woolsey in qualit\u00e0 di avvocato.\nIl prodigo.\nTrama.\nMichael riesce ad entrare ad Atlantide e prenderne il controllo grazie al Jumper che aveva rubato in precedenza alla squadra che aveva salvato Teyla dal suo incrociatore. Zelenka per\u00f2 riesce a raggirare alcuni codici con i quali Michael aveva bloccato il mainframe. Questo permette ad una squadra guidata dal colonnello Sheppard di irrompere nella sala dello stargate e riprendere il controllo della citt\u00e0.\nResti.\nTrama.\nIl Signor Woolsey conosce la Dottoressa Vanessa Conrad; il Dottor McKay, con l'aiuto del Dottor Zelenka, rinviene uno strano manufatto alieno sul fondo del mare; il Colonnello Sheppard, in missione sul pianeta con due astrobiologi, ritrova una vecchia conoscenza: il capo dei Genii Kolya, ucciso dallo stesso Sheppard tempo prima. Ma c'\u00e8 qualcosa che non quadra...\nCervelli nella tormenta.\nTrama.\nCon molta riluttanza Rodney torna sulla Terra per assistere ad un trionfale convegno di uno scienziato rivale; costretto a partecipare, scopre che egli ha rubato una sua idea per costruire una macchina capace di alterare il clima del pianeta. Durante la dimostrazione il dispositivo sfugge al controllo dello scienziato e Rodney offre il suo aiuto per disattivarlo.\nInfezione.\nTrama.\nLa nave alveare di Todd compare improvvisamente nei pressi della citt\u00e0. La squadra risponde alla chiamata di soccorso proveniente dal vascello e scopre che l'equipaggio, dopo essersi sottoposto alla terapia genetica sviluppata dalla Dottoressa Keller, \u00e8 stato colpito da un virus. Mentre i nostri cercano una soluzione al problema, rimangono bloccati nel vascello in via di distruzione.\nIdentit\u00e0.\nTrama.\nUn nuovo membro della spedizione aggredisce il Dottor Zelenka, si guarda allo specchio e si intravede il riflesso della Dottoressa Keller; cos'\u00e8 successo? Un manufatto degli Antichi, simile ad un altro scoperto dall'SG-1, ha scambiato la coscienza della dottoressa con quella di una ladra aliena. Sar\u00e0, come al solito, una lotta contro il tempo.\nVegas.\nTrama.\nTerra, realt\u00e0 alternativa. A Las Vegas il Detective Sheppard indaga su una serie di strani omicidi in cui sembra che alle vittime sia stata \"risucchiata la vita\" (trovandosi di fronte alla prima vittima, il Detective Sheppard ricostruisce, nella sua mente, il possibile omicidio) Continuando ad investigare conosce il dottor McKay della realt\u00e0 alternativa che lo mette al corrente dell'esistenza dei Wraith e del fatto che una loro nave \u00e8 stata abbattuta qualche mese prima mentre si trovava in orbita attorno alla Terra. Ma anche del fatto che un Wraith pare sopravvissuto alla morte di tutti i suoi compagni e che stia portando avanti una ricerca di cui si ignorano gli scopi. Il Detective Sheppard, in seguito, rimettendo insieme tutti i particolari dell'indagine riesce a rintracciare il Wraith e informarne il comando Stargate, ma l'alieno accortosi di essere osservato ingaggia un combattimento con Sheppard. Anche se quest'ultimo ha la peggio e muore poco dopo, riesce a ritardare il progetto dell'alieno quel tanto che basta perch\u00e9 gli aerei arrivino sull'obbiettivo e distruggano tutto il laboratorio e il Wraith. Ma non prima che questi tenti di inviare un messaggio alla Galassia di Pegaso per fornire l'ubicazione della terra. Il messaggio non riesce ad essere inviato nello spazio, ma l'energia impiegata lo invia invece nelle varie dimensioni parallele. Ora i Wraith delle altre dimensioni conoscono l'ubicazione del pianeta Terra.\nIl nemico \u00e8 alle porte.\nTrama.\nUno scienziato di Todd riesce ad adattare uno ZPM per potenziare una nave alveare (diventata cos\u00ec praticamente indistruttibile) e tradisce il comandante Wraith abbattendo la sua nave, ma Todd, salvatosi dallo schianto, riesce ad avvisare Atlantide. Con le nuove specifiche la nave alveare riesce a ricevere le coordinate spedite dalla realt\u00e0 alternativa (vedere episodio precedente) e dirige verso il nostro pianeta. L'unico modo per fermare l'invasione Wraith \u00e8 riportare, finalmente, Atlantide sulla Terra."}
{"id": "1769772", "revid": "1048993", "url": "https://it.wikipedia.org/wiki?curid=1769772", "title": "Dominique Boschero", "text": "Biografia.\nSorella dell'attore Martial Boschero, nasce in Francia da genitori italiani, che allo scoppio della seconda guerra mondiale la affidano ai nonni. Trascorre l'infanzia a Frassino (CN).\nA 15 anni, finita la guerra, torna a Parigi, dove inizia a lavorare prima come inserviente in una clinica, poi come sarta quindi, grazie alla sua notevole avvenenza, come indossatrice. A 18 anni esordisce nella rivista del locale parigino \"Nouvelles Eve\" e inizia la carriera di soubrette e di attrice in piccoli ruoli.\nUn'intervista concessa alla rivista \"Epoca\" la fa notare dai produttori italiani. Talora accreditata come Dominique Bosquero, diviene un'icona del cinema italiano: nella sua breve ma intensa carriera cinematografica, che la porta a girare subito numerosi film, spazia dalla commedia all'italiana allo spaghetti-western, dal thriller al horror, dallo storico-mitologico al fantasy.\nSi lega sentimentalmente a Claudio Volont\u00e8, fratello di Gianmaria, travolto da uno scandalo su una presunta bomba collocata in Vaticano. Questo episodio e la relazione con l'attore, che morir\u00e0 suicida nel 1977, rallentano la sua carriera. Un'altra importante storia d'amore \u00e8 quella con il cantante Franco Califano.\nAlla fine degli anni sessanta incontra Fran\u00e7ois Fontan, teorico dell'autonomismo occitano, e il poeta Antonio Bodrero, e inizia a interessarsi dell'identit\u00e0 etnica e linguistica occitana.\nNel 1974 abbandona il cinema e si ritira a Frassino, un paesino della Val Varaita, di lingua occitana. Nel 1989 riappare sugli schermi nella soap italiana \"Passioni\", diretta da Riccardo Donna e trasmessa su Rai 1."}
{"id": "1769784", "revid": "765341", "url": "https://it.wikipedia.org/wiki?curid=1769784", "title": "Myzus persicae", "text": "Myzus persicae () \u00e8 un piccolo afide di colore verde appartenente alla famiglia Aphididae.\nBiologia.\nRiproduzione.\nQuest'afide sverna come uovo su pesco, dove compie alcune generazioni primaverili; da giugno compaiono le forme migranti che si portano sugli ospiti erbacei secondari, per tornare sul pesco, a fine estate-autunno per deporre le uova svernanti.\nRelazioni con l'uomo.\nSi ritiene che si tratti dell'insetto pi\u00f9 pericoloso del pesco, che manifesta danni sulle foglie, con marcati accartocciamenti, e sui germogli; su questi organi provoca arresto di sviluppo sulla pianta, con successive necrosi sui vari organi. Il danno \u00e8 determinato da punture trofiche degli afidi nella pagina inferiore delle foglie ed elevata produzione di melata che imbratta gli organi, provocando parziale asfissia, accettuando le ustioni dai raggi solari, favorendo lo sviluppo di fumaggini.\nProbabilmente \u00e8 anche vettore del \"virus del mosaico del pesco\"; se gli attacchi si verificano su particolari cultivar di pesco sensibili, si pu\u00f2 avere un danno diretto sui frutticini, i quali si deformano durante lo sviluppo e subiscono alterazioni cromatiche; se l'attacco si verifica in fioritura, si verificano aborti fiorali e colature dei fiori.\nTipologie di lotta.\nLa lotta \u00e8 di tipo chimica; essa pu\u00f2 seguire criteri di lotta guidata ed integrata, oppure essere effettuata preventivamente:\nLa \"Lotta preventiva\" si esegue in zone ad alto rischio; i trattamenti si eseguono in prefioritura. I prodotti da utilizzare sono: \u2018'Thiametoxam'\u2019, \u2018'Acetamiprid'\u2019, \u2018'Metamidofos'\u2019, \u2018'Pimetrozine'\u2019, \u2018'Fluvalinate'\u2019, \u2018'Lambdacyhalothrine'\u2019, ecc.\nLa Lotta guidata si deve tener conto della presenza degli afidi eseguendo il trattamento solo al superamento della soglia.\nLa \"lotta microbiologica\", che attualmente sta sperimentando alcuni funghi parassitari, come l\u2019\"Entomophora freseni\" ed il \"Verticillum lecanii\".\nMetodologia.\nLa metodologia di intervento prevede:\nTrattamenti.\nI trattamenti si effettuano con: \nAntagonisti naturali.\nTra i nemici naturali degli afidi vi sono sia predatori che parassitoidi, come:"}
{"id": "1769787", "revid": "767487", "url": "https://it.wikipedia.org/wiki?curid=1769787", "title": "Americana (video The Offspring)", "text": "Americana \u00e8 il primo album video del gruppo musicale statunitense The Offspring, pubblicato l'8 dicembre 1998 dalla Nitro Records.\nUscito originariamente in VHS, \u00e8 stato ripubblicato in DVD l'anno successivo.\nContiene video di performance live e non, e degli stunt eseguiti dal gruppo."}
{"id": "1769789", "revid": "777026", "url": "https://it.wikipedia.org/wiki?curid=1769789", "title": "Connie Sellecca", "text": "Dopo aver fatto anche una carriera come modella \u00e8 principalmente conosciuta per il lavoro come attrice in soap opera, film e televisione.\nBiografia.\nSi trasfer\u00ec a Pomona, New York, all'et\u00e0 di 12 anni. Ha frequentato le scuole superiori a Spring Valley, dove inizi\u00f2 ad interessarsi alla recitazione. In seguito frequent\u00f2 il Boston College ma si ritir\u00f2 prima del diploma per iniziare la carriera come attrice.\n\u00c8 maggiormente conosciuta per il ruolo di \"Pam Davidson\" nella serie televisiva \"Ralph supermaxieroe\" e nella parte di \"Christine Francis\" nel serial \"Hotel\".\nPer il cinema, il suo ultimo film \u00e8 \"The Wild Stallion\" del 2009.\nConnie Sellecca \u00e8 sposata dal 1992 con John Tesh da cui ha avuto una figlia di nome Prima Tesh, chiamata cos\u00ec in onore del nonno Primo Sellecchia."}
{"id": "1769791", "revid": "39884", "url": "https://it.wikipedia.org/wiki?curid=1769791", "title": "Rakhilim", "text": "Rakhilim \u00e8 il terzo album di Dvar, pubblicato nel 2004.\nIl disco.\nRispetto ai lavori precedenti, questa volta Dvar inserisce richiami neoclassici e sinfonici che rendono le atmosfere meno tetre e fredde e pi\u00f9 sognanti ed evocative.\nIl parziale abbandono dei suoni pi\u00f9 prettamente dark, segna l'inizio di una ricerca musicale che porter\u00e0 il duo russo ad essere molto distante dai suoni degli esordi.\nAnche in questo lavoro, come in quasi tutti gli altri, non vi \u00e8 inserita alcuna nota sul booklet, ma compare solamente la scritta: \"All music &amp; text inspired by DVAR\", leggermente diversa dai dischi precedenti e senza datazione."}
{"id": "1769800", "revid": "1149807", "url": "https://it.wikipedia.org/wiki?curid=1769800", "title": "Palazzetto Tornabuoni", "text": "Il Palazzetto Tornabuoni (per distinguerlo dall'antistante palazzo Tornabuoni) si trova in via de' Tornabuoni 17 a Firenze, tra il palazzo Viviani Della Robbia e il palazzo Larderel.\nStoria.\nIl vasto edificio \u00e8 il risultato dell'accorpamento di pi\u00f9 edifici dei Giacomini e degli Strozzi nel XVIII secolo, ad opera dei Tornabuoni, dai quali prese il nome la strada per la presenza, sull'altro lato, del vasto palazzo Tornabuoni, il principale della famiglia. Prima dell'allargamento di via Tornabuoni i due palazzi si trovavano molto pi\u00f9 vicini, e questo palazzo ne era una sorta di \"d\u00e9pendance\". Solo tra il 1857 e il 1867 il palazzo principale della famiglia venne fatto arretrare ricostruendone la facciata.\nPoco prima erano stati aperti, su questo palazzo, i fondi commerciali al pian terreno, quando la strada aveva raggiunto un alto valore commerciale.\nArchitettura.\nIl \"palazzetto\" \u00e8 caratterizzato in facciata da un ampio portale affiancato da altri portali ad arco per botteghe e laboratori, dove oggi trovano posto eleganti negozi tipici della strada. I due piani superiori presentano due file di nove finestre ad arco, sottolineate dai marcapiano e dalle cornici in pietra coi conci disposti a raggiera e la chiave di volta a \"goccia\", secondo uno stile tipicamente fiorentino. Due piccoli stemmi dei Tornabuoni si trovano ai lati della facciata.\nUna galleria commerciale interna collega con passaggi pedonali il fronte su via Tornabuoni con quello retrostante su via delle Belle Donne.\nOggi, il locale che ospitava la \"Profumeria inglese\", fondata nel 1843 e la prima a vendere il borotalco, accoglie la \"boutique\" monomarca fiorentina Hogan , dotata ancora del mobilio originale del XIX secolo.\nL'intero palazzo nel corso del 2016 ha subito un massiccio intervento interno di risanamento conservativo. Dallo stesso anno ospita la sede fiorentina di Istituto Marangoni, scuola di moda e design che accoglie ogni anno centinaia di studenti da tutto il mondo."}
{"id": "1769806", "revid": "55935", "url": "https://it.wikipedia.org/wiki?curid=1769806", "title": "Johann Baptist von Spix", "text": ""}
{"id": "1769809", "revid": "1602064", "url": "https://it.wikipedia.org/wiki?curid=1769809", "title": "Zona temporaneamente autonoma", "text": "La zona temporaneamente autonoma o TAZ (dall'inglese \"Temporary Autonomous Zone\") \u00e8 un concetto introdotto nel saggio \"T.A.Z. Zone temporaneamente autonome\" (\"T.A.Z.: The Temporary Autonomous Zone, Ontological Anarchy, Poetic Terrorism\") del 1991, l'opera pi\u00f9 famosa dello scrittore e anarchico Hakim Bey.\nIl libro descrive la tattica socio-politica del creare temporaneamente degli spazi autogestiti al fine di eludere le strutture e le istituzioni formali imposte dal controllo sociale.\nL'opera utilizza esempi storici e filosofici, quelli che cercano di condurre il lettore alla conclusione che il modo migliore per creare un sistema di relazioni sociali antistatisti \u00e8 quello di concentrarsi sul presente e liberare la propria mente dai meccanismi che sono stati imposti su di essa. Il saggio di Bey assume come punto di riferimento l'anarchia post-gauchista, il movimento degli hacker e anche molto delle subculture techno-rave e cyberpunk.\nLe zone temporaneamente autonome.\nLe zone temporaneamente autonome descrivono la tattica sociopolitica di creare zone temporanee che eludono le normali strutture di controllo sociale. Per permettere a questa zona di esistere, il lettore deve giungere alla conclusione che il miglior modo di creare un sistema non gerarchico basato sulle relazioni, \u00e8 di concentrare il tutto nel presente e di dare la possibilit\u00e0 ad ognuno di liberare la propria mente dai meccanismi che ci sono stati imposti.\nDurante il processo di formazione di queste zone, Bey sostiene che l'informazione \u00e8 un concetto chiave, passante attraverso le crepe delle normali procedure istituzionali. Un'informazione permette la possibilit\u00e0 di dubitare del sistema ed \u00e8 per questo che gli enti cercano di censurarla o di influenzarla. Durante il periodo in cui si insinua il dubbio, nasce un nuovo \"territorio mentale\". L'idea di TAZ si sviluppa nel soggetto. Successivamente se questo si sviluppa in pi\u00f9 soggetti esso pu\u00f2 divenire reale (come l'Utopia Pirata) che si viene a creare sul confine di regioni prestabilite dai meccanismi istituzionali.&lt;br&gt;\nQualsiasi tentativo di far permanere una TAZ oltre il breve momento in cui \u00e8 formata, la fa deteriorare sino a divenire un sistema strutturato, che inevitabilmente debilita la creativit\u00e0 individuale. In questo momento la creativit\u00e0 \u00e8 veramente potenziata nel tentativo di ricreare una nuova zona.\nBey successivamente svilupp\u00f2 il concetto oltre il \"temporaneamente\", affermando che \"dobbiamo considerare il fatto che non tutte le zone autonome esistenti sono 'temporanee'. Alcune sono... pi\u00f9 o meno 'permanenti'.\" Da qui, il concetto di Zona permanentemente autonoma."}
{"id": "1769818", "revid": "834", "url": "https://it.wikipedia.org/wiki?curid=1769818", "title": "Aley", "text": "Aley () \u00e8 una citt\u00e0 del Libano, di circa 45\u00a0000 abitanti, capoluogo del distretto di Aley. Si trova in una zona collinare a circa 17\u00a0km a sud-est da Beirut."}
{"id": "1769838", "revid": "124985109", "url": "https://it.wikipedia.org/wiki?curid=1769838", "title": "Ducato d'Aquitania", "text": "L'Aquitania storica differisce da quella amministrativa attuale: sotto l'Impero romano si confondeva con la \"Novem Populani\", che aveva come centri principali Narbonne, Tolosa, Auch e Dax e comprendeva tutto il sud ovest della Francia in un territorio compreso tra i Pirenei, il golfo di Biscaglia, il Mar Mediterraneo, includendo, a est, il Massiccio centrale e arrivando, a nord, sino alla Loira.\nRegno e ducato di Aquitania sotto i Merovingi.\nLa regione storica dell'Aquitania, tutta l'attuale Francia centro-meridionale, incluse la Guascogna e la Settimania, con la dissoluzione dell'impero romano fece parte di un regno visigoto con capitale Tolosa, che nel 507, con la battaglia di Vouill\u00e9, venne conquistato, esclusa la Settimania, dai Franchi.\nSotto i re merovingi, l'Aquitania fece di volta in volta parte dei regni di Neustria, ovvero di Austrasia, o della Burgundia e fu governata da duchi.\nNel 629, Cariberto II, stipul\u00f2 un accordo, sancito nel 631 con il fratellastro Dagoberto I, ottenendo al posto della Neustria il nuovo regno d'Aquitania, che comprendeva anche la Guascogna e il tolosano, costituito dai feudi dello zio Brodulfo, che era stato fatto assassinare da Dagoberto. Cariberto venne assassinato a Blaye nel 632, forse per ordine dello stesso Dagoberto, e gli succedette il figlio, Chilperico, anch'egli fatto assassinare pochi mesi dopo. Bertrando, supposto altro figlio di Chilperico, si sottomise a Dagoberto, facendosi in tal modo riconoscere il titolo di duca di Aquitania, assieme a Boggio, anch'egli preteso figlio del re: entrambi erano invece probabilmente nobili aquitani o guasconi che si erano imparentati con i Merovingi. Dagoberto, rimasto padrone di tutto il regno dei Franchi nel 635, dovette affrontare una ribellione di Vasconi, che pare fosse sostenuta da Boggio, il quale riusc\u00ec a farsi riconoscere duca d'Aquitania e di Guascogna, e, dopo la morte di Dagoberto I (639), con i suoi successori, i cosiddetti Re fannulloni, il duca Boggio riusc\u00ec ad ottenere una certa indipendenza dai re Merovingi.\nDopo il governo dei duchi Felice e Lupo I, nel 715 il duca Oddone I il Grande, probabilmente figlio di Lupo I, approfittando della guerra tra Neustria ed Austrasia, si dichiar\u00f2 indipendente dal regno dei Franchi e si fece chiamare re. Nel 718 il titolo gli venne riconosciuto dal re Chilperico II di Neustria e dal suo maggiordomo di palazzo, Ragenfrido, in cambio del suo appoggio contro il regno di Austrasia, del quale era maggiordomo di palazzo Carlo Martello. Dopo la battaglia di Soissons del 719 si riappacific\u00f2 con quest'ultimo, consegnandogli Chilperico II ed i suoi tesori.\nOddone si dedic\u00f2 quindi a combattere contro i Saraceni provenienti dalla penisola iberica, appena conquistata: questi avevano invaso la Settimania (720), occupato Narbona, e, l'anno dopo, penetrati in Aquitania, avevano posto l'assedio a Tolosa. Il 9 giugno 721 Oddone attacc\u00f2 all'improvviso il wali (governatore) di al-Andalus, l'emiro Al-Samh ibn Malik al-Khawlani, ottenendo una schiacciante vittoria nella battaglia di Tolosa. Il papa Gregorio II, per celebrare la vittoria, invi\u00f2 dei regali direttamente ad Oddone, legittimando quindi la sua indipendenza dal regno dei Franchi. Nel 726 uccise in battaglia anche il nuovo wali di al-Andalus, l'emiro Ambiza che aveva condotto una razzia nei suoi territori.\nNel 731, Carlo Martello, opponendosi all'indipendenza del ducato, attacc\u00f2 l'Aquitania e il wali di Al Andalus, l'emiro Abd al-Rahman ibn Abd Allah al-Rhafiqilui, ne approfitt\u00f2 per attaccare la Guascogna, ottenendo una schiacciante vittoria nella battaglia della Garonna presso Bordeaux nel 732. Oddone pens\u00f2 inizialmente di allearsi ai Saraceni per opporsi a Carlo Martello, ma a causa dei saccheggi arabi contro i ricchi monasteri dell'Aquitania, si alle\u00f2 invece con quest'ultimo contro i Mori, partecipando al suo fianco alla battaglia di Poitiers in quello stesso anno.\nNel 735 Oddone si ritir\u00f2 in convento e abdic\u00f2 a favore del figlio Hunaldo, che continu\u00f2 a combattere contro Carlo Martello e nel 741, alla sua morte, si dichiar\u00f2 nuovamente indipendente e si alle\u00f2 a Odilone di Baviera ed a Grifone, suo figlio naturale. Pipino e Carlomanno nel 744 lo obbligarono quindi ad abdicare a favore del figlio Waifer. Dato che questi perseguiva la politica di indipendenza del padre, Pipino nel 767 ritorn\u00f2 in Aquitania e nel 768 si impadron\u00ec di Bordeaux, cattur\u00f2 la madre, la sorella e le nipoti di Waifer e, nello stesso anno, lo fece assassinare.\nDucato e regno d'Aquitania sotto i Carolingi.\nDopo la morte di Waifer il figlio Hunaldo II gli succedette come duca d'Aquitania e continu\u00f2 la politica paterna di opposizione al re dei Franchi, Pipino, ma venne affrontato e sconfitto da Carlo Magno e Carlomanno, figli di Pipino il Breve, che si impadronirono del ducato e si proclamarono re rispettivamente dell'Aquitania orientale e e occidentale. Hunaldo si rifugi\u00f2 in Guascogna presso il nonno materno Lupo II, che l'anno successivo (769) fu tuttavia costretto a consegnare il nipote e la sua sposa a Carlo Magno, facendogli atto di sottomissione e ottenendo in cambio la conferma del titolo di duca di Guascogna, il sud dell'Aquitania e parte della Settimania, con il titolo di conte di Tolosa, fu concessa a Torsone, cugino di Hunaldo II, di cui non si hanno notizie certe sulla sua morte e che comunque non lasci\u00f2 eredi, mentre il resto dell'Aquitania era stato incorporato nel regno dei Franchi.\nDopo la morte di Carlomanno, tutto il regno dei franchi fu governato da Carlo Magno che, nel 781, nomin\u00f2 nuovamente un re d'Aquitania nella persona del figlio, Ludovico il Pio, che avendo solo tre anni ebbe come tutori, con il titolo di duchi d'Aquitania, prima Torsone di Tolosa (nel 788, catturato da Adelrico di Guascogna e destituito) e poi il nuovo conte di Tolosa e duca d'Aquitania, Guglielmo di Gellone, che dovette combattere sia i Baschi che i Mori.\nNel 793 l'emiro di Cordova, Hisham I, figlio e successore del primo emiro omayyade Abd al-Rahman I, proclam\u00f2 la guerra Santa contro i Cristiani del nord; radun\u00f2 due grandi eserciti che attaccarono contemporaneamente sia le Asturie sia l'Aquitania, dove Guglielmo, nelle vicinanze di Narbona, fu battuto, ma dopo una strenua resistenza, che attenu\u00f2 la spinta dei Mori. Guglielmo pass\u00f2 all'offensiva e nell'801 partecip\u00f2 alla conquista di Barcellona, assieme ad Ademaro di Narbona e divenne marchese della Marca di Spagna. Narbona fu liberata dai Mori, nell'803.\nNell'814, Pipino I ricevette dal padre, Ludovico il Pio, divenuto imperatore, il regno d'Aquitania da governare e nell'817 ricevette il titolo di re d'Aquitania e chiese al duca di Guascogna Garcia, e poi, alla sua morte nell'818, al suo successore, Lupo III, di riconoscere l'autorit\u00e0 regale dell'Aquitania sulla Guascogna. Al suo rifiuto, nell'819, attacc\u00f2 la Guascogna lo sconfisse e lo depose, dando la Guascogna in amministrazione ad uno dei suoi consiglieri, il conte di Tolosa, Berengario il Saggio.\nNell'830, Pipino I si ribell\u00f2 al padre imperatore, assieme ai fratelli Lotario I e Ludovico II il Germanico e raccolse un esercito di Guasconi e Neustriani e marci\u00f2 su Parigi. Si scontr\u00f2 con il padre a Compi\u00e8gne, lo sconfisse e lo cattur\u00f2, ma la ribellione fall\u00ec per il disaccordo tra i tre fratelli.\nPipino I riprese la ribellione nell'832, presto seguito dal fratello Ludovico, che sollev\u00f2 la Baviera. Il padre, l'imperatore, Ludovico il Pio, allora avanz\u00f2 in Aquitania, ma, Pipino I, ripresa l'iniziativa, occup\u00f2 alcune terre imperiali tra cui Limoges. L'anno seguente Lotario si un\u00ec ai fratelli e, nell'833, con l'assistenza dell'arcivescovo di Reims, Ebbo, deposero il padre e, dividendosi i domini dell'impero proclamarono imperatore Lotario. Subito dopo per\u00f2 si manifestarono dissapori tra i fratelli e, nell'834, Ludovico il Pio fu reintegrato sul trono imperiale e Pipino ritorn\u00f2 ad essere solo re d'Aquitania e, alla sua morte, il 13 novembre 838, Ludovico il Pio assegn\u00f2 il regno d'Aquitania a Carlo il Calvo, figlio della sua seconda moglie, Giuditta di Baviera.\nI nobili di Aquitania che volevano mantenere l'indipendenza del regno, per\u00f2 elessero re il figlio di Pipino I, Pipino II. Ma, nell'839, l'imperatore, Ludovico il Pio, disered\u00f2 Pipino II e chiese agli Aquitani di inviarlo ad Aquisgrana, presso la corte imperiale; ma gli Aquitani rifiutarono, cos\u00ec Pipino mantenne il controllo dell'Aquitania, mentre Carlo continu\u00f2 ad essere solo il re nominale.\nNell'841 Pipino si schier\u00f2 con il nuovo imperatore, lo zio, Lotario I contro gli altri due zii Ludovico II il Germanico e Carlo il Calvo. Lo scontro avvenne a Fontaney, dove le truppe di Ludovico II ebbero la meglio sull'esercito imperiale, e nonostante che i Guasconi, condotti dal duca, Sancho II, avessero battuto il contingente di Carlo il Calvo. Pipino II dovette ritirarsi in Aquitania e continuare la lotta contro lo zio Carlo il Calvo, che attacc\u00f2 l'Aquitania e depose il conte di Tolosa, Bernardo di Settimania, che pass\u00f2 dalla parte di Pipino II.\nPer\u00f2 dopo la pace (trattato di Verdun 843), che assegnava l'Aquitania, Tolosa e la Settimania al re dei Franchi Occidentali, Carlo il Calvo, quest'ultimo attacc\u00f2 (844) la contea di Tolosa e fu posto l'assedio alla citt\u00e0 di Tolosa, durante il quale Bernardo di Settimania fu catturato. Nello stesso anno Pipino II si era alleato con i Normanni, che, guidati da Jarl Oscar, arrivarono a Tolosa, la saccheggiarono ma non riuscirono a liberare Bernardo che fu condannato alla decapitazione, per tradimento e fu giustiziato dagli uomini di Carlo il Calvo.\nNell'845 Pipino II convinse il conte di Bordeaux Simone II a cambiare di campo, nominandolo duca di Guascogna, in contrapposizione al conte della Guascogna Citeriore Sancho II, che ora era fedele a Carlo il Calvo. Simone nel tentativo di rientrare a Bordeaux venne catturato e giustiziato dai fedeli di Carlo.\nNell'847 Bordeaux venne riconquistata dalle truppe di Pipino II e fu affidata a Jarl Oscar; la consegna della pi\u00f9 grande citt\u00e0 dell'Aquitania nelle mani di un pirata avventuriero gli alien\u00f2 le simpatie degli Aquitani che lo appoggiavano e nel giro di un anno tutta la nobilt\u00e0 lo abbandon\u00f2 e, nell'848 i nobili aquitani appoggiarono l'elezione di Carlo il Calvo a re di Francia e di Aquitania. Pipino II con i suoi alleati Normanni riuscirono a rientrare in Bordeaux, che era stata perduta ed a liberare il suo alleato, conte di Tolosa Guglielmo di Settimania, che era spodestato della contea di Tolosa, che, nell'849 Carlo il Calvo assegn\u00f2 a Fredelone di Rouergue, mentre Guglielmo conquistava Barcellona e Pipino II portava la guerra in Settimania.\nMa dopo la sconfitta e l'esecuzione di Guglielmo a Barcellona, Pipino II, tra l'851 e l'852 si rifugi\u00f2 in Guascogna, dove venne fatto prigioniero e poi consegnato a Carlo il Calvo da Sancho II di Guascogna, che cos\u00ec riottenne il titolo di duca di Guascognalo anzich\u00e9 conte di Guascogna Citeriore.\nDopo che Carlo il Calvo, nell'852, rinchiuse Pipino II di Aquitania in un monastero, i nobili aquitani, che non gradivano come re Carlo il Calvo, nell'853, inviarono messaggeri a Ludovico II il Germanico, per offrirgli la corona d'Aquitania, minacciando che se avesse rifiutato si sarebbero rivolti ai Vichinghi o ai Saraceni. Ludovico il Germanico design\u00f2, come re d'Aquitania, il figlio, Ludovico il Giovane, che attacc\u00f2 Carlo il Calvo e, nell'855, arriv\u00f2 sino a Limoges. Lo spodestato re d'Aquitania, Pipino II di Aquitania ne approfitt\u00f2 per lasciare il monastero in cui era stato rinchiuso e raccogliere intorno a lui molti nobili che abbandonarono Ludovico il Giovane, che rientr\u00f2 in Baviera.\nNello stesso periodo, Carlo il Calvo, entrato in possesso della corona d'Aquitania, nomin\u00f2 duca d'Aquitania, Ranulfo I di Poitiers in sua rappresentanza e continu\u00f2, anche dopo aver fatto incoronare, nell'855, re d'Aquitania, a Limoges, suo figlio, Carlo III il Bambino. Ma i nobili Aquitani rifiutarono come re un bambino e continuarono ad appoggiare Pipino II, che ne approfitt\u00f2 per attaccare ancora una volta Carlo il Calvo e suo figlio Carlo il Bambino, riuscendo a tenerlo impegnato, mentre i Normanni che si erano stabiliti nella valle della Loira devastavano Poitiers, Angoul\u00eame, P\u00e9rigueux, Limoges, Clermont e Bourges; Pipino II recuper\u00f2 alcuni territori, ma senza pi\u00f9 riuscire ad avere il controllo dell'intera Aquitania (Carlo III, il re ufficiale, controllava il nord dell'Aquitania mentre Pipino II controllava il sud), e, nell'864, tentando un attacco a Tolosa, fu catturato ed imprigionato a Senlis, dove mor\u00ec.\nDopo che Pipino II era stato imprigionato scemarono anche le incursioni dei suoi alleati, Normanni, che in pochi anni lasciarono l'Aquitania per altre destinazioni (Bacino della Senna e Inghilterra, soprattutto).\nI tre re che seguirono Carlo il Bambino, Luigi il Balbo, Carlomanno II e Carlo il Grosso, non ebbero molto tempo per occuparsi dell'Aquitania, e quando Carlo il Grosso fu esautorato e deposto, Ranulfo II di Poitiers fu nominato duca di Aquitania dai grandi di Aquitania nell'assemblea di Bourges.\nIndipendenza del ducato di Aquitania.\nNell'888, quando Carlo il Grosso mor\u00ec, Ranulfo II si autoproclam\u00f2 re d'Aquitania (il titolo alla sua morte fu abbandonato) e prese sotto la sua protezione il giovane Carlo il Semplice, terzo figlio di Luigi il Balbo e legittimo erede al trono e riusc\u00ec a tener testa, nell'889, ad una campagna militare del re di Francia Oddone, che lui d'altronde non riconobbe. Mor\u00ec, molto probabilmente avvelenato, nell'890, e gli succedette il figlio illegittimo Ebalus il Bastardo in Aquitania e l'altro figlio Ranulfo III nella contea di Poitiers.\nNell'892 Aymar di Poitiers con l'appoggio del re di Francia Oddone I conquist\u00f2 Poitiers ricevendone il titolo di conte dal re di Francia ed entr\u00f2 in Aquitania. Rainulfo III con Ebalus si rifugiarono in Alvernia presso il conte Guglielmo il Pio, che ne approfitt\u00f2 per conquistare, nell'893, l'Aquitania, eccetto la contea di Poitiers, che Ebalus, nel 902, con un esercito, messogli a disposizione da Guglielmo il Pio, riconquist\u00f2 e il nuovo re di Francia, Carlo il Semplice (con cui Ebalus era cresciuto, alla corte di Ranulfo II), gli concedette il titolo di conte di Poitiers, essendo morto il fratellastro, Ranulfo III.\nDopo la morte (918) di Guglielmo il Pio, nel ducato di Aquitania gli succedettero i nipotiGuglielmo il Giovane e Alfredo, che nomin\u00f2 suo erede il conte di Poitiers, Ebalus, che, nel 927, gli succedette nei titoli di duca d'Aquitania, conte d'Alvernia e conte del Berry. Durante il periodo di governo di Guglielmo il Pio, e dei suoi due nipoti, Guglielmo il Giovane e Alfredo, si ebbero diverse incursioni di Vichinghi, di stanza nel bacino della Senna e poi anche stanziatisi in prossimit\u00e0 della foce della Loira, che portarono saccheggio e distruzione in tutta l'Aquitania, specialmente nelle zone limitrofe alla valle della Loira.\nNel 929, il re di Francia, Rodolfo, volendo ridurre la potenza di Ebalus, dapprima gli tolse la contea del Berry e poi nel 932 trasfer\u00ec i titoli di duca d'Aquitania e conte d'Alvernia al conte di Tolosa Raimondo Ponzio, lasciando la contea di Poitiers, alla morte di Ebalus (935), al figlio Guglielmo Testa di Stoppa, che poi alla morte di Raimondo Ponzio, entr\u00f2 in possesso il titolo di conte d'Alvernia, mentre la cancelleria reale non gli concesse quello di duca d'Aquitania, perch\u00e9 fu concesso al duca di Parigi, Ugo il Grande che con l'appoggio di Luigi d'Oltremare, tent\u00f2 di occupare l'Aquitania, ma fu sconfitto da Guglielmo. ed il nuovo re di Francia Lotario, nel 955 appoggi\u00f2 Ugo all'assedio di Poitiers, che per\u00f2 resistette.\nNel 956, alla morte di Ugo il Grande, il figlio, Ugo Capeto ottenne il titolo di duca d'Aquitania, ma non fece nulla per conquistarla, per cui l'Aquitania rimase in possesso di Guglielmo, che riavvicinatosi a Lotario, ottenne la carica di abate di Saint-Hilaire-le-Grand, che sar\u00e0 unita in perpetuo a quella di conte di Poitiers e finalmente, nel 959 gli fu concesso il titolo di conte del ducato d'Aquitania, e poi, tra il 962 ed il 963, sembra, gli fosse riconosciuto il titolo di duca d'Aquitania.\nNel 963, il figlio, Guglielmo IV Braccio di Ferro, gli subentr\u00f2 nei titoli di duca d'Aquitania e conte di Poitiers, mentre la contea di Alvernia veniva concessa come viscontea a Roberto II di Clermont. Guglielmo IV Braccio di Ferro, dopo essersi scontrato con il conte Goffredo I d'Angi\u00f2 (?-887), a cui strapp\u00f2 la citt\u00e0 di Loudun, nel 988, non riconobbe l'elezione a re di Francia del cognato Ugo Capeto, il quale, ricordando che il suo predecessore, il re Lotario gli aveva assegnato il ducato d'Aquitania (a cui rinunci\u00f2 dopo un accordo con Guglielmo Testa di Stoppa), ora la pretese da Guglielmo. Avendo ricevuto un rifiuto attacc\u00f2 l'Aquitania, ma l'esercito reale venne sconfitto nella valle della Loira. Anzi accolse nel suo palazzo di Poitiers, il giovane Luigi (980-circa 1010), carolingio, figlio del pretendente al trono di Francia Carlo di Lorena (953-993), imprigionato a Parigi da Ugo Capeto, trattandolo con il rispetto dovuto al pretendente al trono.\nIl successore, Guglielmo il Grande si riconobbe vassallo del re di Francia Roberto II per farsi aiutare contro il conte Bosone II de la Marche; ma la loro spedizione risult\u00f2 un fallimento; venne anche sconfitto dal conte d'Angi\u00f2 Folco III d'Angi\u00f2 (972-1040), a cui dovette cedere un vasto territorio che includeva le citt\u00e0 di Loudun e Mirebeau; nel 1006 sub\u00ec una pesante sconfitta da parte dei Normanni. Infine dovette cedere al suo vassallo, il conte d'Angoul\u00eame, Guglielmo III Tagliaferro, i territori dei comuni di Confolens, Ruffec e Chabanais. Nel 1020 riusc\u00ec a far applicare \"la pace di Dio\" (iniziativa partita per il volere della Chiesa), che prevedeva di risolvere i problemi tra vassalli con consigli e aiuto reciproco, in Aquitania.\nNel 1030 gli succedette il figlio di primo letto Guglielmo VI il Grosso, mentre nel 1032, il figlio di secondo letto, Oddone II, succedette allo zio Sancho VI, come duca di Guascogna. Nel 1033 Guglielmo VI il Grosso fu fatto prigioniero dal suo patrigno, conte d'Angi\u00f2, Goffredo II Martello I (1006-1067), in una battaglia nei pressi di Moncontour; fu liberato solo tre anni dopo dietro al pagamento di un riscatto (la cessione delle citt\u00e0 di Saintes e Bordeaux). Appena libero riprese la guerra, ma, battuto, dovette cedere anche l'isola d'Ol\u00e9ron.\nGuglielmo VI mor\u00ec senza eredi, nel 1038, lasciando i suoi titoli al fratellastro Oddone o Eudes, figlio di secondo letto di suo padre e di Brisca (o Priscilla) di Guascogna, figlia del duca Guglielmo I di Guascogna. Ma la matrigna, terza moglie di suo padre, Guglielmo V, Agnese di Borgogna ed il proprio figlio, Guglielmo gli contesero l'eredit\u00e0 e lo sconfissero e uccisero nel 1039 nella battaglia di Mauz\u00e9; come duca di Aquitania gli succedette quindi Guglielmo con il nome di Guglielmo VII, e Guglielmo V, conte di Poitiers, mentre come duca di Guascogna e conte di Bordeaux gli subentr\u00f2 il figlio della sorella Adelaide di Aquitania, Bernardo II (detto \"Bernard II Tumapaler\").\nGuglielmo VII mor\u00ec, di dissenteria, nel 1058, all'assedio di Saumur, dove aveva costretto il patrigno, Goffredo Martello, con cui era in guerra per una questione territoriale; nei titoli gli subentr\u00f2 il fratello, Guido Goffredo di Poitiers, che era divenuto duca di Guascogna, dopo aver sconfitto, presso il fiume Ardour, il duca \"Bernard II Tumapaler\"\nRiunione al ducato di Guascogna.\nNel 1058, quindi Guido Goffredo di Poitiers eredit\u00f2 anche i titoli di duca di Aquitania e di conte del Poitou, prendendo il nome di Guglielmo VIII di Aquitania; da questo momento i due ducati, d'Aquitania e di Guascogna, nuovamente riuniti, seguirono la stessa sorte.\nNel 1060 il conte di Tolosa Guglielmo IV attacc\u00f2 Bordeaux; per rappresaglia il duca d'Aquitania assal\u00ec ed occup\u00f2 Tolosa. Nello stesso periodo, Guglielmo VIII entr\u00f2 in conflitto con il conte d'Angi\u00f2, di Tours e del Maine Goffredo III d'Angi\u00f2 (1040-1096), nipote e successore di suo patrigno Goffredo II Martello I, e dopo aver subito, nel 1061, una sconfitta alle sorgenti del fiume Boutonne, nel 1062, occup\u00f2 Saintes ottenendo il controllo della regione della Saintonge, che gli permise di ripristinare il collegamento tra Bordeaux e Poitiers sulla vecchia strada romana.\nGuglielmo VIII sconfisse il conte d'Armagnac, nel 1063 e riport\u00f2 l'autorit\u00e0 ducale su tutta la Guascogna. Sempre nello stesso anno papa Alessandro II indisse la crociata per la liberazione della citt\u00e0 spagnola di Barbastro. Guido Goffredo fu con il re Ramiro I di Aragona tra i comandanti dell'assedio della citt\u00e0, nel corso del 1064, che port\u00f2 alla sua conquista e alla carneficina della popolazione Mora, ed un discreto bottino ai vincitori.\nLa politica del ducato, seguendo in questo i suoi predecessori, fu fortemente attratta dagli avvenimenti spagnoli e soprattutto dalla \"Reconquista\".\nA Guglielmo VIII segu\u00ec il figlio, Guglielmo IX di Aquitania che, nel 1097, approfittando che il conte di Tolosa, Raimondo di Saint Gilles, era partito per la prima crociata, rivendicando i diritti della sua seconda moglie, Filippa, nei confronti dello zio, Raimondo, nonostante i possedimenti dei crociati fossero sotto la tutela della Chiesa e considerati sacri, invase e occup\u00f2, per la prima volta, la contea di Tolosa.\nSembra che nello stesso anno, Guglielmo II d'Inghilterra (Guglielmo il Rosso), aveva occupato il Vexin, territorio di pertinenza del re di Francia, Filippo I. Guglielmo IX, si un\u00ec a Guglielmo il Rosso con un'alleanza e, convinti molti baroni del Vexin a seguirli in una coalizione contro il re di Francia, si diressero verso Parigi, che, difesa dai baroni rimasti fedeli al re di Francia, fu raggiunta e assediata diverse volte, ma non cadde e, nel 1099, si ritirarono dall'impresa.\nNel 1099, dopo la caduta di Gerusalemme, il 15 luglio, decise di partire per la Terra Santa. In cambio del finanziamento della spedizione restitu\u00ec la contea di Tolosa al cugino, il reggente Bertrando, ed il 6 dicembre part\u00ec per la Palestina.\nL'armata della contea d'Aquitania si trov\u00f2 a combattere soprattutto in Anatolia e, il 5 settembre 1101, fu duramente sconfitta e decimata da un esercito di Selgiuchidi sui monti Tauri. Continu\u00f2 a combattere sempre in Anatolia, sino a che fu nuovamente sconfitta. E, nel 1102, il duca, con il suo esercit\u00f2, fece ritorno in Aquitania.\nNel 1112, alla morte del conte di Tolosa e conte di Tripoli, Bertrando, Guglielmo IX organizz\u00f2 una spedizione per occupare nuovamente la contea di Tolosa, e spodest\u00f2 il conte Alfonso Giordano. Per finanziare l'impresa tolosana, aveva dovuto spogliato diverse comunit\u00e0 ecclesiastiche, per cui, tra il 1113 ed il 1114, venne scomunicato per la prima volta.\nNel 1120, comunque la ribellione dei Tolosani prese vigore e Guglielmo IX fu sconfitto dai ribelli all'assedio d'Orange. Poi, nel 1121, la perdita della contea di Tolosa fu definitiva e Alfonso Giordano, il legittimo erede, rientr\u00f2 in possesso della contea di Tolosa.\nNello stesso anno (1120), Guglielmo IX, con le sue truppe aquitane, raggiunse il re d'Aragona, Alfonso I e partecip\u00f2 alla vittoriosa battaglia di Cutanda, Calamocha, provincia di Teruel, contro un esercito di Mori almoravidi, e poi alla conquista di Calatayud; rimase nella penisola iberica sino al 1123, partecipando anche alle campagne di Alfonso I per la conquista del territori di Valencia, dove ottenne alcune vittorie.\nPoi, tra il 1126 ed il 1127 divenne duca d'Aquitania il figlio, Guglielmo X che fu un letterato ma, nello stesso tempo, un uomo d'armi che fu coinvolto in numerosi scontri militari locali, in particolare contro il regno di Francia e dovette inoltre soffocare, con la violenza, alcune rivolte interne al suo ducato, tra cui la ribellione dei Lusignano. Ma dopo che, nel 1135, era diventato re d'Inghilterra e duca di Normandia, Stefano di Blois Guglielmo X si alle\u00f2 con il conte d'Angi\u00f2, Goffredo il Bello, che reclamava il ducato di Normandia, in nome della moglie, Matilde di Normandia, e combatt\u00e9 nel ducato di Normandia.\nNello Scisma del 1130 il duca d'Aquitania appoggi\u00f2 l'antipapa Anacleto II in opposizione a papa Innocenzo II e al suo proprio vescovo. Nel 1134, Guglielmo X fu persuaso da Bernardo di Chiaravalle ad accettare la legittimit\u00e0 della chiesa, abbandonando Anacleto ed appoggiando Innocenzo.\nNel 1137, divenne duchessa d'Aquitania e di Guascogna e contessa di Poitiers, la figlia di Guglielmo X, Eleonora, che, in quello stesso anno, spos\u00f2 il re di Francia, Luigi VII.\nDa quel momento sino al divorzio, concesso il 21 marzo 1152, l'Aquitania, pur con amministrazione separata fece parte del regno di Francia.\nIn seguito, il 18 maggio 1152, nel giorno di Pentecoste, Eleonora spos\u00f2 Enrico, conte d'Angi\u00f2 e duca di Normandia, di undici anni pi\u00f9 giovane, che, il 19 dicembre 1154, fu incoronato re d'Inglilterra, con il nome di Enrico II, per cui l'Aquitania con la Guascogna divennero un feudo inglese in terra francese. Dal punto di vista del feudalesimo la situazione era piuttosto ambigua: il re inglese era infatti vassallo di quello francese al di qua della Manica, mentre al di l\u00e0 era suo parigrado. Con il consolidamento della monarchia francese verso uno stato assoluto la situazione divenne intollerabile e port\u00f2 alla Guerra dei cent'anni, al termine della quale il ducato torn\u00f2 ai francesi (tra il 1451 ed il 1453).\nDurante la guerra l'Aquitania rimase divisa in due parti: una piccola parte sud-occidentale del ducato a nord della citt\u00e0 di Bordeaux, che faceva parte della Guienna fu unita al regno d'Inghilterra mentre il resto del ducato era invece dalla parte del re di Francia.\nDopo la met\u00e0 del XV secolo il ducato d'Aquitania, insieme alla Guascogna fu definitivamente e completamente unito al regno di Francia."}
{"id": "1769840", "revid": "182193", "url": "https://it.wikipedia.org/wiki?curid=1769840", "title": "Como Calcio 1907", "text": ""}
{"id": "1769843", "revid": "1442080", "url": "https://it.wikipedia.org/wiki?curid=1769843", "title": "Epsilonproteobacteria", "text": "Epsilonproteobacteria \u00e8 una classe di batteri del phylum \"Proteobacteria\"."}
{"id": "1769849", "revid": "108179603", "url": "https://it.wikipedia.org/wiki?curid=1769849", "title": "Christopher Tyng", "text": "Ha composto la musica per molte serie televisive incluse \"Futurama\", \"The O.C.\", \"The Job\" e \"Rescue Me\"."}
{"id": "1769853", "revid": "182193", "url": "https://it.wikipedia.org/wiki?curid=1769853", "title": "Associazione Calcio Sal\u00f2 Valsabbia", "text": ""}
{"id": "1769858", "revid": "1318658", "url": "https://it.wikipedia.org/wiki?curid=1769858", "title": "Parco nazionale dell'Aspromonte", "text": "Il Parco nazionale dell'Aspromonte \u00e8 un parco nazionale che sorge all'interno della citt\u00e0 metropolitana di Reggio Calabria, prendendo il nome dal Massiccio dell'Aspromonte.\nDal 2021 fa parte della rete mondiale dei geoparchi curata dall\u2019UNESCO .\nStoria e perimetrazione.\nL'attuale parco deriva dalla sezione aspromontana (che si estendeva per circa 3000 ettari) del Parco Nazionale della Calabria (il quale esistette dal 1968 al 2002). Fin dal 1979 si discusse riguardo alla possibile creazione, nel territorio aspromontano, di un Parco Nazionale distinto da quello della Calabria, cosa che avvenne nel 1989 con l'istituzione del Parco Nazionale dell'Aspromonte che \u00e8 quindi il 6\u00ba parco nazionale ad essere stato istituito in Italia.\nA seguito della Legge Quadro sulle Aree Protette (6 dicembre 1991) venne prevista la perimetrazione del parco, definita nel 1994 (che considerava un territorio di circa 76000 ettari) nonch\u00e9 la suddivisione in zone: il Piano Regolatore, previsto nel 2003, venne approvato nel 2007.\nUna successiva perimetrazione, che tolse dalla competenza dell'Ente Parco circa 11000 ettari, port\u00f2 le dimensioni del Parco Nazionale dell'Aspromonte agli attuali 64.153 ettari, facendogli cos\u00ec perdere il primato di parco interamente calabrese pi\u00f9 esteso della regione, in favore del Parco nazionale della Sila.\nNel 2021 entra a far parte della rete mondiale dei geoparchi curata dall\u2019UNESCO .\nGeografia fisica.\nTerritorio.\nL'Aspromonte \u00e8 un massiccio montuoso facente parte del complesso denominato \"Alpi meridionali\" o \"Alpi calabresi\". Il complesso geologico basale di questa formazione, originatosi nell'arco di un periodo che va dal precambriano fino a quasi tutto il Paleozoico, \u00e8 prevalentemente composto da rocce ignee (graniti) e metamorfiche (gneiss e scisti) ed ha un'origine pi\u00f9 antica rispetto all'Appennino.\nIl complesso montuoso dell'Aspromonte \u00e8 il risultato di due fasi fondamentali. La prima, sviluppatasi nel corso del Paleozoico, porta alla formazione dell'ossatura costituita prevalentemente da metamorfiti (gneiss e, soprattutto, micascisti), intervallate a intrusioni magmatiche. La seconda, molto pi\u00f9 recente, si \u00e8 svolta nel Cenozoico ed \u00e8 quella che ha prodotto l'attuale morfologia. Si tratta di un processo orogenetico e sedimentario che ha visto una traslazione del blocco, nel corso dell'Oligocene, il deposito di sedimenti alluvionali, nel corso del Pliocene e, infine, un drastico sollevamento, nel corso del Pleistocene.\nLa morfologia del territorio \u00e8 piuttosto frastagliata, fatta eccezione per la sommit\u00e0, il cui profilo \u00e8 addolcito dalla natura scistosa. Il complesso ha una forma conico-piramidale, con un rilievo centrale, il Montalto, di 1956 m, da cui si diramano pi\u00f9 creste intervallate a valli profonde. Il versante tirrenico \u00e8 interessato da un sistema di faglie, in direzione nordest-sudovest, che interrompe i crinali determinando la formazione di quattro terrazze sviluppate a differenti altezze. Il versante ionico \u00e8 invece caratterizzato da pendenze uniformi fino alla costa.\nL'idrografia \u00e8 caratterizzata dalle fiumare. Si tratta di corsi d'acqua brevi, a regime torrentizio, che scorrono su greti sassosi, a valle anche piuttosto larghi. La portata delle fiumare \u00e8 alimentata dai deflussi superficiali dell'acqua piovana. Dato il regime pluviometrico, con piogge concentrate nel periodo invernale, questi torrenti scorrono impetuosi nel periodo invernale, formando ad alta quota suggestive cascate. Con la diminuzione delle precipitazioni, in primavera, la portata si riduce progressivamente fino ad esaurirsi del tutto, cosicch\u00e9, nel periodo estivo e autunnale, le fiumare sono completamente in secca.\nComuni.\nIl Parco \u00e8 compreso nel territorio dei seguenti 37 comuni, tutti in provincia di Reggio Calabria:\nAfrico, Antonimina, Bagaladi, Bova, Bruzzano Zeffirio, Canolo, Cardeto, Careri, Cimin\u00e0, Cinquefrondi, Cittanova, Condofuri, Cosoleto, Delianuova, Gerace, Mammola, Molochio, Oppido Mamertina, Palizzi, Plat\u00ec, Reggio Calabria, Roccaforte del Greco, Roghudi, Sant'Eufemia d'Aspromonte, Sant'Agata del Bianco, Santa Cristina d'Aspromonte, Samo, San Giorgio Morgeto, San Lorenzo, San Luca, San Roberto, Santo Stefano in Aspromonte, Scido, Scilla, Sinopoli, Staiti, Varapodio.\nAmbiente.\nFlora.\nLa flora dell'Aspromonte \u00e8 caratterizzata da una spiccata eterogeneit\u00e0 come risultante della bassa latitudine, della prossimit\u00e0 del mare e del gradiente di altitudine. Differenziazione della vegetazione si riscontra inoltre fra i versanti tirrenico e ionico.\nA bassa quota, lungo la fascia costiera si insedia la flora tipica della sottozona calda del \"Lauretum\", i cui tipici rappresentanti sono la macchia mediterranea xerofila (\"Pistacia lentiscus\", \"Myrtus communis\", \"Arbutus unedo\", \"Euphorbia dendroides\", \"Erica arborea\", ecc.) e, nelle aree coltivate, gli agrumi e l'olivo. Lungo le fiumare si insedia la vegetazione riparia, le cui essenze pi\u00f9 rappresentative sono \"Alnus glutinosa\" (ontano nero), \"Populus nigra\" (pioppo nero), \"Salix\" sp. (salici), \"Nerium oleander\" (oleandro), \"Tamarix\" (Tamerici).\nAll'interno e a quote maggiori, alla vegetazione termoxerofila subentra quella boschiva, che si estende su circa 40.000 ha. A quote basse, l'essenza forestale di maggiore frequenza \u00e8 il leccio, mentre dai 600 metri in su diventano pi\u00f9 frequenti le essenze caducifoglie e le conifere. Sul versante tirrenico sono frequenti i castagni, fino ai 1000 metri di altitudine, mentre in quello ionico prevalgono le querce caducifoglie, rappresentate dalla roverella, dal rovere e dal farnetto. Fra gli 800 e i 1700 metri \u00e8 rappresentativo il pino nero calabro o pino lar\u00eccio \"(Pinus nigra laricio)\" e, dai 1200 metri fino alle quote pi\u00f9 alte si estende il \"Fagetum\", le cui essenze pi\u00f9 rappresentative sono il faggio e l'abete bianco.\nFauna.\nFra i mammiferi presenti nel parco si segnalano il lupo (\"Canis lupus italicus\"), presente nella parte centro-orientale del massiccio, il cinghiale (\"Sus scrofa\"), l'elusivo gatto selvatico (\"Felis silvestris\"), la martora (\"Martes martes\"), il tasso (\"Meles meles\"), la volpe (\"Vulpes vulpes\"), la faina (\"Martes foina\"), la donnola (\"Mustela nivalis\"), la lontra (\"Lutra lutra\"), diffusa nelle valli fluviali, il ghiro (\"Glis glis\"), il driomio (\"Dryomys nitedula\"), roditore simile al ghiro, presente oltrech\u00e9 in Calabria anche sulle Alpi orientali, e lo scoiattolo nero meridionale (\"Sciurus meridionalis\"), sottospecie che differisce dalle popolazioni settentrionali per la colorazione della pelliccia che \u00e8 nera anzich\u00e9 rossa o marrone. Alla fine del 2011, sono stati \"reintrodotti\" 75 esemplari della sottospecie italica di capriolo, una specie assente da questo territorio da circa un secolo.\nMolto ricca l'avifauna con numerose specie di uccelli rapaci tra cui l'aquila del Bonelli (\"Aquila fasciata\"), quasi estinta nel resto d'Italia e presente nel parco con due coppie, l'aquila reale (\"Aquila chrysaetos\"), ritornata recentemente a nidificare nel parco, e altre specie pi\u00f9 comuni quali lo sparviero (\"Accipiter nisus\"), l'astore (\"Accipiter gentilis\"), il falco pecchiaiolo (\"Pernis apivorus\"), il falco pellegrino (\"Falco peregrinus\"), la poiana (\"Buteo buteo\") e il biancone (\"Circaetus gallicus\"). Tra i rapaci notturni vanno segnalati il gufo reale (\"Bubo bubo\"), il pi\u00f9 grande rapace notturno europeo, l'allocco (\"Strix aluco\") e il barbagianni (\"Tyto alba\"). Altri uccelli presenti sono la rara coturnice (\"Alectoris graeca\") ed il picchio nero (\"Dryocopus martius\").\nTra i rettili presenti vi sono la vipera dell'Hugyi (\"Vipera aspis hugyi\"), sottospecie che si caratterizza per la livrea grigia percorsa da una fascia bruna disposta a zig-zag, il cervone (\"Elaphe quatuorlineata\") e la biscia d'acqua o natrice dal collare (\"Natrix natrix\"), presente lungo i corsi d'acqua.\nGli anfibi sono rappresentati dalla salamandra pezzata (\"Salamandra salamandra\"), dall'endemica salamandrina dagli occhiali (\"Salamandrina terdigitata \"), dall'ululone dal ventre giallo (\"Bombina variegata\") e dalla raganella (\"Hyla arborea\"). Nei corsi d'acqua del parco vive inoltre la trota fario (\"Salmo trutta fario\"). Tra le specie pi\u00f9 significative dell'entomofauna meritano infine una menzione il cerambice delle querce (\"Cerambyx cerdo\"), la rosalia delle Alpi (\"Rosalia alpina\") e lo scarabeo rinoceronte (\"Oryctes nasicornis\").\nTurismo.\nBorghi antichi.\nI borghi del Parco: Bova, Gerace, Mammola e San Giorgio Morgeto vantano una storia antichissima e meritano una visita particolare in quanto suscitano grandi interessi. I borghi antichi offrono ai visitatori notevole interesse storico, culturale ed artistico ricco di testimonianze e reperti di varie epoche (Magna Grecia, romana, medievale e rinascimentale), conservano tutto il fascino del passato, con il suo caratteristico borgo, formato da piccole case una attaccata all'altra e strette viuzze, piccole piazze, antiche chiese, palazzi nobiliari e affascinanti scorci panoramici. Nel corso dell'anno numerose sono le feste religiose che rappresentano la storia e le tradizioni, molte sono le manifestazioni culturali e numerose sono le sagre di prodotti tipici locali. I borghi durante l'anno sono meta di numerosi visitatori e rappresentano una vera risorsa turistica del territorio del Parco.\nCentri Visita.\nI Centri Visita del Parco di \"Bagaladi\", \"Bova\", \"Gerace\" e \"Mammola\" sono ubicati nei centri abitati, mentre quelle di \"Africo\", \"Cittanova\", \"Delianuova\", \"Sant'Eufemia d'Aspromonte\", \"Oppido Mamertina\" e \"Santo Stefano in A.\", sono posizionate in localit\u00e0 montane (per informazioni \u00e8 consigliabile prendere appuntamento con la sede del Parco). Sono finalizzati all'informazione turistica e al suggerimento di percorsi ed itinerari a far scoprire la bellezza e la storicit\u00e0 dei luoghi. Propongono al visitatore attraverso i pannelli espositivi un percorso della storia, del territorio e delle genti che vi abitano. I temi coinvolgono ad ampio raggio gli aspetti ambientali, storici, culturali e le attivit\u00e0 produttive presenti nei Comuni ricadenti nel Parco. Inoltre \u00e8 possibile reperire materiale divulgativo, vedere proiezione di video, acquistare guide o altre pubblicazioni. Le aree tematiche dei dieci Comuni del Parco sono:\nSentieri naturalistici.\nIl territorio del Parco Nazionale dell'Aspromonte \u00e8 attraversato da numerosi sentieri, alcuni dei quali adatti a percorsi in bicicletta o a cavallo."}
{"id": "1769861", "revid": "124290802", "url": "https://it.wikipedia.org/wiki?curid=1769861", "title": "Battaglie del Mortirolo", "text": "Le battaglie del Mortirolo furono due battaglie combattute in Italia durante la seconda guerra mondiale nel 1945 a Monno, nell'Alta Vallecamonica, tra i partigiani delle Fiamme Verdi e i militi della Repubblica Sociale Italiana, vedendo la vittoria dei primi. Considerate da molti storici le pi\u00f9 grandi battaglie campali sostenuta dalla Resistenza in Italia, la prima, combattuta dal 22 al 27 febbraio del 1945, fu pi\u00f9 modesta terminando con esiti negativi per le forze di Sal\u00f2, la seconda vide invece gli schieramenti fronteggiarsi per quasi un mese, dal 9 aprile al 2 maggio del 1945, ultimo giorno della guerra.\nPremesse.\nIl gruppo delle Fiamme Verdi in Val Camonica si era formato nel 1944 grazie a un maestro elementare, Antonio Schivardi, e ad uno studente di veterinaria, Clemente Tognoli. La prima azione di rilievo avvenne il 9 giugno quando fu ucciso da alcuni partigiani di Sonico Enrico Togn\u00f9, segretario politico del fascio di Edolo.\nIl 14 agosto i ribelli subirono la loro prima perdita importante: durante un'imboscata finalizzata alla cattura di un ufficiale tedesco il gruppo d'attacco fu sorpreso dall'arrivo di alcuni rinforzi e Antonio Schivardi, il comandante, per coprire la ritirata dei suoi uomini, fu colpito a morte.\nIl Comando delle SS di Verona per riprendere il controllo della zona tra Corteno, Edolo e Ponte di Legno, richiam\u00f2 in ottobre dal vicentino la 1\u00aa Legione d'assalto \"M\" \"Tagliamento\", al comando del seniore Merico Zuccari, precedentemente impegnata nel mese di settembre nell'operazione \"Piave\", la feroce repressione antipartigiana sul monte Grappa.\nI partigiani erano molto preoccupati dell'arrivo della Legione \"Tagliamento\" e trasmisero questa preoccupazione, in un messaggio radio, agli Alleati: \u00abDal 25 ottobre continua concentramento di truppe Sonico et Edolo et Ponte di Legno con mortai, cannoni, autoblinde et intenzioni nemiche liberare la Val Camonica dal pericolo dei patrioti annientando le formazioni di Fiamme Verdi. Nostri mezzi non permettono ulteriore resistenza se non portate vostro aiuto.\u00bb\nAnche le forze fasciste, tuttavia, ritenevano di essere in pericolo: \u00abNella zona di Edolo persiste la nota situazione di reciproco rispetto tra fuorilegge e comando germanico. La zona \u00e8 diventata, conseguentemente, rifugio di banditi e ricercati che ivi si recano per sfuggire ai rastrellamenti che avvengono in altre zone. Al Tonale sono concentrati e addetti ai lavori di fortificazione circa 3.000 uomini che si ritengono indipendenti e palesano apertamente la loro avversione per la RSI. I germanici non vengono toccati, ma se nella zona i banditi riescono a catturare militi o fascisti, li uccidono.\u00bb\nPrima battaglia.\nAll'inizio di febbraio del 1945 per ordine del generale delle SS, Karl Heinz B\u00fcrger, comandante della polizia tedesca nell'Italia Settentrionale\u2013 Est (Veneto e Lombardia Orientale) con sede a Verona, venne assegnato alla Legione Tagliamento il compito di conquistare il passo del Mortirolo, zona strategica che mette in comunicazione l'alta Valcamonica con la Valtellina e che da diverso tempo era diventato un nascondiglio sicuro per soldati americani fuggiti alla prigionia, disertori dell'esercito di Sal\u00f2 e partigiani. Inoltre era intenzione delle forze tedesche assicurarsi il pieno controllo della statale 42 del Tonale e della Mendola, vitale per i movimenti delle truppe in ritirata verso il Trentino e Bolzano che non potevano percorrere la statale 12 del Brennero.\nLa maggior parte delle forze tedesche si erano ritirate dalla valle lasciando alla \"Tagliamento\" il controllo della zona, sotto il comando del colonnello Merico Zuccari. I partigiani, con una forza complessiva di circa 250 combattenti al comando dell'ex capitano degli alpini, Romolo Ragnoli, comandante della Divisione Fiamme Verdi \"Tito Speri\", erano stati per\u00f2 nel frattempo avioriforniti dagli americani con armi e vettovagliamenti, ed avevano eseguito numerosi lavori di fortificazione sul passo ripristinando i trinceamenti della prima guerra mondiale.\nLe truppe fasciste, col supporto di pochi soldati tedeschi di una sezione di artiglieria, avevano progettato l'attacco per il mese di febbraio ma i partigiani, avvertiti dei preparativi, poterono organizzarsi e reperire anche un cannoncino da campagna. Il 22 part\u00ec l'azione ma gli attaccanti furono bloccati dal pesante fuoco di sbarramento e si ritirarono rimanendo impacciati nella neve. Le divise invernali, inoltre, erano di panno scuro e questo permise ai partigiani di bersagliarli con precisione.\nIl giorno successivo gli attaccanti provarono un attacco con pi\u00f9 uomini e riuscirono ad avvicinarsi pericolosamente alle linee dei difensori. Nonostante tutto non riuscirono per\u00f2 a sfondare e dovettero ritirarsi lasciando sul campo i corpi dei compagni morti che avevano con s\u00e9 molto materiale, tra cui bombe a mano, fucili Modello 91 e mitragliatrici.\nSeconda battaglia.\nLa mattina del 9 aprile Merico Zuccari ordin\u00f2 l'avvio dell'\"Azione Mughetto\", ossia al 63\u00ba Battaglione \"M\" della Legione Tagliamento di risalire la vallata e di portare nuovi attacchi alle forze partigiane asserragliate sul monte, pi\u00f9 forti dei precedenti. L'azione fu supportata anche da 300 uomini del II Battaglione di Waffen SS italiane dell'82\u00ba Reggimento Granatieri al comando del maggiore Sergio Bianchi, provenienti da Como, e da due Compagnie della 5\u00aa Brigata nera mobile alpina \"Enrico Quagliata\" al comando del tenente colonnello Arturo Pellegrini. Nonostante vari attacchi, nessuno di questi riusc\u00ec a piegare le linee dei partigiani. Fondamentale per la vittoria fu la posizione predominante delle Fiamme Verdi: questa era infatti un sistema in trincee e fortificazioni sulla cima della montagna del Mortirolo risalenti alla prima guerra mondiale, da cui bersagliavano facilmente le truppe nazi-fasciste.\nLo scontro pi\u00f9 aspro si ebbe il 19 aprile: alle 6:00 di mattina gli obici tedeschi, situati nel fondovalle, iniziarono a bombardare la sommit\u00e0 del passo. Il bombardamento termin\u00f2 all'incirca a mezzogiorno e si concentr\u00f2 su una cascina dove era stato localizzato il comando partigiano. Segu\u00ec quindi un attacco coordinato tra le forze della \"Tagliamento\", preponderanti, e alcuni reparti della Wehrmacht che cercavano di ritirarsi dalla Val Camonica: l'offensiva fu su un ampio fronte e prosegu\u00ec anche oltre l'inbrunire. A nulla servirono il coraggio e l'ottimo comportamento degli attaccanti poich\u00e9 le posizioni erano site troppo in alto; quando giunse la sera, protetti da granate fumogene, i nazi-fascisti si ritirarono lasciando per\u00f2 sul campo i feriti.\nNei giorni successivi continuarono gli assalti ma furono portati avanti per la maggior parte da sbandati in ritirata senza creare problemi ai difensori.\nIl 2 maggio, ultimo giorno di guerra, furono sparati anche gli ultimi colpi mentre gli ultimi reparti della 1\u00aa Legione d'assalto \"M\" \"Tagliamento\" ripiegarono in armi verso il passo del Tonale per arrendersi al CLN di Rev\u00f2 e a Fondo, in Trentino, il 5 maggio. Anche questa battaglia vide la piena vittoria dei partigiani."}
{"id": "1769863", "revid": "124924663", "url": "https://it.wikipedia.org/wiki?curid=1769863", "title": "Fauno Barberini", "text": "Il Fauno Barberini, o il \"Satiro ubriaco\", \u00e8 un'antica scultura greca di epoca ellenistica che raffigura un satiro dormiente, la cui fattura \u00e8 collocabile al 220 a.C. circa. L'opera \u00e8 conservata presso la Gliptoteca di Monaco (Inv. 218).\nStoria.\nProviene da Roma, dove fu ritrovata nei fossati di Castel Sant'Angelo attorno al 1624. Nel 1628 era gi\u00e0 nella collezione del cardinale Francesco Barberini. Fu ben presto una delle statue pi\u00f9 ammirate di Roma, paragonata per bellezza al mutilo Torso del Belvedere. Conservata in Palazzo Barberini, ove fu ammirata e descritta per due secoli, divenne oggetto di tentativi di acquisto gi\u00e0 nella seconda met\u00e0 del Settecento, come innumerevoli opere d'arte delle collezioni principesche romane nel periodo del Grand Tour. Il Fauno fu pi\u00f9 volte restaurato, le prime due volte nel 1628 e nel 1635 da Arcangelo Gonnelli, che gli diede una posizione sdraiata. Nel 1679 un nuovo restauro ad opera di Giuseppe Giorgetti e Lorenzo Ottoni cambi\u00f2 la posa della scultura, da sdraiata a seduta sopra una roccia. I due restauratori erano fortemente influenzati nella scelta, della posa dal fiume \"Nilo\" (fontana dei fiumi) del Bernini. Le integrazioni delle gambe e del braccio sinistro erano in stucco. Pi\u00f9 di un secolo dopo, nel 1799, il Fauno viene venduto direttamente dai Barberini, in grave crisi finanziaria, allo scultore e restauratore romano Vincenzo Pacetti, che lo restaura nuovamente sostituendo i pezzi in stucco con integrazioni in marmo. Pacetti sperava di vendere la scultura a un ricco acquirente straniero. Nel 1804, in seguito a una causa giudiziaria, i Barberini riuscirono a rientrare in possesso del Fauno.\nFu il principe ereditario Ludovico di Baviera, che stava allestendo la Gliptoteca di Monaco in quegli anni, ad acquistarlo nel 1814. Il cardinale Pacca fece porre un bando all'esportazione, anche su sollecitazione di Antonio Canova, perch\u00e9 questo capolavoro restasse a Roma; ma dopo alcuni anni di pressioni diplomatiche fu ottenuta la revoca del bando e la scultura part\u00ec da Roma alla fine del 1819. il 6 gennaio 1820 arriv\u00f2 a Monaco, ove fu collocata in un emiciclo a lei appositamente destinato da tempo nella Glyptothek. \nAltri interventi di restauro sono stati eseguiti nel 1972, rimuovendo la gamba destra inserita dal Pacetti, che nel 1986 \u00e8 stata reintegrata in modo pi\u00f9 adeguato. \n\u00c8 tuttora considerata un capolavoro dell'arte ellenistica.\nDescrizione.\nSebbene la statua a prima vista sembri un semplice giovane, in realt\u00e0 rappresenta un satiro: ha un pene di sostenute dimensioni, delle orecchie appuntite, la coda, una corona di edera e una pelle di pantera, tutte caratteristiche tipiche di queste figure mitiche.\nLa figura \u00e8 sdraiata su una roccia, il che farebbe pensare agli effetti del vino e quindi all'ebbrezza. Le gambe divaricate, la testa rivolta verso il giaciglio e le braccia riverse a fare da cuscino danno abilmente l'impressione di una posa complessa, esempio di virtuosismo in scultura."}
{"id": "1769865", "revid": "767487", "url": "https://it.wikipedia.org/wiki?curid=1769865", "title": "Io sono la legge", "text": "Io sono la legge (\"Lawman\") \u00e8 un film del 1971 diretto da Michael Winner.\nTrama.\nNella citt\u00e0 di Bannock, alcuni mandriani al servizio di Vincent Bronson, ricco proprietario terriero, durante una notte di follia, tra alcol e sommarie sparatorie, uccidono accidentalmente un anziano passante; lo sceriffo Jered Maddox, dopo aver scoperto l'identit\u00e0 e provenienza dei partecipanti alla scorribanda compila una lista con i loro nomi e si reca nella cittadina di Sabbath, con l'intento di arrestarli e condurli nella sua citt\u00e0 per essere processati.\nDurante il tragitto incontra uno dei mandriani presenti sulla lista, questo tenta di sfuggirgli e Maddox lo uccide, poi continua il viaggio verso Sabbath portando con s\u00e9 il corpo del mandriano per la sepoltura. Giunto in citt\u00e0 non \u00e8 ben visto dagli abitanti dato che l'omicidio del vecchio non \u00e8 accaduto a Sabbath, di conseguenza non vogliono che Maddox arresti o, peggio, uccida altri del posto. Inoltre Bronson, anch'esso presente nella lista, risulta essere il padrone di tutto.\nAnche lo sceriffo del luogo, il disilluso Cotton Ryan, mette in guardia Maddox, poi va da Bronson per avvisarlo dei nuovi guai, consigliandolo di costituirsi e poi eventualmente corrompere il giudice di Bannock, ma non viene ascoltato e, nonostante il divieto di altro spargimento di sangue da parte del proprietario terriero, altri proveranno a fermare Maddox morendo miseramente.\nNel momento in cui ci si prepara per la resa dei conti finale, Jered Maddox, ammorbidito dall'incontro con una sua vecchia fiamma, Laura Shelby, decide di lasciar perdere ed evitare altro sangue, purtroppo nulla si pu\u00f2 contro il destino e lo sceriffo \u00e8 costretto ancora ad uccidere e quindi a rinunciare al sogno di una vita tranquilla."}
{"id": "1769867", "revid": "767487", "url": "https://it.wikipedia.org/wiki?curid=1769867", "title": "Enrique Ballesteros", "text": "Carriera.\nClub.\nIn carriera ha conquistato anche quattro titoli uruguaiani: nel 1927 con il Rampla Juniors e tre consecutivi, dal 1935 al 1937 con il Pe\u00f1arol.\nNazionale.\nBallesteros succedette ad Andr\u00e9s Mazali tra i pali della \"Celeste\" nel 1930. In quello stesso anno vinse il titolo mondiale nell'edizione disputata proprio in Uruguay.\nCinque anni dopo vinse anche il Campeonato Sudamericano, equivalente all'attuale Coppa America."}
{"id": "1769877", "revid": "1305772", "url": "https://it.wikipedia.org/wiki?curid=1769877", "title": "Cigarettes &amp; Alcohol", "text": "Cigarettes &amp; Alcohol \u00e8 un singolo della band inglese Oasis. Scritto da Noel Gallagher, il brano fu pubblicato il 10 ottobre 1994 e fu la quarta canzone estratta da \"Definitely Maybe\", primo album della band, nonch\u00e9 il secondo singolo ad entrare nella top 10 della classifica inglese, arrivando al 7\u00ba posto (tre posti sopra il precedente singolo \"Live Forever\").\n\u00c8 il primo brano in cui emerge la sregolatezza dei fratelli Gallagher: la canzone mostra un appeal nei confronti di droga, sigarette e alcool, viste come rimedio alla noiosa vita da operaio. \"\u00c8 una canzone che contiene un'affermazione sul sociale\", ha detto Noel Gallagher in un'intervista nel 2010.\nIl riff principale della canzone presenta una notevole somiglianza con quello di \"Get It On\" dei T. Rex.\nVideo.\nNel videoclip della canzone la band si esibisce all'interno di un locale davanti ad un pubblico di fumatori e gente ubriaca.\nEsiste anche una versione del video in cui non compare in maniera esplicita il consumo di sigarette e alcolici.\nLati B.\n\"Cigarettes &amp; Alcohol\" \u00e8 l'unico singolo, insieme a \"Some Might Say\", ad avere tutte e tre le b-side incluse nella raccolta \"The Masterplan\". Si tratta di \"I Am the Walrus\" (una reinterpretazione dei Beatles registrata durante un concerto in Scozia), \"Listen Up\" e \"Fade Away\". Due di queste tre b-side andarono vicine all'inclusione nel greatest hits \"Stop the Clocks\", pubblicato nel 2006. In un'intervista riguardo \"Stop the Clocks\" intitolata \"Lock the Box\" Noel disse: \"Mi sarebbe piaciuto trovare un posto per \"Fade Away\", \"Listen Up\" e \"Let There Be Love\"\".\nNel marzo 2009 la band scozzese dei View ha fatto una reinterpretazione di \"Listen Up\" e ne ha caricato un video su YouTube, alla fine del quale ha chiesto agli Oasis di poter partecipare come supporter al loro tour mondiale."}
{"id": "1769879", "revid": "224863", "url": "https://it.wikipedia.org/wiki?curid=1769879", "title": "Canili", "text": ""}
{"id": "1769881", "revid": "827882", "url": "https://it.wikipedia.org/wiki?curid=1769881", "title": "DoubleDuck", "text": "DoubleDuck \u00e8 una serie di storie a fumetti di genere spionistico incentrate sull'omonimo protagonista, DoubleDuck, pubblicate dal 2008 sul settimanale \"Topolino\", edito da The Walt Disney Company Italia e poi dalla Panini Comics.\nIl personaggio venne ideato da Max Monteduro nel 2007. Dal 2008 al 2021 vengono pubblicati oltre sessanta episodi.\nTrama.\nDoubleDuck \u00e8 un agente della misteriosa \"Agenzia\" (il cui nome completo \u00e8 \"\"Agenzia talmente segreta da non avere nemmeno un nome\") che si occupa di sgominare in tutto il mondo complotti e cospirazioni di ogni genere. Il suo obiettivo \u00e8 quello di salvaguardare la sicurezza generale da chiunque la minacci.\nStoria editoriale.\nLa prima storia della serie \u00e8 iniziata sul n. 2735 di \"Topolino\" ed \u00e8 terminata nel n. 2738. In seguito sono state pubblicate tre storie singole rispettivamente sui numeri 2767, 2784 e 2790. Successivamente sono state pubblicate altre serie a episodi: \"DoubleDuck - Missione Cuore termico\" (nn. 2797-2800), \"DoubleDuck - Cacciatori e prede\" (nn. 2815-2818) e \"DoubleDuck - Una missione lunga tre giorni\" (nn. 2867-2870). Tra \"Cacciatori e prede\" e \"Una missione lunga tre giorni\" sono state pubblicate altre due storie dai titoli \"DoubleDuck - Hong Island\" (n. 2855) e \"DoubleDuck - Segreti in bella mostra\" (n. 2858). Sul numero 2871 \u00e8 stata pubblicata una storia dal titolo \"Chi ha incastrato DoubleDuck?\". Dal numero 2936 al numero 2939 \u00e8 stata pubblicata un'altra avventura in quattro parti dal titolo \"DoubleDuck - La macchina delle nuvole\". Sono seguite \"DoubleDuck - Codice Olimpo\", \"DoubleDuck - Pole Position\" e altre storie, tra cui, sui numeri 3153 e 3154, \"Timecrime\", crossover tra DoubleDuck e Pikappa.\nDoubleDuck Definitive Collection.\nDal giugno 2017 Panini Comics ha cominciato a riproporre la serie di DoubleDuck in volumi monografici, per la collana \"Definitive Collection\"."}
{"id": "1769885", "revid": "110157", "url": "https://it.wikipedia.org/wiki?curid=1769885", "title": "Coppa Mitropa 1979-1980", "text": "La Coppa Mitropa 1979-1980 fu la trentottesima edizione del torneo e venne vinta dagli italiani dell', al primo titolo nella competizione.\nDa questa edizione la Coppa divenne una specie di Coppa dei campioni di Serie B. Parteciparono da quest'edizione in poi le squadre che avevano vinto l'anno precedente i campionati di calcio di secondo livello di quattro nazioni europee (Italia, Cecoslovacchia, Ungheria e Jugoslavia).\nTorneo.\nRisultati.\n\"Gare giocate il 19 settembre\"\n\"Gare giocate il 3 ottobre\"\n\"Gare giocate il 24 ottobre\"\n\"Gare giocate il 7 novembre\"\n\"Gare giocate il 19 marzo\"\n\"Gare giocate il 9 aprile\""}
{"id": "1769888", "revid": "3791", "url": "https://it.wikipedia.org/wiki?curid=1769888", "title": "Guangzhou", "text": ""}
{"id": "1769890", "revid": "767487", "url": "https://it.wikipedia.org/wiki?curid=1769890", "title": "Amici Ahrarara", "text": "Amici ahrarara \u00e8 un film del 2001, scritto e diretto da Franco Amurri, primo film del duo comico Fichi d'India.\nTrama.\nBruno e Max Melchiorri, due cugini squattrinati, hanno in comune la passione di inventori, dalla quale non riescono a ricavare profitto, anche a causa del burbero zio Giannangelo che non li ha mai voluti finanziare. Lo zio li ha sempre mal sopportati al punto da non inserirli nemmeno come beneficiari della sua eredit\u00e0, nonostante sia stato colpito da un ictus e sembra abbia poco tempo da vivere. In pi\u00f9 i nipoti sono tecnici di laboratorio alle sue dipendenze nella sua fabbrica di cosmetici, da anni in attesa di una promozione e di un incarico maggiormente appagante.\nCome ultima speranza, i due si riducono a travestirsi da donne, Max dall'avida parente Enrica, intenzionata a qualunque costo ad avvelenare astutamente lo zio per poterne riscuoterne l'eredit\u00e0, Bruno ne approfitta per travestirsi da Zia Federica che lo zio, dopo che il malore che gli ha provocato alcuni acciacchi cerebrali, crede sia ancora in vita, per tentare di fargli modificare il testamento a loro favore a scapito dei viscidi parenti. Mentre il loro piano sta avendo successo, una ricaduta inaspettata provoca allo zio la perdita della memoria, ma che allo stesso tempo lo tramuta in una persona dal carattere premuroso. Dopo averlo fatto uscire di nascosto dall'ospedale travestiti da portantini, tentano cos\u00ec in ogni modo di portarlo in luoghi da lui frequentati in giovent\u00f9 affinch\u00e9 gli facciano tornare la memoria, ma la polizia sospetta si tratti di un sequestro e si mette quindi sulle loro tracce."}
{"id": "1769895", "revid": "767487", "url": "https://it.wikipedia.org/wiki?curid=1769895", "title": "Beiteddine", "text": "Beiteddine (), ossia \"Casa della religione\", \u00e8 una citt\u00e0 del Libano, di circa 2.500 abitanti, capoluogo del distretto dello Shuf, dove forte \u00e8 la presenza drusa. \nSi trova in una zona collinare a circa 50\u00a0km a sud di Beirut.\nLa citt\u00e0 fu edificata per volere dell'Emiro cristiano Bashir Shihab II ai primi del XIX secolo, fungendo da sua residenza sovrana e suo luogo di sepoltura.&lt;br&gt;\nAttualmente funge da residenza estiva del presidente della Repubblica libanese."}
{"id": "1769897", "revid": "404449", "url": "https://it.wikipedia.org/wiki?curid=1769897", "title": "Edificio scolastico di viale Brigate Partigiane", "text": "L'edificio scolastico di viale Brigate Partigiane \u00e8 un edificio situato in viale Brigate Partigiane 21-27 a Grosseto, in Toscana.\nRealizzato in origine per ospitare una scuola elementare, \u00e8 divenuto successivamente sede dell'istituto tecnico professionale Luigi Einaudi e dal 2011 ospita le classi degli indirizzi \"grafica e comunicazione\" e \"servizi commerciali e moda\" del polo Luciano Bianciardi.\nStoria.\nNel 1957 il comune di Grosseto band\u00ec un concorso appalto per la costruzione di una scuola elementare per sedici aule. Dopo aver selezionato alcuni dei gruppi partecipanti, venne indetto un concorso di secondo grado a seguito del quale fu dichiarato vincitore il progetto di Giorgio Giuseppe Gori e Rosario Vernuccio. Su richiesta della committenza, vennero apportate alcune modifiche agli elaborati, sia per quanto concerneva l'impianto che i materiali (la copertura in marsigliesi diviene in eternit). Il progetto definitivo fu approvato dalla commissione edilizia il 15 febbraio 1960 e i lavori, eseguiti dall'impresa Carlo Sartiani di Grosseto, furono avviati poco dopo. La scuola venne inaugurata nel settembre del 1961.\nNel 1990 l'edificio pass\u00f2 da scuola elementare a istituto tecnico professionale: ci\u00f2 rese insufficiente sia il numero delle aule che la dotazione dei servizi. Nel 2011 venne istituito il polo superiore Luciano Bianciardi, la cui sede centrale \u00e8 ospitata nel poco distante palazzo di piazza De Maria, e da allora vi trovano spazio le classi degli indirizzi \"grafica e comunicazione\" e \"servizi commerciali e moda\".\nIl notevole livello di definizione del progetto di Gori e la buona esecuzione dell'opera giustificano il pi\u00f9 che sufficiente stato di conservazione della scuola, tanto pi\u00f9 significativo se si considera che dal 1961 sino a oggi non vi \u00e8 stato compiuto alcun intervento significativo (unica eccezione il risanamento della copertura a onduline di amianto).\nDescrizione.\nContesto urbanistico.\nLa scuola \u00e8 situata poco distante dal centro cittadino, nel sobborgo fuori Porta Vecchia, lungo il viale delle Brigate Partigiane che verso sud si ricongiunge all'Aurelia e alla viabilit\u00e0 di grande collegamento e verso nord si prolunga nel viale Mascagni, costituendo il principale asse di attraversamento di questa porzione sud-orientale di citt\u00e0. L'edificio \u00e8 collocato in un lotto d'angolo compreso tra viale Brigate Partigiane (ovest), piazza della Libert\u00e0 (slargo circolare nel quale converge la viabilit\u00e0 circostante) e via dei Barberi (nord) e confina verso est con un'area destinata a attrezzature scolastiche e impianti sportivi, la cosiddetta \"Cittadella degli studenti\".\nSul fronte principale la scuola presenta un piccolo giardino, con manto erboso e alberature, mentre il retro \u00e8 caratterizzato da un'area a parcheggio (con accesso dalla via dei Barberi) perimetrata da alberature. Il tessuto edilizio circostante, edificato tra gli anni cinquanta e sessanta, \u00e8 costituito da un'edilizia residenziale a prevalente tipologia in linea su quattro e cinque piani fuori terra.\nL'esterno.\nL'edificio presenta un impianto e una volumetria articolate, sviluppate su uno e due piani fuori terra. Esso si connota per il ricorso alla muratura - a mattone faccia vista e a intonaco - come elemento qualificante dell'architettura (rifiutando l'uso di una prefabbricazione sin troppo abusata nell'ambito dell'edilizia scolastica) e per la diversa articolazione dei singoli corpi: le aule, i servizi, gli spazi amministrativi e gli accessi.\nL'impianto a \"T\" permette al progettista la chiara distribuzione delle funzioni: i due corpi delle aule (ortogonali e divisi in nuclei di cinque ciascuno) affacciano rispettivamente a est e a sud cos\u00ec da definire i fronti del giardinetto interno; quello degli uffici, ortogonale all'asse di via Brigate Partigiane, accompagna linearmente il portico d'ingresso.\nIl fronte sulla via principale \u00e8 caratterizzato dalla giustapposizione di tre diversi nuclei: da nord verso sud rispettivamente il portico su cui affaccia il vano rettangolare dall'atrio, la cortina intonacata e con luci a nastro del corridoio e infine il pergolato, ortogonale all'asse della strada, che segnala l'ingresso principale a fianco del quale si allinea, separato da un'aiuola rettangolare e a conclusione dell'edificio, il corpo degli uffici. Il porticato \u00e8 caratterizzato dall'esplicito richiamo all'architettura laterizia rurale della maremma: una teoria di 6 pilastri in mattoni sorregge una copertura a ampia falda che vuole costituire uno spazio di aggregazione all'aperto per i bambini. Sul lato settentrionale del portico \u00e8 visibile il fianco della scala, collegamento esterno tra i due piani delle aule. Il pergolato d'ingresso propone lo stesso tema del percorso coperto sostenuto da quattro pilastri in mattoni per lato (pi\u00f9 sottili rispetto a quelli del portico) ed \u00e8 caratterizzato in testata da un setto in mattoni che segnala l'ingresso e su uno dei due lati da una panca di seduta, sempre in mattoni.\nIl retro dell'edificio, con giardinetto a pianta quadrangolare oggi adibito a parcheggio, \u00e8 definito da due fronti ortogonali: quello occidentale \u00e8 scandito dalla griglia modulare delle facciate delle aule (cinque per piano), risolta al piano terra con un sistema di aperture risultante dalla giustapposizione di una porta (accesso diretto all'aula), due ampie finestre rettangolari e tre luci rettangolari sovrastanti; al primo piano da un nastro vetrato verticale seguito da tre finestre rettangolari, con luci sovrastanti. La cortina muraria \u00e8 intonacata e il primo piano aggetta leggermente sul sottostante. Il lato meridionale \u00e8 invece costituito da un corpo a un unico piano con paramento in mattoni nel quale sono ritagliati un'ampia porta a vetri e una teoria di luci a nastro: all'interno sono situati i servizi e il corridoio di accesso al secondo corpo delle aule. Il lato meridionale dell'edificio, prospiciente un giardino di servizio condiviso con l'attiguo asilo, \u00e8 dato dalla giustapposizione di due diversi corpi, ambedue a sviluppo longitudinale e su un unico piano: il corpo delle aule, caratterizzato come il precedente dalla facciata modulare intonacata, e quello degli uffici e della residenza del custode, con paramento in mattoni.\nL'interno.\nPer quanto concerne l'interno, l'ingresso situato in posizione baricentrica distribuisce alla zona degli uffici e ai due corridoi di accesso alle aule: la scala esterna a due rampe (di servizio) e la scala interna attigua alla direzione conducono al ballatoio del primo piano di accesso alle cinque aule sovrastanti.\nCritica.\nSecondo il critico Giovanni Klaus Koenig (1968), in quest'opera Gori consegue una sintesi notevole tra forma e funzione, sintesi che nelle architetture successive non si realizzer\u00e0 pi\u00f9 cos\u00ec pienamente: l'opera \u00e8 esemplare per la correttezza e la semplicit\u00e0 dei particolari, studiati e realizzati come se fossero prototipi di una serie; \u00e8 infatti estremamente raro veder congiunti la massima economia con il miglior risultato."}
{"id": "1769900", "revid": "124357781", "url": "https://it.wikipedia.org/wiki?curid=1769900", "title": "Alfa Romeo Grand Prix", "text": "La Grand Prix \u00e8 un'autovettura da competizione prodotta dall'ALFA (divenuta in seguito Alfa Romeo) dal 1914 ed al 1921.\nIl contesto.\nI risultati ottenuti dalla 40-60 HP nelle gare sportive spinsero la casa del Biscione ad iniziare a progettare un modello espressamente per partecipare ai Gran Premi di automobilismo, che riscuotevano sempre maggior interesse da parte del pubblico rispetto alle gare di resistenza, secondo la nuova \"Formula Grand Prix,\" che stabiliva la cilindrata massima di 4,5 litri ed un peso minimo in ordine di marcia di 1100 kg. Nel 1914 nacque, grazie a Giuseppe Merosi, l'ALFA Grand Prix che derivava dalla 40-60\u00a0HP, dato che la realizzazione da zero di un nuovo modello avrebbe assorbito troppe risorse finanziarie, e che fu la prima auto progettata dalla casa del Biscione a essere destinata esclusivamente alle competizioni.\nStoria.\nIl modello era caratterizzato da innovazioni meccaniche notevoli. Infatti il motore della Grand Prix \u00e8 un quattro cilindri in linea a corsa lunga con distribuzione a due alberi a camme in testa, quattro valvole e due candele per cilindro, camera di scoppio a tetto da 4458 cm\u00b3 di cilindrata (alesaggio x corsa\u02d0 100 x 143 mm) che erogava una potenza di 88 CV a 2.950 giri.\nQuest'unit\u00e0 motrice fu il primo motore della casa del Biscione ad avere queste caratteristiche e fu pertanto il precursore sia del propulsore bialbero Alfa Romeo che del sistema di accensione Twin Spark, che furono applicati qualche decennio dopo sulle auto di serie. Nello specifico tale propulsore spingeva la Grand Prix a 148 km/h sul chilometro lanciato.\nNell'estate del 1914 la messa a punto della vettura era ormai completata, ma la prevista partecipazione della vettura al Gran Premio di Francia che si sarebbe disputato a Lione il 4 luglio, fu disdetta all'ultimo momento, per ragioni ufficialmente mai espresse, ma facilmente riconducibili alla delicata posizione internazionale dell'Italia dopo l'attentato di Sarajevo. La dirigenza ALFA, allo scoppio del primo conflitto mondiale, decise di sospendere il programma sportivo unitamente alla produzione automobilistica, per avviare quella bellica, ricoverando la Grand Prix al sicuro dentro una fabbrica di prodotti farmaceutici di Milano.\nLa costruzione di automobili ricominci\u00f2 solo nel 1920, con il nuovo marchio Alfa Romeo, riproponendo i modelli d'anteguerra, senza dimenticare l'impegno sportivo, per\u00f2 durante la fase di riconversione industriale sarebbe stato impensabile realizzare una vettura da competizione in tempi brevi. Fu per questo motivo che il nuovo proprietario dell'azienda, Nicola Romeo, decise di affidare la Grand Prix alle cure di Merosi, per un veloce aggiornamento che consentisse la partecipazione a qualche gara, in attesa di lanciare nuovi modelli.\nLa versione evoluta, ora denominata Alfa Romeo Grand Prix per via del cambio di propriet\u00e0, tra il 1919 ed il 1920 partecip\u00f2 a numerose gare con discreti risultati, dal Circuito del Mugello, alla Parma-Berceto e al Circuito di Brescia, condotta da Nino Franchini, Antonio Ascari e Giuseppe Campari. Quest'ultimo, al Gentlemen Grand Prix di Brescia, fu costretto al ritiro per una perdita di refrigerante dal radiatore.\nNel 1921 si provvide a rifare il basamento e la coppa in una speciale lega di alluminio, detta elektron, per ridurre il peso della vettura e migliorare il sistema di comando delle valvole. La vettura, cos\u00ec migliorata, veniva accreditata di 102\u00a0CV e di una velocit\u00e0 massima vicina ai 150\u00a0km/h e ottenne dei successi di categoria ma nel 1922, a causa dell'ossidazione delle parti in elektron, la vettura divenne inservibile e venne alienata."}
{"id": "1769906", "revid": "1851848", "url": "https://it.wikipedia.org/wiki?curid=1769906", "title": "Costanzo Celestini", "text": "Carriera.\nGiocatore.\nCentrocampista del Napoli dalla stagione 1979-1980 alla stagione 1986-1987, salvo nel 1981-1982, quando venne ceduto in prestito al .\nDopo la vittoria dello scudetto con i partenopei, peraltro senza mai scendere in campo a causa di un grave infortunio, venne ceduto all' e l'anno dopo al , dove milit\u00f2 fra il luglio e il novembre del 1988. In seguito abbandon\u00f2 la Serie A e gioc\u00f2 per quattro anni nell' in Serie B, di cui divenne anche capitano. Successivamente si trasfer\u00ec all' in Serie C1, per poi chiudere la carriera nella Juve Stabia, sempre in C1.\nAllenatore.\nAppese le scarpe al chiodo, nel 1997 cominci\u00f2 la carriera di allenatore nel \"Capri Isola Azzurra\", per poi diventare nel 2001 vice allenatore del , in Serie C2. All'inizio della stagione 2002-03 assunse l'incarico di primo allenatore della societ\u00e0 campana ma, a causa di una lunga squalifica, venne esonerato.\nLa stagione successiva si trasfer\u00ec in Liguria, dove rimarr\u00e0 per molti anni: si accas\u00f2 alla Lavagnese, in Serie D, per due stagioni, per poi passare alla guida del neopromosso Sestri Levante. Qui condusse un campionato di vertice fino alla fine del girone di andata, ma il disastroso girone di ritorno gli cost\u00f2 l'esonero, dato che l'obiettivo del Sestri Levante era la Serie C2.\nNel 2006 allen\u00f2 la Virtus Entella, in Eccellenza, con cui termin\u00f2 il campionato al secondo posto, venendo successivamente eliminato agli spareggi nazionali. Esonerato prima dell'inizio della nuova stagione, venne chiamato in Serie D dal Savona, ma la sua esperienza termin\u00f2 nuovamente con l'esonero.\nNella stagione 2008-2009 si accomod\u00f2 sulla panchina della Caperanese, squadra di Chiavari militante in Eccellenza. Nel primo anno si piazz\u00f2 al 9\u00ba posto con 41 punti, mentre nel secondo port\u00f2 la squadra alla promozione in Serie D, prima volta nella sua storia, tramite gli spareggi. Il 13 dicembre 2010 venne esonerato a sorpresa dopo una serie di risultati negativi, anche se la squadra, con 25 punti, si trovava in una posizione in classifica non preoccupante.\nNel campionato 2011-2012, dopo aver diretto un paio di allenamenti del Pontedecimo (Eccellenza), che lasci\u00f2 a causa di contrasti con la societ\u00e0 genovese, approd\u00f2 alla guida del Rapallo nel campionato di Promozione, sostituendo Alberto Mariani. Dopo 19 giornate e una sola sconfitta, contro gli spezzini del Tarros Romito, l'allenatore venne esonerato dalla societ\u00e0 bianconera il 23 febbraio 2012.\nNella stagione 2012-2013 fu, insieme ad Adelio Colombo, il responsabile del Settore Giovanile del Santa Maria del Taro, club di Promozione ligure per il quale svolse anche il ruolo di allenatore dei \"Giovanissimi\" e dei \"Pulcini B\". Il 13 febbraio 2013, per\u00f2, venne sollevato dall'incarico.\nA giugno fece ritorno al Rapallo, ora retrocesso in Prima Categoria. La nuova avventura sulla panchina rapallina dur\u00f2 per\u00f2 poco, dato che per problemi economici la societ\u00e0 non scese in campo nelle prime due giornate di campionato e gi\u00e0 alla terza si ritir\u00f2 dal campionato.\nNel febbraio del 2014 \u00e8 diventato l'allenatore del Verbano (Eccellenza lombarda), con cui ha disputato un ottimo campionato. Nelle stagioni successive la squadra ha occupato sempre le prime posizioni in classifica, centrando in due occasioni i playoff.\nNel giugno del 2018 dopo 12 anni torna al Sestri Levante voluto dal patron Stefano Risaliti, gi\u00e0 Direttore Generale all\u2019Entella e suo presidente alla Caperanese. Il 12 maggio 2019 la squadra retrocede in Eccellenza dopo aver perso i play-out con l\u2019Arconatese e Celestini il 23 maggio viene sostituito da Alberto Ruvo.\nNell\u2019estate del 2020 diventa il nuovo allenatore dell\u2019RG Ticino, nuovo club della provincia di Novara, conquistando subito una storica promozione in Serie D. Nel dicembre 2021 viene esonerato."}
{"id": "1769911", "revid": "6923", "url": "https://it.wikipedia.org/wiki?curid=1769911", "title": "Fortificazioni della Nuova Francia", "text": "Questa \u00e8 una lista dei forti costruiti dal governo francese o dalle compagnie francesi dove in seguito divenne il Canada e gli Stati Uniti.\nStoria.\nBench\u00e9 precarie le prime fortificazioni francesi in Nordamerica risalgono al Cinquecento.\nConvinto dell'importanza di creare degli insediamenti per controllare gli Irochesi, il governatore generale della Nuova Francia Louis de Buade de Frontenac part\u00ec da Montr\u00e9al il 29 giugno 1673, accompagnato da quattrocento uomini, per recarsi nel Lago Ontario e fondare Fort Cataracoui. Dopo la costruzione del forte, Frontenac ricevette il capo indiano degli Irochesi per proporgli un trattato di pace. Nel 1677 Ren\u00e9-Robert Cavelier de La Salle ordin\u00f2 la ricostruzione di Fort Catarocoui in pietra con la nuova denominazione di Fort Frontenac e, successivamente, di Fort Niagara, di Fort Saint-Jospeh e di Fort Cr\u00e8vecoeur.\nFort Frontenac venne abbandonato per alcuni anni, ma dopo aver ripreso la carica di governatore generale nel 1689 De La Bouade fece ricostruire il \"suo\" forte, diventando poi la base per le esplorazioni della regione dei Grandi Laghi e della Valle del Mississippi.\nDopo la perdita della regione del \"Mare del Nord\" (Baia di Hudson), a seguito del Trattato di Utrecht, Versailles autorizz\u00f2 la costruzione di nuovi insediamenti ad ovest e a sud di Montr\u00e9al e, dopo la rivendicazione di tutto il territorio che andava dai Grandi Laghi fino al Golfo del Messico, il \"Pays des Illinois\" o \"Alta Louisiana\" rivest\u00ec un ruolo strategico per l'impero francese in Nordamerica. A met\u00e0 Settecento la Nuova Francia era disseminata di molti forti in tutto l'enorme territorio che andava dalla regione dei Grandi Laghi fino al Golfo del Messico."}
{"id": "1769918", "revid": "1318658", "url": "https://it.wikipedia.org/wiki?curid=1769918", "title": "Zanzibar (citt\u00e0)", "text": "La citt\u00e0 di Zanzibar (in inglese: \"Zanzibar City\", in swahili: \"Jiji la Zanzibar\", in arabo \u0645\u062f\u064a\u0646\u0629 \u0632\u0646\u062c\u0628\u0627\u0631) conosciuta anche come Zanzibar Town, \u00e8 la capitale e la pi\u00f9 grande citt\u00e0 di Zanzibar. La sua popolazione era di persone nel 2002. La citt\u00e0 sorge sulla costa occidentale dell'isola di Unguja (la pi\u00f9 grande isola dell'arcipelago di Zanzibar e spesso anch'essa chiamata informalmente \"Zanzibar\") e comprende Stone Town, il centro storico, che dal 2000 \u00e8 Patrimonio dell'Umanit\u00e0 UNESCO. "}
{"id": "1769925", "revid": "404449", "url": "https://it.wikipedia.org/wiki?curid=1769925", "title": "Scuola elementare Aristide Gabelli", "text": "La scuola elementare \"Aristide Gabelli\" \u00e8 un'architettura scolastica contemporanea situata in via Sicilia a Grosseto.\nStoria.\nNel 1957 il comune di Grosseto indisse due concorsi per realizzare due edifici scolastici da destinare a scuola elementare in due nuove zone di espansione della citt\u00e0: fuori Porta Vecchia in direzione sud-est, e lungo il nuovo quartiere del viale della Pace, che andava formandosi nel settore nord-orientale della citt\u00e0. Per il primo edificio risult\u00f2 vincitore il progetto di Giorgio Giuseppe Gori, mentre per il secondo vinse il progetto dell'architetto Italo Gamberini.\nNel gennaio del 1958 la commissione esaminatrice richiese a Gamberini alcune modifiche che, assimilate, portarono al progetto definitivo, approvato l'8 marzo dello stesso anno. I lavori, avviati nel 1958, vennero condotti a termine in poco pi\u00f9 di un anno e la scuola fu inaugurata nel settembre del 1960.\nNel 1995 la pubblica amministrazione stabil\u00ec di procedere a un generale restauro dell'edificio, onde adattarlo alle moderne necessit\u00e0 e ai necessari adeguamenti impiantistici. Il progetto, redatto nel marzo del 1996 dall'architetto Annalisa Camarri dell'Ufficio tecnico del Comune, prevedeva una generale ristrutturazione (demolizione e rifacimento dei pavimenti interni ed esterni, sostituzione degli infissi e della pensilina, creazione di una scala di sicurezza esterna) e la realizzazione di un nuovo corpo di quattro aule, ortogonale al retro del volume della palestra, sull'area che occupata dal campetto di pallacanestro. I lavori, per un importo totale di lire, vennero avviati a partire dal giugno del 1998 e conclusi nel 1999.\nDescrizione.\nContesto urbanistico.\nLa scuola si trova in un quartiere situato all'estremit\u00e0 orientale del centro storico di Grosseto, attestato a nord dell'asse diagonale di viale della Pace, principale arteria di scorrimento e di collegamento di questa parte di citt\u00e0. Tale zona, a prevalente carattere residenziale, \u00e8 stata edificata a partire dagli anni cinquanta ed \u00e8 caratterizzata da un'edilizia in linea (su tre, quattro e cinque piani) sulla quale si staglia la mole imponente del campanile e della cupola della basilica del Sacro Cuore di Ges\u00f9 in piazza Galeazzi. L'area di pertinenza della scuola \u00e8 delimitata a est dalla via Sicilia \u2013 sulla quale si attestano un istituto professionale (sull'altro lato rispetto alla scuola elementare) e un campo di calcio, confine meridionale del giardino scolastico \u2013 e a ovest dalla via Emilia, dove \u00e8 situato l'accesso di servizio al giardino. Il lotto presenta una forma irregolare ed \u00e8 destinato a verde (manto erboso con alberature ad alto fusto \u2013 pini e cipressi \u2013 sui due fronti stradali) e attrezzature sportive (campetto di pattinaggio all'angolo occidentale).\nL'esterno.\nL'edificio presenta un impianto e una volumetria articolate, sviluppate su uno e due piani fuori terra. Dal punto di vista distributivo il progetto si caratterizza per l'attento studio dei percorsi interni e per la ricerca della miglior esposizione delle aule e da quello formale per lo sviluppo orizzontale dei volumi, le cui superfici presentano la doppia campitura a paramento lapideo (calcare ad \"opus incertum\") e a intonaco con risalto della struttura portante in cemento.\nLa planimetria della scuola si articola in cinque diversi nuclei, collegati dall'elemento longitudinale dell'atrio corridoio: all'estremit\u00e0 occidentale \u00e8 situata la palestra, a sud sono posti i due nuclei degli uffici e delle aule (rispettivamente perpendicolare e parallelo all'asse del corridoio), all'estremit\u00e0 orientale un secondo corpo di aule, ruotato di 60\u00b0 rispetto all'asse longitudinale, e a nord, collegato da un passaggio che funge anche da accesso alle aule del piano superiore, il corpo a pianta circolare dei laboratori. Tale impianto fa s\u00ec che l'intero edificio suggerisca l'idea di una serie di padiglioni immersi nel verde. Il fronte principale \u2013 al quale si accede, varcato l'ingresso nel muro di cinta a bozze in calcare, da una pensilina in metallo \u2013 risulta cos\u00ec articolato: la palestra presenta una partitura intonacata scandita orizzontalmente in tre fasce (vetro-muro-vetro) e conclusa dall'andamento mistilineo delle cinque volte a botte; il corpo degli uffici (che come la palestra si affaccia su un piccolo giardinetto) \u00e8 un semplice volume finestrato il cui fianco meridionale, cieco, diviene parte integrante della recinzione lapidea. Il volume delle aule ha un fronte rettangolare su due livelli, intonacato e compreso tra i fianchi aggettanti in pietra, caratterizzato da cinque ampie aperture per piano: quella al piano terra, precedute da gradini, permettono l'accesso diretto dalle aule al giardino. All'estremit\u00e0 orientale del fronte, il secondo nucleo di aule, raccordato al precedente tramite due passaggi vetrati che delimitano un piccolo erbario, si articola su di un unico volume, finestrato su ambedue i fronti con finestre e luci sovrastanti e concluso dal volume in pietra, di minor altezza, dei servizi.\nIl retro dell'edificio, che si affaccia sul giardino interno, presenta un disegno molto meno calibrato e convincente: da est verso ovest, alla parete finestrata del corridoio succedono il corpo \u2013 intonacato e con finestre a nastro \u2013 dei servizi, il corridoio vetrato di accesso alla rotonda, situata su una collinetta ad una quota superiore rispetto alla scuola ed anch'essa completamente finestrata, il fronte intonacato e con luci a nastro degli uffici e la parete cieca della palestra, conclusa dall'attico vetrato della copertura voltata.\nL'interno.\nPer quanto concerne l'interno, dalla pensilina si accede al centrale atrio quadrato, ampio e ben illuminato: da qui si raggiungono tutti i locali al piano terra e, tramite una rampa che risolve funzionalmente e precocemente il tema degli accessibilit\u00e0 degli spazi collettivi per portatori di handicap, le aule poste ai piani superiori; queste sono caratterizzate dalla presenza di luci negli shed che, assieme alle ampie finestre in facciata, garantiscono un'ottima illuminazione naturale.\nCritica.\nUn accenno critico riscontrato \u00e8 quello di Giovanni Klaus Koenig (1968) il quale, riferendosi pi\u00f9 in generale all'architettura gamberiniana tra gli anni cinquanta e settanta, ne nota la sapienza costruttiva e la capacit\u00e0 di resistere egregiamente al passare del tempo."}
{"id": "1769930", "revid": "124755127", "url": "https://it.wikipedia.org/wiki?curid=1769930", "title": "Conservatorismo negli Stati Uniti d'America", "text": "Il conservatorismo statunitense si differenzia per molti versi da quello europeo. Sebbene non manchino varianti dello stesso (pi\u00f9 inclini al conservatorismo liberale o a quello nazionale di stampo europeo) e nei diversi periodi storici abbia avuto diverse sfaccettature, esso si \u00e8 caratterizzato in modo del tutto singolare. Il movimento conservatore \u00e8 stato a lungo minoritario in entrambi i partiti e solo negli ultimi quarant'anni si \u00e8 insediato stabilmente nel Partito Repubblicano, essendo stato precedentemente forte soprattutto negli Stati del Sud, dominati dal Partito Democratico.\nDefinizione.\nSe la \"Old Right\", che si oppose al New Deal di Franklin Delano Roosevelt, si caratterizzava per una posizione \"libertarian\" in economia e isolazionista in politica estera, il conservatorismo che si \u00e8 affermato negli ultimi quarant'anni con Barry Goldwater, Ronald Reagan e George W. Bush, ha subito un'evoluzione in senso interventista verso l'estero, anche grazie al contributo dei neoconservatori, un gruppo di elettori moderati e conservatori, delusi dalle politiche sempre pi\u00f9 progressiste Partito Democratico.\nOggi i conservatori statunitensi si distinguono da quelli europei per l'intensit\u00e0 con la quale sostengono il liberismo (nell'accezione di libertarianismo e di Stato minimo) e soprattutto per la caratterizzazione religiosa e cristiana. Il successo del movimento conservatore, e dunque del Partito Repubblicano negli ultimi decenni, \u00e8 dovuto precisamente al connubio tra liberismo economico e difesa dei valori cristiani.\nSebbene, come detto, queste posizioni si sposino nella stragrande maggioranza dei membri del Partito Repubblicano, i conservatori si distinguono in due filoni culturali: i \"libertarians\" e i conservatori sociali. I primi sostengono i diritti e le libert\u00e0 individuali, il principio del governo limitato, la necessit\u00e0 di ridurre il peso del governo (\"small government\") e di far quadrare i bilanci dello Stato (conservatorismo fiscale). I secondi, invece, enfatizzano i temi etici e si caratterizzano per la loro opposizione di aborto, eutanasia, matrimonio omosessuale e fecondazione artificiale. Nel campo dei conservatori sociali, molto importante \u00e8 l'influenza della \"religious right\". Riguardo alla politica estera, se i primi tendono a essere per lo pi\u00f9 non-interventisti nel campo delle relazioni internazionali, i secondi, influenzati grandemente dalle tesi neoconservatrici, sostengono una politica estera molto pi\u00f9 aggressiva volta a contrastare il terrorismo.\nNel Partito Democratico sono conservatori i membri della \"Blue Dog Coalition\", che si caratterizzano per le loro posizioni conservatrici in campo etico-sociale, per l'appoggio dato ai Repubblicani in politica estera e per il sostegno dato alle tesi protezioniste. Recentemente molti \"Blue Dogs\", che provengono soprattutto dal Sud e dal Sud-Ovest degli Stati Uniti, si sono in larga parte opposti alla riforma sanitaria proposta dal presidente democratico Barack Obama. Questa componente era decisamente in auge durante la presidenza di Bill Clinton, ma la sua influenza si sta affievolendo, vista l'estrema polarizzazione che ha portato alla scomparsa del filone progressista nel Partito Repubblicano e allo spostamento a sinistra della linea politica democratica.\nA questo punto pu\u00f2 essere utile approfondire alcuni dei principali filoni del conservatorismo americano: conservatorismo sociale, teoconservatorismo, neoconservatorismo e paleconservatorismo.\nConservatorismo sociale.\nIl \"conservatorismo sociale americano\" \u00e8 quella corrente del conservatorismo di questo Paese che si occupa prevalentemente delle tematiche etico-sociali, opponendosi strenuamente all'aborto, alla fecondazione artificiale, all'eutanasia e proponendo politiche generose nei confronti delle famiglie, considerate cellule\nfondamentali della societ\u00e0. \nI social-conservatori sono molto influenzati dalla Christian right e sostengono il neoconservatorismo, una fascia della politica estera americana molto aggressiva volta a contrastare il terrorismo.\nTeoconservatorismo.\nIl teoconservatorismo \u00e8 una corrente del movimento conservatore americano che, oltre ad abbracciare le posizioni care ai conservatori sociali di cui sopra, prefigura una meno netta distinzione tra sfera religiosa e dello Stato e fa discendere le sue posizioni, non tanto dalla tradizione come fanno i conservatori sociali, ma dalla Sacra Scrittura.\nCon il termine \"teocon\" (\"theocon\") ci si riferisce solitamente ad appartenenti a branche del mondo cristiano che sono schierati su posizioni considerate conservatrici, o che uniscono un'ideologia politicamente conservatrice con la difesa di alcuni temi sociali a forte impronta religiosa. Si tratta in genere di appartenenti alla tradizione evangelica degli Stati Uniti. Spesso il termine \u00e8 erroneamente confuso con neocon. Sebbene alcuni \"theocons\" possano essere vicini al movimento \"neocon\" e viceversa, si tratta di due concetti molto diversi, riferendosi, il primo, al rapporto tra politica e religione e, il secondo, a una particolare teoria di politica estera.\nNeoconservatorismo.\nIl neoconservatorismo \u00e8 una corrente che si occupa prevalentemente di politica estera. Di origine \"liberal\", i neoconservatori sono pi\u00f9 aperti nel campo dei temi etici rispetto ad altre correnti conservatrici, non si oppongono pi\u00f9 di tanto ai principi del \"big government\" e propongono solo limitate restrizioni alla spesa sociale. Dal punto di vista della politica estera, il movimento sostiene l'utilizzo della forza militare, se necessario in maniera unilaterale, per sostituire regimi dittatoriali con democrazie. Questa visione \u00e8 contraria all'internazionalismo, al realismo e all'isolazionismo.\nPaleoconservatorismo.\nErede della \"Old Right\", forte soprattutto nel Midwest del Paese, il paleoconservatorismo \u00e8 quella corrente che potremmo definire \"di vecchio stile\", essendo legata all'originale tradizione politica conservatrice, priva di ogni tratto \"liberal\". I paleoconservatori sono conservatori sociali inclini all'isolazionismo e al protezionismo: sebbene sostengano il capitalismo e il libero mercato all'interno degli Stati Uniti, sono diffidenti nei confronti dei trattati internazionali, in particolare quelli relativi all'apertura dei commerci, e della partecipazione del Paese in conflitti esteri. Infine, i paleoconservatori si oppongono strenuamente all'immigrazione, sia illegale che legale, in linea con il cosiddetto \"nativism\".\nConservatorismo nazionale.\nDai tratti simili a quelli europei, ha acquisito una certa rilevanza durante la presidenza di Donald Trump. Prevalentemente concentrato sulla difesa dell'identit\u00e0 e degli interessi nazionali, sostiene il libero mercato, tagli alla spesa pubblica, aumento degli investimenti militari, nonch\u00e9 intransigenti politiche di ordine pubblico e di stampo sociale, opponendosi all'immigrazione clandestina."}
{"id": "1769932", "revid": "938", "url": "https://it.wikipedia.org/wiki?curid=1769932", "title": "Ioteba Tamuera Uriam", "text": ""}
{"id": "1769933", "revid": "1408685", "url": "https://it.wikipedia.org/wiki?curid=1769933", "title": "Malta", "text": "Malta, ufficialmente Repubblica di Malta (in maltese \"Repubblika ta' Malta\", in inglese \"Republic of Malta\"), \u00e8 uno stato insulare dell'Europa meridionale, nonch\u00e9 lo Stato membro pi\u00f9 piccolo dell'Unione europea.\n\u00c8 un arcipelago situato nel Mediterraneo, nel canale di Malta, a dalla Sicilia, a dalla Tunisia e a dalla Libia, compreso nella regione geografica italiana. Con un'estensione di \u00e8 uno degli stati pi\u00f9 piccoli e densamente popolati al mondo. La sua capitale \u00e8 La Valletta e la citt\u00e0 pi\u00f9 abitata \u00e8 San Pawl il-Bahar (\"Baia di San Paolo\").\nIl Paese ha due lingue ufficiali, il maltese e l'inglese. L'italiano, lingua ufficiale fino al 1934, \u00e8 piuttosto diffuso, conosciuto correttamente dal 41,34% dei maltesi. Altre stime pongono la percentuale al 66% dei maltesi. Durante il corso della storia, la posizione geografica di Malta ha dato grande importanza all'arcipelago, che ha subito l'avvicendarsi in sequenza di Fenici, Greci, Cartaginesi, Romani, Arabi, Normanni, Aragonesi, Cavalieri di Malta, Francesi e Inglesi.\nMalta \u00e8 internazionalmente conosciuta come localit\u00e0 turistica, per lo svago e soprattutto per la cultura, dato che nel Paese si trovano ben tre siti dichiarati dall'UNESCO patrimonio dell'umanit\u00e0: la capitale La Valletta, l'Ipogeo di \u0126al-Saflieni e i templi megalitici.\nL'ingresso nell'Unione europea \u00e8 avvenuto il 1\u00ba maggio 2004 e dal 1\u00ba gennaio 2008 \u00e8 entrata a far parte dell'Eurozona. Malta \u00e8, inoltre, membro del Commonwealth.\nEtimologia.\nI Greci la chiamarono \"\u039c\u03b5\u03bb\u03af\u03c4\u03b7\" (Melit\u0113) e gli Arabi \"Malita\". Venne cos\u00ec chiamata dai Greci probabilmente per l'abbondanza di api autoctone che producevano in abbondanza miele (\"\u03bc\u03ad\u03bb\u03b9\" \u00e8 il termine greco per \"miele\"). Secondo un'altra ipotesi, la parola \"Malta\" potrebbe invece derivare dall'antica parola della lingua fenicia \"malit\", che letteralmente significa \"montagna\". Altri sono dell'opinione invece che l'isola venne cos\u00ec chiamata in onore della ninfa Melite, una delle Naiadi, figlia di Nereo e di Doride, anche se non se ne ravvede il nesso logico.\nNon manca infine chi sostiene che il toponimo possa derivare dall'ebraico \"Malet\" o dal fenicio \"Maleth\", il cui significato \u00e8 in entrambi i casi \"rifugio\", \"ricovero\", \"asilo\", cosa possibile, vista la posizione geografica dell'isola, ma - al di l\u00e0 del sospetto che ci si trovi di fronte a una pura e semplice paraetimologia, mancando qualsiasi documento in proposito che suffraghi l'ipotesi - non \u00e8 poco significativo il fatto che gli antichi Romani assunsero il nome greco per riferirsi all'isola, chiamandola anch'essi \"Melita\".\nStoria.\nEt\u00e0 antica.\nIl primo approdo degli esseri umani sull'isola risale, probabilmente, al momento immediatamente successivo all'estinzione degli ippopotami nani e degli elefanti nani. Tracce di insediamenti del neolitico antico (6000-4000 a.C.), sono state rinvenute sia in aree aperte sia all'interno di grotte, come G\u0127ar Dalam; questi primi stanziamenti erano costituiti da coloni provenienti dalla Sicilia, per le analogie del materiale ceramico ivi ritrovato (ceramica impressa Ghar Dalam) con quello coevo di Stentinello, villaggio presso Siracusa.\nI coloni conservarono i rapporti con la Sicilia, continuando a fabbricare ceramica impressa dello stile di Stentinello e incominciando, solo al termine di questa fase (4500 a.C.), un modesto sviluppo tipologico locale.\nAnche la ceramica di Skorba (4500-4100 a.C.), villaggio presso M\u0121arr, somiglia molto a quella ritrovata in Sicilia e comprova quanto siano stati continui i rapporti tra Malta e la sorella maggiore. Questa fase \u00e8 caratterizzata dalle prime evidenze di attivit\u00e0 rituali, di cui, il piccolo tempio di Skorba, pu\u00f2 considerarsi il precursore delle costruzioni megalitiche successive.\nA partire dal 3500 a.C. si assiste a un fiorire di templi megalitici, primo fra tutti a Gigantia (Ggantija), sull'isoletta di Gozo; altre imponenti strutture sono presenti a Hagar Qim, Mnajdra, Ta Hagrat (\"le pietre\"), Tarxien. A questo periodo temporale (3600-2500 a.C.) si lega un'interessante caratteristica archeologica, rinvenuta in diverse localit\u00e0 dell'isola e consistente in scanalature uniformi ed equidistanti tra di loro soprannominate \"cart ruts\" o \"cart racks\": la pi\u00f9 notevole \u00e8 quella conosciuta col nome \"Clapham Junction\". Probabilmente, i solchi potrebbero essere stati causati dal continuo passaggio delle ruote dei carrelli adibiti al trasporto della pietra, che, a lungo andare, finirono per intaccare il tenero calcare di cui \u00e8 costituita l'isola. Il \"popolo dei templi\" scomparve intorno al 2500 a.C., per cause ancora sconosciute (sono state avanzate diverse teorie, dall'aumento della conflittualit\u00e0 interna all'insorgere di una grave epidemia ma nessuna ha ancora trovato consenso fra gli studiosi).\nLe isole maltesi rimasero cos\u00ec spopolate per qualche centinaio di anni, fino a quando l'arrivo di un nuovo flusso migratorio introdusse nell'isola una nuova cultura: quella dei \"costruttori dei \"dolmen\"\". Nella maggior parte dei casi si tratta di piccole camere con la copertura costituita da una grande lastra posta sopra delle pietre verticali, riconducibili a una popolazione del bronzo antico (2150 a.C.) diversa da quella che aveva edificato i precedenti templi megalitici. Ancora una volta si sar\u00e0 trattato di gente proveniente dalla Sicilia, per la somiglianza dei \"dolmen\" maltesi con analoghe strutture da poco ritrovate anche nell'isola pi\u00f9 grande del Mediterraneo.\nI Fenici colonizzarono Malta solo intorno al 1000 a.C., usandola come avamposto per la loro espansione e i loro commerci nel Mar Mediterraneo; alcuni resti risalenti a quel periodo sono ancora rinvenibili sull'isola. In seguito, nel 736 a.C. venne occupata dai Greci che la chiamarono \"Melita\".\nFra il 480 e il 400 a.C. l'isola fin\u00ec sotto il controllo di Cartagine, e poi, nell'ambito dello scontro fra le due potenze mediterranee durante la Seconda guerra punica, sotto il dominio Romano (fu conquistata nel 218 a.C. dalle forze guidate dal console Tiberio Sempronio Longo). In epoca romana, l'isola venne assurta a \"Municipium\", e il capoluogo Melita (l'odierna Mdina) raggiunse la sua massima espansione. Nell'anno 60 d.C. l'isola fu visitata da San Paolo (il nome di Malta \u00e8 citato negli Atti degli Apostoli, dove \u00e8 presente la descrizione del naufragio del santo), che si dice abbia attraccato nella zona che oggi porta il nome di \"Baia di San Paolo\" (in maltese \"San Pawl il-Bahar\") in ricordo dell'evento.\nDopo la caduta dell'Impero romano d'Occidente, Malta venne saccheggiata dai Vandali e conquistata dagli Ostrogoti, prima di passare, fra il 533 ed il 544 sotto il dominio bizantino, che dur\u00f2 sino al IX secolo.\nLa conquista e la contea siciliana.\nL'isola cadde nell'870 sotto il dominio degli Arabi, che eliminarono quasi tutti gli abitanti originari e ripopolarono l'arcipelago, edificando la nuova capitale Mdina sul sito della precedente citt\u00e0 romana di Melita. I nuovi dominatori introdussero la coltivazione del cedro e del cotone, costruirono un sistema di irrigazione e, in particolare, la lingua araba, che la maggior parte della popolazione adott\u00f2 come lingua madre. La sua influenza nel maltese moderno \u00e8 facilmente riscontrabile, cos\u00ec come anche la presenza di parole di origine latina e dell'alfabeto latino. La dominazione araba dur\u00f2 per circa due secoli, dall'870 al 1091, durante i quali l'Islam divenne la religione principale sull'isola (sebbene ai cristiani fosse consentito praticare il proprio culto).\nIl periodo di dominazione araba fin\u00ec nel 1091 quando l'isola venne conquistata dai Normanni provenienti dal Regno di Sicilia, alla guida di Ruggero d'Altavilla. L'arcipelago entr\u00f2 cos\u00ec nell'orbita siciliana, e fu posto sotto il controllo dei membri della casa normanna di Sicilia, sebbene di fatto si trattasse di un controllo poco pi\u00f9 che nominale. Nel 1191 Margarito di Brindisi sbarc\u00f2 nuovamente sull'isola e venne nominato primo conte di Malta. I legami dell'isola con la Sicilia si fecero conseguentemente sempre pi\u00f9 stretti, e il feudo fu successivamente concesso alle famiglie della pi\u00f9 alta nobilt\u00e0 siciliana stabilitasi nella piccola isola quali i Conti di Modica, Manfredi III Chiaramonte alla fine del Trecento, Bernardo Cabrera nei primi decenni del Quattrocento, i Moncada e i Monroy, pur tornando spesso a essere governata direttamente dai sovrani o da loro familiari. La nobilt\u00e0 maltese venne istituita in quest'ultimo periodo; circa 32 titoli nobiliari permangono tuttora, il pi\u00f9 vecchio dei quali \u00e8 il \"Baronato di Djar il Bniet e Bucana\".\nMalta entr\u00f2 quindi definitivamente nell'orbita culturale dell'Europa latina, sebbene l'influsso della fede e della cultura di origini arabe continuasse ad essere largamente presente fino al XIII secolo. A seguito dell'incorporazione come feudo, le sorti della piccola contea insulare seguirono nei secoli successivi quelle del Regno di Sicilia; a succedersi nel dominio dell'isola furono fra il XIII e il XVI secolo gli Hohenstaufen (Svevi), gli Angioini e gli Aragonesi. Nel 1283 questi ultimi sconfissero in uno scontro navale combattuto nel Porto Grande presso l'odierna Valletta una flotta angioina, conquistando l'arcipelago maltese alla corona d'Aragona.\nL'insediamento dei \"cavalieri ospedalieri\" e l'assedio ottomano.\nNel 1530 Malta venne concessa in affitto perenne, con decreto dell'imperatore Carlo V d'Asburgo, re di Sicilia, ai Cavalieri Ospitalieri in fuga da Rodi,i dove avevano avuto sede da sempre; il prezzo simbolico dell'affitto del feudo consisteva nella fornitura annuale di un falco da caccia ammaestrato (il vicer\u00e9 di Sicilia mantenne tuttavia il titolo onorifico di conte di Malta).\nQuesti cavalieri, un ordine religioso cavalleresco conosciuto da allora come \"Cavalieri di Malta\", contrastarono l'assedio di Malta nel 1565 da parte dell'Impero ottomano, riuscendo a vincere e a mantenere l'ordine nell'isola. Dopo questo assedio, i Cavalieri decisero di fortificare l'isola e per la progettazione si affidarono all'architetto militare Evangelista Menga, mentre le fortificazioni della citt\u00e0 de La Valletta furono opera di Francesco Laparelli. Ulteriori fortificazioni furono avviate a partire dal 1723, quando il Gran maestro Ant\u00f3nio Manoel de Vilhena ne affid\u00f2 la progettazione a Giuseppe Merenda.\nIl dominio dei Cavalieri fin\u00ec nel 1798, quando Malta venne occupata dalle truppe francesi di Napoleone, che si stava dirigendo in Egitto per incominciare la sua campagna. Autorizzato in precedenza dal Direttorio a occupare Malta, Napoleone chiese un porto sicuro per rifornire le sue navi e, dopo il rifiuto da parte del governo locale a che pi\u00f9 di quattro navi francesi attraccassero contemporaneamente nel Porto Grande, fece sbarcare il proprio esercito (11 giugno). Il Gran maestro dei Cavalieri Ospitalieri Ferdinand von Hompesch zu Bolheim capitol\u00f2 dopo un solo giorno di combattimenti intorno a La Valletta (i Cavalieri furono poco decisi nel condurre la difesa, non potendo per statuto prendere le armi contro altri cristiani, perch\u00e9 circa 200 di loro su 400 erano francesi ed avendi solo 3000 soldati contro ). Dopo l'onorevole accordo di resa del 12 giugno, Napoleone si stabil\u00ec per pochi giorni sull'isola ,saccheggiando i beni dell'Ordine e riorganizzandola con un'amministrazione fedele. Poi il 19 part\u00ec alla volta dell'Egitto, lasciando sul posto una guarnigione di soldati al comando del generale Vaubois.\nLa colonizzazione britannica e la seconda guerra mondiale.\nGli occupanti francesi erano impopolari, soprattutto per la loro avversione alla religione e le rapine alla Chiesa, per cui i maltesi ben presto (2 settembre) si ribellarono, costringendo la guarnigione a ritirarsi nelle sue fortificazioni. Il Regno Unito, il Portogallo e il Regno di Sicilia mandarono munizioni e aiuti ai ribelli, i quali intanto avevano liberato Gozo, che rest\u00f2 al Regno siciliano fino al 1801.\nLa \"Royal Navy\" pose l'embargo all'isola per 2 anni, finch\u00e9 il 5 settembre 1800 i francesi stremati si arresero al Regno Unito. Gozo, bench\u00e9 ancora feudo del Regno siciliano, divenne un protettorato del Regno Unito, nonostante le rimostranze dei Borbone, che rivendicavano la sovranit\u00e0 sull'isola.\nNel 1802 il trattato di Amiens decise la restaurazione della sovranit\u00e0 dell'Ordine di San Giovanni sull'arcipelago, ma incontr\u00f2 l'opposizione del Congresso Nazionale maltese e il Regno Unito rifiut\u00f2 quindi di restituire l'arcipelago ai Cavalieri ospitalieri, nonostante l'appoggio di tutta l'Europa. Ferdinando di Borbone, re di Napoli e di Sicilia, chiese solo nominalmente il ritorno delle isole maltesi nei suoi domini, ma dopo la firma del Trattato di Parigi del 1814 e con il congresso di Vienna del 1815, ebbe restituito il regno di Napoli e Malta divenne ufficialmente parte dell'Impero britannico dal 1816. Venne utilizzata come base di scambio e come quartier generale per la flotta, soprattutto per via della sua posizione geografica a met\u00e0 strada tra Gibilterra e l'istmo di Suez sulla rotta per le Indie Orientali.\nA Malta si svilupp\u00f2 agli inizi del XX secolo un forte irredentismo in favore dell'unione dell'isola al Regno d'Italia, che si intensific\u00f2 nel 1919, quando le truppe del Regno Unito spararono su un corteo di cittadini che manifestavano contro nuove tasse. L'avvenimento, noto come Sette Giugno (in italiano), \u00e8 commemorato ogni anno come festa nazionale. Il sentimento filo-italiano fu ostacolato dal Regno Unito specialmente durante il periodo del fascismo in Italia, ma anche e soprattutto nel secondo dopoguerra. Nel 1930, per via della vicinanza culturale e geografica all'Italia, che sotto il regime fascista stava aumentando la sua aggressivit\u00e0, la Flotta Mediterranea inglese venne spostata ad Alessandria d'Egitto. Il Regno Unito impose la propria lingua, vietando quella italiana, e prese tutto il potere politico ed economico.\nQuesta situazione di sfruttamento coloniale provoc\u00f2 l'aumento delle richieste nazionaliste e il Regno Unito dovette concedere una nuova costituzione, aumentando il numero di eletti maltesi al Consiglio legislativo maltese e riconoscere la lingua maltese nel 1934. Da quello stesso anno, poco prima dell'emanazione delle sanzioni economiche all'Italia fascista, l'italiano non fu pi\u00f9 la lingua ufficiale dello Stato, cosa che comport\u00f2 un processo di de-italianizzazione da parte del Regno Unito nell'intero arcipelago maltese e che culmin\u00f2, durante la seconda guerra mondiale, con l'esecuzione dell'irredentista, nonch\u00e9 agente segreto fascista, Carmelo Borg Pisani da parte dei militari del Regno Unito.\nDurante la seconda guerra mondiale, Malta ricopr\u00ec un ruolo importante per via della sua vicinanza ai territori dell'Asse; venne assediata da italiani e tedeschi per pi\u00f9 di due anni, ma mai conquistata: il Regno Unito aveva capito la sua enorme importanza strategica (invece inizialmente sottovalutata dall'Asse) e fece ogni sforzo per non perderla; nel contempo, dalle basi sull'isola le loro forze aeronavali uscivano per attaccare, con devastanti risultati, i convogli che trasportavano rifornimenti nel Nordafrica alle truppe impegnate in Libia. Grazie al coraggio dei suoi abitanti, Malta venne insignita della Croce di re Giorgio VI, sovrano del Regno Unito, ora visibile sulla bandiera maltese.\nL'indipendenza e l'adesione all'Unione europea.\nDopo la guerra, seguita da un breve periodo di instabilit\u00e0 politica, Malta ottenne l'indipendenza dal Regno Unito il 21 settembre 1964, divenendo membro del Commonwealth col nome di Stato di Malta. Nella costituzione mantenne il monarca del Regno Unito come proprio capo dello Stato, con il titolo di regina di Malta (\"regina ta' Malta\"), con un governatore generale che deteneva i poteri esecutivi.\nIl 13 dicembre 1974 divenne una repubblica, con il presidente a capo dello Stato.\nIl 31 marzo 1979 ebbe termine anche l'accordo di difesa militare (rinnovato l'ultima volta nel 1972) tra la Repubblica e il Regno Unito. Dopo l'affare maltese, la difesa di Malta, in caso di attacco, \u00e8 garantita dalle Forze Armate Maltesi e dalla Repubblica Italiana, grazie a un trattato bilaterale tra i due paesi. L'8 marzo 2003 un referendum approv\u00f2, con il 53,65% dei consensi, l'adesione all'Unione europea. Nel gennaio 2008 Malta ha adottato l'euro come moneta nazionale.\nGeografia fisica.\nMalta \u00e8 un arcipelago situato nel cuore del mar Mediterraneo. Solo le tre maggiori isole, ovvero Malta, Gozo e Comino sono abitate. Il territorio di Malta emerge dalla piattaforma continentale sottomarina sicula, la quale fa parte della placca africana. La porzione sommitale \u00e8 costituita da rocce sedimentarie.\nNella parte occidentale e meridionale dell'isola di Malta le coste sono alte e accidentate (le scogliere di Dingli s'innalzano a pi\u00f9 di 240\u00a0m sul livello del mare). Nella parte orientale e settentrionale la costa \u00e8 accessibile: si aprono ampie spiagge sabbiose o rocciose e numerose sono le insenature, solchi vallivi simili a r\u00edas. A est le baie pi\u00f9 ampie e profonde sono quelle di \"Melleha\", \"San Paolo\", \"St. Julian's\", \"Marsamuscetto\" e \"Porto Grande\" (tra queste ultime due, separate dal promontorio di \"Monte Sceberras\", sorge il porto della Valletta), a sud vi \u00e8 la baia di Marsa Scirocco.\nIl suolo \u00e8 roccioso, anche se coltivato grazie al sistema dei terrazzamenti con muretti a secco (\"hitan tas-sejjieh\"). Il rilievo, costituito da altopiani calcarei, \u00e8 poco elevato (Ta' Dmejrek, ), ed \u00e8 caratterizzato da formazioni di origine carsica, come campi carreggiati, caverne e grotte. Tra queste ultime, le pi\u00f9 note nell'isola di Malta sono la \"Grotta Azzurra\", il G\u0127ar Dalam (Caverna Oscura) in cui furono rinvenuti resti di specie risalenti a anni fa e ormai estinte, come elefanti e ippopotami nani e nell'isola di Gozo la grotta di Calipso.\nNon vi sono laghi e fiumi permanenti, anche se nei pressi dei villaggi rurali di \"San Martin\", \"Mtahleb\" e \"Bahrija\" (Malta) e in \"Wied Lunzjata\" (Gozo) scorrono dei corsi d'acqua tutto l'anno. Tra gli uadi principali abbiamo il Il-Wied-tal-Fiddien, che forma i laghi Chadwhick.\nL'acqua isolana comunque non riesce a soddisfare il fabbisogno della popolazione, per questo vi sono sei impianti di desalinizzazione marina, di cui due sempre funzionanti e quattro di riserva strategica.\nLe isole minori che fanno parte dell'arcipelago sono disabitate e sono:\nClima.\nIl clima maltese \u00e8 di tipo mediterraneo-subtropicale secondo la classificazione dei climi di K\u00f6ppen, con inverni molto miti e piovosi ed estati calde e secche, mitigate dalla brezza marina in prossimit\u00e0 della costa. A Malta sono rare grandi oscillazioni di temperatura.\nLa temperatura media annua \u00e8 di , tra le pi\u00f9 alte in Europa.\nTra tutte le capitali europee, La Valletta ha gli inverni pi\u00f9 miti, con massime che si attestano a 15-16\u00a0\u00b0C e minime che quasi mai scendono sotto i 10\u00a0\u00b0C.\nLa temperatura minima mai registrata fu di 1,2\u00a0\u00b0C nel 1895, e la temperatura pi\u00f9 elevata fu di 50\u00a0\u00b0C registrata nel 2014.\nLe precipitazioni medie annue non raggiungono i , rendendo l'approvvigionamento idrico un problema per le isole. Le precipitazioni nevose sono nulle, con l'eccezione di qualche fenomeno senza accumulo nel 1895, nel 1905, nel 1962 e nel 2014.\nLa temperatura media annua del mare \u00e8 di , che oscilla dai 16\u00a0\u00b0C di gennaio ai 26\u00a0\u00b0C del mese di agosto.\nCon ore di sole l'anno, l'arcipelago \u00e8 uno tra i luoghi pi\u00f9 assolati d'Europa.\nPopolazione.\nLa popolazione nel 2019 ha raggiunto i abitanti; tuttavia l'esiguit\u00e0 del territorio \u00e8 tale che la densit\u00e0 demografica \u00e8 di ben abitanti per km\u00b2, la pi\u00f9 alta dell'intera Unione Europea ed una delle pi\u00f9 alte del mondo. I maltesi rappresentano il 95% della popolazione mentre, tra le minoranze, la pi\u00f9 numerosa \u00e8 quella inglese.\nReligioni.\nI maltesi sono per la maggioranza cattolici e ci\u00f2 si riflette sulla vita pubblica: eutanasia e aborto sono illegali nella giurisdizione maltese. Per quanto riguarda il divorzio, invece, da ottobre 2011 \u00e8 entrata in vigore la legge che recepisce quanto sancito dal referendum consultivo del 29 maggio 2011, nel quale il 53% dei maltesi si \u00e8 espresso favorevolmente all'introduzione del divorzio. Il Cattolicesimo \u00e8 la religione di Stato, ma viene comunque lasciata libert\u00e0 di culto; si stima che la popolazione sia cattolica al 98%, facendone una delle nazioni a pi\u00f9 alta percentuale di cattolici del mondo.\nVi sono pi\u00f9 di 360 chiese a Malta, Gozo e Comino. La chiesa parrocchiale \u00e8 il centro architettonico e geografico di ogni citt\u00e0 e villaggio maltese.\nSpettacolari sono le tipiche feste in onore del santo patrono, caratterizzate da bande musicali, processioni religiose, fuochi pirotecnici e altro ancora.\nMalta \u00e8 una sede apostolica; gli Atti degli Apostoli raccontano di come san Paolo, durante il viaggio che da Creta lo portava a Roma, naufrag\u00f2 all'isola di \"Melite\", probabilmente in quella che oggi \u00e8 denominata baia di San Paolo, nel 60 d.C.\nDal 17 al 18 aprile 2010 si \u00e8 recato in visita apostolica a Malta papa Benedetto XVI, il quale ha celebrato la Santa Messa a Floriana nel Piazzale dei Granai, in occasione del 1950\u00ba anniversario del naufragio di San Paolo.\nTra le altre religioni di Malta si registra particolarmente una presenza significativa della comunit\u00e0 ahmadiyya, con la sede principale a Ta' Xbiex, seguita dalla comunit\u00e0 ebraica, con la sede principale a Birchircara, e dalla Chiesa cristiana avventista del settimo giorno, anch'essa con la sede principale a Birchircara. La comunit\u00e0 dei Testimoni di Geova conta 796 ministri, organizzati in 10 congregazioni.\nLingue.\nIl maltese (Il-malti) \u00e8 una lingua semitica, derivante dalla lingua siculo-araba. L'alfabeto maltese conta 30 lettere ed \u00e8 basato su quello latino con l'aggiunta delle lettere c, g, h, gh, ie e z. Anche se la maggior parte dei vocaboli \u00e8 di origine semitica, pi\u00f9 del 40% delle parole maltesi hanno origine latina; risultato, questo, delle forti influenze italiane. Durante l'occupazione inglese, soprattutto dal 1880 (Keenan Report), si tent\u00f2 di epurare il maltese dell'abbondante lessico italiano e siculo, in favore di quello arabo. Il maltese, secondo l'articolo 5 della Costituzione, \u00e8 la lingua ufficiale della Repubblica di Malta e dal 2004 una delle lingue ufficiali dell'Unione europea.\nLa legge riconosce la lingua maltese e quella inglese come lingue ufficiali che possono essere utilizzate da e nei confronti dell'amministrazione. Nei processi la lingua \u00e8 il maltese, ma \u00e8 possibile prevedere in alcuni casi l'uso dell'inglese. Tocca poi alla Camera dei Deputati determinare quale sia la lingua da utilizzare nei lavori parlamentari. La legge sulle lingue approvata nel 2005 ribadisce, infine, che il maltese \u00e8 un fondamentale elemento di identit\u00e0 nazionale. Nel 1934 i britannici decisero di abolire l'italiano come lingua ufficiale. Tuttavia, l'italiano \u00e8 attualmente diffuso in campo commerciale e turistico ed \u00e8 compreso a un livello medio-buono dal 41,34% dei maltesi. Nel 1934, invece, dato l'alto analfabetismo dell'epoca, l'italiano era diffuso esclusivamente fra i ricchi ed era parlato solo dal 14% della popolazione. , e una delle cinque feste nazionali dell'isola \u00e8 chiamata Sette Giugno.\n e la lingua italiana \u00e8 oggi utilizzata come prima lingua da circa il 2% dei maltesi.\nRelazioni con l'Unione europea.\nQueste le tappe gi\u00e0 percorse del processo di integrazione:\nOrdinamento dello stato.\nMalta \u00e8 una repubblica parlamentare fondata sulla democrazia rappresentativa, il cui sistema parlamentare e di amministrazione pubblica \u00e8 modellato sulla base del sistema Westminster.\nLa Camera dei deputati, assemblea legislativa monocamerale composta da 65 membri, conosciuta come \"Kamra tad-Deputati\", viene eletta a suffragio universale tramite voto singolo trasferibile ogni 5 anni. Pu\u00f2 essere sciolta prima della scadenza della legislatura solo dal Presidente, su consiglio del Primo Ministro. Se il partito che ha la maggioranza dei voti non ottiene anche la maggioranza assoluta dei seggi, riceve seggi aggiuntivi attribuiti ai migliori perdenti. Il partito che conquista la maggioranza forma il governo.\nSecondo la Costituzione di Malta, entrata in vigore il 21 settembre 1964, il Presidente nomina il Primo Ministro, che \u00e8 in genere il leader del partito, che forma il gabinetto.\nIl Presidente della Repubblica viene eletto ogni 5 anni dalla Camera dei Deputati.\nLa magistratura \u00e8 indipendente, secondo il modello anglosassone.\nSuddivisioni amministrative.\nDalla riforma del 30 giugno 1993, Malta \u00e8 stata suddivisa in 68 Consigli locali (in maltese: \"Kunsilli Lokali\"), raggruppati in tre regioni, che nel 2009 sono state aumentate a cinque.\nEsistono anche i distretti di Malta, di dimensioni intermedie, ma non hanno finalit\u00e0 amministrative. A partire dal 2009, vi \u00e8 stata un'ulteriore modifica al sistema amministrativo maltese. Infatti, sono state divise le due Regioni di Malta, Malta Maestrale e Malta Scirocco, in differente regioni. Della precedente amministrazione, \u00e8 sopravvissuta solo la Regione di Gozo. Le nuove regioni sono:\nCitt\u00e0 principali.\nDemograficamente l'isola si presenta divisa tra un unico grande agglomerato urbano nella zona costiera orientale e una zona meno abitata nella parte interna e occidentale. In realt\u00e0, nonostante la limitata popolazione, l'ordinamento amministrativo risulta suddiviso in 91 citt\u00e0.\nLe pi\u00f9 notevoli sono:\nUniversit\u00e0.\nL'Universit\u00e0 di Malta, con sede a Msida, venne fondata nel 1769, anche se trae le sue origini dal \"Collegium Melitense\", fondato dall'Ordine dei Gesuiti nel 1592. Si form\u00f2 cos\u00ec la Pubblica Universit\u00e0 di Studi Generali nel 1769, rilevata dal Gran Maestro Manuel Pinto de Fonseca.\nPolitica.\nI principali partiti politici sono il Partito Nazionalista (\"Partit Nazzjonalista\", di ispirazione conservatrice e democristiana) e il Partito Laburista (\"Partit Laburista\", d'ispirazione socialdemocratica).\nEconomia.\nLe maggiori risorse di Malta sono il calcare, una posizione geografica favorevole e una forza lavoro molto produttiva. Malta produce circa il 20% del proprio fabbisogno, ha risorse idriche d'acqua potabile limitate e nessuna fonte di energia disponibile sul proprio territorio. L'economia dipende dagli scambi con l'estero, dal settore manifatturiero (in particolare tessile ed elettronico) e dal turismo. Quest'ultimo \u00e8 aumentato in maniera vertiginosa negli anni e ha portato alla costruzione di numerose strutture turistiche sull'isola.\nForze armate.\nLe forze armate maltesi hanno la struttura e le dimensioni di una piccola brigata interforze, con un comando centrale al quale fanno capo tre reggimenti della componente terrestre, un Air Wing e il Maritime Squadron. Non esiste la coscrizione obbligatoria. Le forze armate sono aperte a entrambi i sessi.\nTrasporti.\nStrade.\nA Malta non sono presenti autostrade, ma solo strade statali a doppia carreggiata. La circolazione stradale si svolge tenendo la sinistra, come in numerosi paesi del Commonwealth o ex colonie britanniche. Quindi, il sorpasso viene effettuato a destra. I caratteristici autobus di Malta sono stati sostituiti da autobus moderni, ma rimangono in uso su servizi turistici non di linea.\nFerrovie.\nPer un periodo piuttosto breve Malta ha utilizzato anche un trasporto ferroviario e tranviario, dismessi il primo nel 1931 e il secondo nel 1929.\nAeroporti.\nL'Aeroporto Internazionale di Malta (IATA: MLA, ICAO: LMML) \u00e8 l'unico aeroporto dell'arcipelago maltese, e serve perci\u00f2 tutto il Paese. Trovandosi nel territorio di Luca, \u00e8 a volte chiamato \"Aeroporto di Luca\" o anche \"Aeroporto della Valletta\", dato che dista solo 8\u00a0km dalla capitale La Valletta. Dall'Italia l'arcipelago \u00e8 raggiungibile grazie ai molti aeroporti che coprono la tratta Italia-Malta. L'eliporto di Gozo non ha servizi commerciali\nCollegamenti marittimi.\nI collegamenti marittimi internazionali sono operati dalla Virtu Ferries Limited con una flotta di catamarani veloci che offrono un servizio plurigiornaliero tra la capitale La Valletta e la cittadina siciliana di Pozzallo. Altri collegamenti, principalmente mirati al trasporto pesante, sono operati verso i porti di Augusta (catamarano) e Catania (in nave).\nI trasporti nazionali tra Gozo e Malta sono assicurati dalla Gozo Channel Company Limited che opera un servizio traghetti tra le due isole mentre il servizio urbano per La Valletta \u00e8 effettuato dalla \"Valletta Ferry Services\". Operatori turistici locali offrono un servizio di linea tra il porto di \u010airkewwa e la laguna Blu a Comino.\nDal 1 giugno 2021 sono in attivit\u00e0 le partenze marittime della Virt\u00f9 Ferries e della neo-fondata compagnia Gozo Fast Ferry Ltd, per garantire un collegamento pi\u00f9 veloce fra Malta e Gozo partendo da Valletta e raggiungendo Mgarr in 45 minuti. \nCultura.\nLa cultura di Malta rispecchia le influenze di culture differenti, tra cui l'Italia e il Regno Unito, che govern\u00f2 Malta fino al 1964.\nPatrimoni dell'umanit\u00e0.\nTre siti maltesi sono stati inseriti nella Lista dei patrimoni dell'umanit\u00e0 dell'UNESCO.\nLetteratura.\nNonostante le piccole dimensioni, Malta ha una ricchissima scena letteraria. La prima opera risale al medioevo ed \u00e8 una poesia in maltese medioevale scritta da Pietru Caxaro, \"Xideu ja gireni\". Molti intellettuali hanno commentato la poesia, tra i quali il professor Arnold Cassola, il professor Joseph M. Brincat e il romanziere Frans Sammut.\nNell'Ottocento vi fu un vero e proprio \"rinascimento\" letterario con figure come Gian Anton Vassallo (1817-1868) e altri.\nIl poeta nazionale di Malta, Carmelo \"Dun Karm\" Psaila (1871-1961), scrisse in maltese, inglese, italiano e esperanto. Un bellissimo studio sulla sua poesia \u00e8 stato scritto dal poeta e romanziere Oliver Friggieri e un altro ancora dal poeta e regista teatrale Mario Azzopardi.\nIl dopoguerra vide la comparsa del Movimento Risveglio Letterario, con personaggi come Oliver Friggieri (poi divenuto professore di maltese all'Universit\u00e0 di Malta), Frans Sammut (1945-2011), il \"romanziere nazionale\", Alfred Sant (poi divenuto Primo Ministro di Malta, 1996-1998), Lino Spiteri (poi divenuto Ministro delle Finanze in due governi, 1981-1987, 1996-1997), e altri ancora.\nOggi la letteratura maltese \u00e8 dominata da opere in maltese (Alex Vella Gera e Guze' Stagno ad esempio) e alcune in inglese (Francis Ebejer ad esempio). Ci sono anche opere in italiano, come le poesie del giudice J.J. Cremona e l'ebook \"Il Sindaco di Racalmusci\", di Albert Caruana.\nMusica.\nUn genere musicale tipico delle Isole maltesi \u00e8 il G\u0127ana. Tra i cantanti e cantautrici maltesi spiccano Walter Micallef e Emma Muscat.\nMedia.\nLa televisione a Malta incominci\u00f2 il servizio nel 1959. Le cinque maggiori emittenti sono: TVM, One Television, Net Television, Smash Television e Favourite Channel e trasmettono in \"free to air\" nella televisione digitale terrestre. \u00c8 presente anche la televisione via cavo, gestita da Melita Group; la televisione satellitare \u00e8 usata per vedere i canali in lingua inglese della BBC e in lingua italiana della Rai e di Mediaset.\nGastronomia.\nLa cucina maltese \u00e8 spesso influenzata da quella italiana, in particolare siciliana, da quella britannica e di buona parte dell'area del Mediterraneo.\nFilatelia.\nNella capitale di Malta \u00e8 situato il Museo nazionale postale, in cui \u00e8 esposto oltre al patrimonio postale del paese, anche un enorme patrimonio filatelico. In particolare sono esposti i francobolli emessi nel paese dal 1860 al 2010, per 150 anni. Primo fra questi \u00e8 l\"'Halfpenny yellow\", il francobollo ritraente Vittoria del Regno Unito, emesso il 1\u00b0 dicembre 1860, unico francobollo ad essere emesso a Malta, con diversi colori e diversa filigrana, per i successivi venticinque anni. Sono anche esposti francobolli del famoso artista di francobolli maltese Emvin Cremona.\nSport.\nBaseball.\nIl baseball \u00e8 particolarmente sviluppato, al massimo campionato partecipano 4 squadre e nel campionato di seconda divisione partecipano 3 squadre. Dal 2009 sono tutte incorporate nel campionato italiano di baseball.\nOltre al baseball si possono praticare molti sport marittimi come il diving, il windsurf e la vela. Cambiando genere, ci sono percorsi per praticare il ciclismo o trekking e arrampicata su roccia accessibili a tutti i livelli. Questi sport sono praticabili sia da professionisti sia da principianti per tutto l'anno.\nBasket.\nIl campionato maltese di basket \u00e8 composto da 6 squadre che si sfidano in una prima fase di \"regular season\" composta da 10 giornate, ogni squadra affronta due volte le avversarie. Le prime 4 classificate alla fine della \"regular season\" accedono ai play-off che si svolgono al meglio delle tre partite (le semifinali) e al meglio delle cinque (la finale).\nAlla fine del girone d'andata le prime 4 classificate si affrontano nella coppa di lega, denominata \"Louis Borg Cup\", con la formula dell'eliminazione diretta.\nA inizio della stagione sportiva la vincente del campionato (o la seconda finalista nel caso la vincente abbia vinto anche la coppa di lega) e la vincente della coppa di lega si affrontano per l'assegnazione della Supercoppa Nazionale, denominata St. James SuperCup in una finale secca.\nAltri sport.\nPer quanto riguarda altre discipline sportive da segnalare l'affermazione da parte del kickboxer maltese Keith Azzopardi, incoronato campione del mondo dei pesi piuma ."}
{"id": "1769938", "revid": "1501558", "url": "https://it.wikipedia.org/wiki?curid=1769938", "title": "Coppa Mitropa 1981-1982", "text": "La Coppa Mitropa 1981-1982 fu la quarantesima edizione del torneo e venne vinta dagli italiani del , al primo titolo nella competizione.\nTorneo.\nRisultati.\n\"Gare giocate il 20 e 21 ottobre\"\n\"Gare giocate il 4 novembre\"\n\"Gare giocate il 25 novembre\"\n\"Gare giocate il 7 aprile\"\n\"Gare giocate il 21 aprile\"\n\"Gare giocate il 12 maggio\""}
{"id": "1769939", "revid": "726373", "url": "https://it.wikipedia.org/wiki?curid=1769939", "title": "La Rocca dei Silenzi", "text": "La Rocca dei Silenzi \u00e8 un romanzo fantasy scritto da Andrea D'Angelo e pubblicato nel 2005 in Italia dalla Nord. \u00c8 il primo romanzo del ciclo \"I Silenzi\".\nTrama.\nAmmoth\u00e0d, la Rocca dei Silenzi, \u00e8 un luogo oscuro, tanto quanto il segreto che custodisce gelosamente. Lo sa bene il vecchio arcimago Moenias en'Dhat, che durante una riunione alla Torre di D\u00f2throm \u2013 centro di potenti maghi e fulcro di potere nelle Terre \u2013 fa presente la necessit\u00e0 di una spedizione di uomini scelti che possa far luce sul mistero dell'edificio. A capeggiare l'eterogeneo gruppo di eroi sar\u00e0 Thal Dom Dj\u00e8w, che in un passato che egli vuole dimenticare \u00e8 scampato per miracolo alla furia mostruosa della Rocca.\nIl viaggio all'interno degli oscuri cunicoli dell'antica costruzione porter\u00e0 ogni personaggio ad una scoperta personale, fino al tragico disvelamento finale del segreto che ammorba la Rocca dei Silenzi."}
{"id": "1769944", "revid": "404449", "url": "https://it.wikipedia.org/wiki?curid=1769944", "title": "Palazzo della Regia scuola tecnica industriale", "text": "Il palazzo della Regia scuola tecnica industriale \u00e8 un edificio situato a Grosseto, in piazza De Maria, e ospita la sede dell'istituto d'istruzione superiore \"Luciano Bianciardi\".\nStoria.\nPer l'edificazione della Regia scuola tecnica industriale e Regia scuola secondaria di avviamento professionale venne in un primo tempo prescelta l'area di propriet\u00e0 comunale dell'ex Prato della Fiera, compresa tra le vie Sonnino, Zanardelli, Manetti e Minghetti, sul lato ovest fuori delle mura cittadine. L'incarico per la redazione di un primo progetto venne affidato il 18 ottobre 1928 all'ingegnere Giulio Feri, ma gi\u00e0 nel maggio 1929 un nuovo progetto venne affidato all'ingegnere Ernesto Ganelli. Successivamente, l'area per la costruzione venne ritenuta non idonea e la scelta dell'amministrazione comunale si spost\u00f2 sulla zona dell'ex Officina sociale ed adiacenze, di propriet\u00e0 della Societ\u00e0 anonima Antonio Cosimini e Figli, che venne acquistata dal Comune di Grosseto il 6 marzo 1933 per un importo di lire . Il primo progetto per la scuola venne redatto dall'Ufficio tecnico del comune il 23 novembre 1934, ma respinto dal ministero dei Lavori pubblici. Nell'aprile 1935 venne elaborato un secondo progetto per il quale il ministero consigli\u00f2 diverse modifiche. In seguito a questo, venne dato l'incarico per un nuovo progetto all'ingegnere Umberto Tombari, noto professionista locale autore fra l'altro dell'edificio del Consorzio Agrario Provinciale.\nIl progetto venne approvato con deliberazione n. 165 del 18 marzo 1936 e reso esecutivo con decreto n.\u00a06278 del 12 settembre 1936, secondo il quale la costruzione doveva essere ultimata entro il 16 novembre 1938. Il 12 ottobre 1936 si svolse la gara d'appalto a licitazione privata tra dodici ditte invitate, tra cui la ditta Buoncristiani e Severini di Pisa, per un presunto importo dei lavori di lire. La gara fu vinta dalla impresa Icilio Leoni con la quale venne sottoscritto il contratto di appalto n.\u00a03667 del 22 ottobre 1936, reso esecutivo il primo novembre successivo.\nI lavori, iniziati immediatamente, vennero in un primo tempo diretti dall'ingegnere capo dell'Ufficio Tecnico Ugo Pellizzari. Successivamente, per alcune controversie sorte tra l'impresa e la direzione dei lavori circa il tipo di fondazione da adottare su quella che era l'area del vecchio porto di Grosseto, - cio\u00e8 il canale navigante che congiungeva la citt\u00e0 a Castiglione della Pescaia colmato durante la bonifica del 1830 con terreno di riporto -, poco adatto ad un edificio di grande mole, la direzione dei lavori fu affidata con deliberazione podestarile n. 19 del 14 gennaio 1937 all'ingegnere Giulio Sabatini, assistito dai signori Angiolino Saletti ed Egisto Fantacci, mentre la direzione artistica rimaneva affidata all'ingegner Tombari. Per le fondazioni, che la ditta voleva realizzare in cemento armato su terreno costipato in pietrame e laterizio, il nuovo direttore dei lavori decise una fitta palificazione in cemento armato, la pi\u00f9 adatta per il tipo di terreno in questione. I lavori subirono uno slittamento nei tempi di consegna e le opere di completamento vennero affidate all'impresa A. Brizzi il 17 dicembre 1938; sospesi nel maggio 1940, vennero ripresi poco dopo e conclusi il 29 giugno 1940. Tra le ditte fornitrici, figurano la ditta Francesco Villa di Angelo Bombelli per i serramenti in ferro e la ditta Piaggio di Pontedera per gli infissi metallici del fabbricato officine, oggi adibito a palestra, realizzato nel 1938.\nNel dopoguerra l'edificio ospit\u00f2 la scuola media \"Leonardo da Vinci\" e l'istituto agrario, e dopo la totale ristrutturazione del 1984 fu destinato a sola scuola media. Con l'inizio del nuovo millennio, la scuola media \u00e8 stata trasferita in altra sede e il complesso \u00e8 divenuto una delle sedi dell'istituto professionale \"Luigi Einaudi\", la cui sede originaria era in via Brigate Partigiane. Dal 2011, il palazzo ospita la sede centrale del polo \"Luciano Bianciardi\", con il liceo musicale e coreutico e l'istituto professionale di gestione aziendale.\nDescrizione.\nContesto urbanistico.\nL'edificio costituisce la quinta di maggior rilevanza della piazza De Maria, su cui si apre l'ingresso principale e, insieme all'annesso fabbricato delle ex officine ed il resede posteriore recintato, occupa un intero isolato delimitato dalla piazza stessa e dalle vie de' Barberi, dei Mille e Tito Speri.\nSnodo di traffico e sede animata del mercato cittadino, la piazza, gi\u00e0 denominata \"piazzale fuori Porta Vecchia\", intorno al quale nella met\u00e0 del XIX secolo si formarono i nuovi sobborghi, venne intitolata a Stefano De Maria nell'ottobre 1882 ed \u00e8 la prima piazza appena al di fuori delle mura sul lato sud, collegata alla piazza Rosselli a nord dall'asse quasi rettilineo costituito dal corso Carducci e dalla via IV Novembre. Sulla piazza ed in fregio alle vie che da essa si dipartono sorge una edilizia residenziale senza particolare valore.\nL'esterno.\nDisposto su di un'area trapezoidale, l'edificio si ispira chiaramente, nell'impianto planimetrico-distributivo, al locale palazzo delle Poste edificato anni prima da Angiolo Mazzoni \u2014 modello imprescindibile per l'architettura \"di regime\" nella cittadina maremmana \u2014 ed \u00e8 caratterizzato da un corpo principale di ingresso da cui si divaricano due lunghe ali parallelepipede, pi\u00f9 basse e con semplici paramenti ad intonaco.\nIl rivestimento in laterizio con inserti in travertino, gi\u00e0 utilizzato dal progettista nell'edificio del Consorzio Agrario e ancora una volta mutuato dal palazzo delle Poste, caratterizza invece il corpo principale che, dotato di un fronte leggermente concavo e preceduto da una imponente scalinata, si modella secondo un linguaggio razionalista con un'impronta monumentale di richiamo piacentiniano nella soluzione degli accessi, enfatizzati da una pilastrata gigante tripartita con terrazzo superiore sul quale si aprono tre porte-finestre.\nLe brevi pareti laterali del corpo principale appaiono spartite da due assi di finestre rettangolari su tre piani, con cornici strombate in travertino; le finestre al pian terreno rialzato sono inserite in un rientro della muratura e sottolineate da pesanti davanzali ancora in travertino. Il corpo \u00e8 concluso da un cornicione in travertino che corona anche le pi\u00f9 basse ali, sulle quali continua la fitta successione delle finestre, otto su via dei Mille e nove su via de' Barberi, prive, ai piani superiori, delle forti incorniciature e dotate di semplici davanzali in travertino.\nL'interno.\nAll'interno, l'edificio trova il suo fulcro distributivo e il suo momento di caratterizzazione nello scalone, alloggiato nel corpo di ingresso immediatamente dopo l'atrio e posto a cerniera tra le due ali; la scala in marmo si sviluppa per tre piani su un impianto perfettamente circolare, con un andamento seguito dal parapetto continuo in muratura attualmente colorato in un acceso color arancio con corrimano nero, originariamente in finto marmo. L'ampio vano scala e l'atrio di ingresso sono illuminati dai due finestroni rettangolari ritagliati al centro della parete convessa sul retro ed attualmente chiusi da serramenti in metallo e vetro, montati nel 1984 a sostituzione degli originari mattoni in vetro-cemento. L'atrio \u00e8 decorato da un fusto marmoreo inciso con i nomi di luoghi \"eroici\" del fascismo, posto nel centro geometrico del vano scala; sul fusto doveva essere in origine collocato un rostro, a ricordo delle battaglie di mare vinte dal Regime. Agganciate alle estremit\u00e0 dell'atrio, le due ali sono distribuite da un corridoio affacciato sull'esterno lungo il quale si aprono le aule. L'ala di sinistra \u00e8 conclusa dal vano rettangolare dell'aula magna, dotata di tre ingressi indipendenti dal cortile interno e posta a quota inferiore rispetto al corridoio di accesso; pavimentata ed in parte rivestita in marmo, l'aula \u00e8 decorata da due grandi affreschi di cui non \u00e8 stato possibile conoscere il nome dell'autore.\nL'edificio conserva all'interno gli infissi in legno e le pavimentazioni originali - alla palladiana nell'atrio, in graniglia con fasce perimetrali nei corridoi e nelle aule, in mattonelle esagonali in gr\u00e8s ceramico nei servizi. Le facciate e gli infissi esterni sono stati oggetto di un intervento di manutenzione e sostituzione nel 1984. Nell'aula magna dell'edificio \u00e8 conservata la pittura \"Scena allegorica\" di Renzo Capezzuoli (1939-1940)."}
{"id": "1769952", "revid": "767487", "url": "https://it.wikipedia.org/wiki?curid=1769952", "title": "Chitty Chitty Bang Bang (automobile)", "text": "Chitty Chitty Bang Bang \u00e8 un'auto d'epoca immaginaria che compare nel libro e nell'omonimo film.\nL'autore Ian Fleming prese l'inspirazione per la macchina da una serie di macchine da corsa con motorizzazioni di derivazione aeronautica costruite da Conte Louis Zborowski nei primi anni '20, battezzate \"Chitty Bang Bang\".\nLe macchine del film.\nPer la versione cinematografica, furono create sei automobili, inclusa una macchina da corsa veramente funzionante. Vennero progettatate da Rowland Emmett e Ken Adam e costruite da Alan Mann Racing a Hertfordshire nel 1967. Aveva un motore Ford V6 a trasmissione automatica. Vi fu allocata una targa inglese originale: GEN 11. La macchina fu acquistata da Pierre Picton all'inizio degli anni '70. Altri 5 prototipi di macchina furono costruiti dallo studio. Una pi\u00f9 piccola e funzionante, una macchina che si trasformava, una macchina volante, ed altre versioni senza motore. La maggior parte ha un motore aggiunto dopo le riprese del film perch\u00e9 furono usate per sponsorizzare il film per tutto il mondo."}
{"id": "1769961", "revid": "1941276", "url": "https://it.wikipedia.org/wiki?curid=1769961", "title": "Discografia di Sophie Ellis-Bextor", "text": "Questa \u00e8 la discografia di Sophie Ellis-Bextor, cantante pop britannica. Dal 2000 ha realizzato quattro album di inediti, dieci singoli, undici video musicali e un DVD, tutti pubblicati dall'etichetta discografica Polydor Records e dalla sottoetichetta Fascination Records.\nLa cantante ha debuttato nel 1997 con il gruppo musicale indie theaudience, che entrarono nella top25 della classifica britannica con il singolo \"I Know Enough (I Don't Get Enough)\".\nIl suo album di debutto da solista, \"Read My Lips\", \u00e8 stato pubblicato nel settembre del 2001, ha venduto mondialmente circa 1 milione e mezzo di copie ed \u00e8 stato premiato come \"Miglio album dance\" nel 2003. Da quest'album sono stati estratti tre singoli che sono riusciti a entrare tra le prime cinque posizioni della classifica del Regno Unito.\nIl suo secondo album, \"Shoot from the Hip\", \u00e8 stato pubblicato nell'ottobre del 2003. Dall'album, che \u00e8 stato considerato un flop commerciale, sono stati tuttavia estratti due singoli entrati tra le prime dieci posizioni della classifica in Regno Unito. Il terzo album, \"Trip the Light Fantastic\", \u00e8 stato invece pubblicato nel maggio del 2007 e ha avuto un discreto successo. Il quarto disco, \"Make a Scene\" \u00e8 uscito quattro anni dopo ed \u00e8 stato pubblicato inizialmente soltanto in Russia nell'aprile 2011."}
{"id": "1769972", "revid": "640277", "url": "https://it.wikipedia.org/wiki?curid=1769972", "title": "World Federation of Right to Die Societies", "text": "La World Federation of Right to Die Societies (Federazione Mondiale delle Societ\u00e0 per il Diritto di Morire) \u00e8 una federazione internazionale di associazioni che promuovono il diritto all'eutanasia.\nFondata nel 1980, attualmente raccoglie l'adesione di 46 associazioni in 27 paesi.\nIn Italia ne sono membri le associazioni Exit Italia e Libera Uscita."}
{"id": "1769977", "revid": "93556", "url": "https://it.wikipedia.org/wiki?curid=1769977", "title": "San Michele dei Mucchietti", "text": "San Michele dei Mucchietti (\"San Mich\u00eal\" nel dialetto locale), \u00e8 una frazione del comune di Sassuolo, in provincia di Modena, di circa 1.614 abitanti, distante 6,53 chilometri dal capoluogo comunale in direzione Sud-Sud Ovest e situato a Est del fiume Secchia.\nToponomastica.\nDefinita dallo studioso Franco Violi localit\u00e0 \"\"in luogo eminente (...) su di una via battuta da millenni\"\u201d, prende il nome dalla \"Ecclesia S. Michaeli\"s, con le prime attestazioni dell'agiotoponimo \u201cSan Michele\u201d che risalirebbero al secolo XIII. Tale toponimo deriverebbe, secondo l'interpretazione di alcuni passi del Saccani, dal culto del santo importato dai Longobardi, nella persona della pia donna Berta di Fogliano, figlia di Vilfredo Conte di Piacenza \"e vedova del Conte Suppone che, \u201cdisingannata del mondo si era data a vita religiosa (\u2026), fu la fondatrice della nostra chiesa\u201d.\"\nIl Violi, invece, fa risalire la devozione a San Michele nel modenese prima dell'invasione longobarda, pur riconoscendone il merito nell'accentuazione della diffusione su larga scala.\n\u201cMucchietti\u201d, invece, deriverebbe \u201c\"senza alcun dubbio da Mucletum e soprattutto dalla forma genitiva alterata Mocletuli\"\u201d, con l'attuale toponimo che, \u201c\"impropriamente sonorizzato al genitivo plurale, \u00e8 una evidente forzatura sia in chiave semantica che morfologica\"\u201d.\nStoria.\nPreistoria e Storia antica.\nIl popolamento preistorico nell'area protocollinare di San Michele rispecchia le vicende storiche delle cittadine circostanti di Castellarano e Sassuolo, partendo dell'et\u00e0 del bronzo con le terramare e successivamente con l'occupazione dei Liguri Friniati e dei Galli Boi. Le terramare rappresentarono la prima civilt\u00e0 dell'area padana, civilt\u00e0 nata da una vera e propria colonizzazione con epicentro l'area compresa tra le provincie di Parma e di Modena, che nel 1400 a.C. raggiunse dimensioni epocali. Nella pianura emiliana occidentale la densit\u00e0 demografica provocata da questa colonizzazione sar\u00e0 raggiunta soltanto durante fasi inoltrate dell'Impero Romano (a testimonio della presenza romana vi sono diversi reperti, prevalentemente in laterizio, tuttora esistenti e conservate in situ presso alcune borgate). La cultura terramaricola \u00e8 di chiara impronta transalpina, estensione diretta della cultura dei tumuli della Germania meridionale. Strettamente imparentate ad essa sono le civilt\u00e0 palafitticole sorte intorno ai laghi alpini, come quella intorno al Lago di Garda. \nMedioevo.\nIn assoluto la primissima fonte scritta dell'insediamento \u00e8 altomedievale e risale al 10 Giugno 888, dove in un documento privato tale Donna Berta, figlia di Vilfredo Conte di Piacenza, diede in enfiteusi a tre fratelli di Villa Mocletulo (Domenico, Ariverto e Rest\u00e0no del fu Auperto) alcune terre, con un canone annuo di \"due denari, due polli e due uova\".\nCon il Diploma di Ottone II (980) viene confermato ai canonici di Parma il cos\u00ec riportato \u201c\"Castellum de Foliano quod nuncupatur Mucletum cum corte\u201d\" (ratifica raccertata anche da Ottone III nel 996), innalzato appunto nella corte di Villa di Mocleto (o Mocletolo).\nPassata in seguito alla Chiesa di Reggio, come testimonia una Bolla dell'Antipapa Guiberto del 1092, fu politicamente soggetta ai Conti di Castellarano, e con detto Castello pass\u00f2 nel 1187 sotto al Comune di Reggio. Mocleto, a partire dal secolo XIII conosciuta come Villa di San Michele di Castellarano o San Michele di Mocleto (il culto del Santo eponimo venne probabilmente importato dai dominatori Longobardi), visse nei secoli a venire turbolenze politiche e vari passaggi di giurisdizione amministrativa.\nA inizio 1316 fu teatro di scontri tra fazioni cremonesi (supportate da alleati guelfi bolognesi) contro le truppe capitanate da Francesco Menabuoi da Ferrara, con queste ultime a prevalere e raccontato dal frate agostiniano e storico emiliano Cherubino Ghirardacci, nel suo \"Della Historia Di Bologna, Volume 1\", edita una prima volta nel 1596.\nNel 1320 fu occupata dai modenesi, per poi essere donata da Rinaldo detto \"Passerino\" Bonacolsi Signore di Modena ad Azzone Rodeglia, inviso agli abitanti che lo assassinarono nel 1327. Segu\u00ec un nuovo passaggio al Comune di Reggio per essere poi ripresa in possesso dai Rodeglia (salvo un periodo di dieci anni a partire dal 1361 dovuto all'acquisizione dei diritti di detta famiglia da parte del futuro Signore di Novellara Feltrino Gonzaga) fino al 1419 quando il marchese Niccol\u00f2 III d\u2019Este ne prese controllo, per lasciarla governare, tredici anni a seguire, a Lorenzo Strozzi, col \"titolo di Conte di Castellarano e Campogalliano.\"\nEt\u00e0 moderna.\nMorto Strozzi, San Michele fu data in investitura ai Marchesi di San Martino d\u2019Este dal Duca Ercole I nel 1501. Proprio nel corso del XVI secolo la localit\u00e0 venne a conoscersi come San Michele di Muchieto od \u201cin Muchieto\u201d.\nGi\u00e0 dal 1738 San Michele risultava attraversata da una carrozzabile detta Via Ducale, che secondo lo studioso Maurizio Pellegrini \"non pu\u00f2 essere considerata disgiuntamente dagli itinerari della Via Vandelli vera e propria, in quanto si inserisce nel medesimo ambito progettuale: il collegamento di Modena con Massa\". Questa strada (che ricalcava in parte il percorso dell'antica Via Bibulca) congiungeva Sassuolo con San Pellegrino in Alpe via San Michele, Castellarano, Roteglia, Saltino, Montefiorino e Frassinoro ispir\u00f2 appunto la carreggiata ducale fatta progettare a Domenico Vandelli da Francesco III d'Este per congiungere la capitale con le nuove terre massesi e carraresi, inglobate \"de facto\" nel Ducato a seguito del matrimonio del figlio Ercole con Maria Teresa Cybo-Malaspina. Un secondo collegamento con detta strada, detto \"Terza Via\", aveva inizio all'altezza di Vallurbana e seguiva il percorso delle odierne \"Via Vandelli\" (da non confondere con la storica) e \"Strada Casa Buccelli\", passando per Casalpennato e congiungendosi alla principale poco prima di Varana.\nCresciuta, secondo Lodovico Ricci, sin al raggiungimento di 1905 biolche di estensione nel 1788, San Michele fece parte fino a nove anni pi\u00f9 tardi della \"vicereggenza\" di Castellarano; durante la rivoluzione francese ebbe parte alla Repubblica Cispadana prima e Cisalpina poi, nel Canton di Sassuolo. Il Tiraboschi ci riporta che \"\u201ccon legge del 1 settembre 1798 San Michele veniva tolta dal Dipartimento del Panaro per essere unita in quello del Crostolo\".\nSolo a seguito della distrettuazione del 29 dicembre 1815 venne unita definitivamente a Sassuolo per evitare la soluzione di continuit\u00e0 con il vecchio capoluogo di afferenza dovuta al fiume Secchia. Il retaggio storico di affiliazione al vecchio comune e all'area reggiana si nota ancor oggi nell'appartenenza della parrocchia locale alla diocesi di Reggio Emilia-Guastalla, pur facendo parte della provincia di Modena.\nEt\u00e0 contemporanea.\nL'et\u00e0 contemporanea vede, come primo grande evento per San Michele a partire dalla Restaurazione, il passaggio dal decaduto Ducato austro-estense all'Italia unita, sulla scia di brevi esperienze come parte delle Province Unite del Centro Italia (1859-1860) e del regno savoiardo (1860-1861).\nCome tanti altri centri di piccole dimensioni dell'Emilia San Michele fu coinvolta nella Grande Guerra non tanto in qualit\u00e0 di luogo di scontri quanto come paese d\u2019origine di ventotto caduti, che vengono ricordati da una lapide posta sulla Chiesa parrocchiale, da una pi\u00f9 moderna targa commemorativa posta in Piazza Ruini e da un parco monumentale con ventotto cipressi in memoria di ognuno degli \"eroi che San Michele offr\u00ec alla Patria\"\u201d, locato all'interno della scuola primaria del paese.\nDurante la Seconda Guerra mondiale e la Guerra civile ebbero luogo molti scontri nella zona, insieme ad episodi di violenza da parte dei soldati tedeschi e partigiani (tra gli altri, l'omicidio nel 1946 dell'avvocato reggiano Ferdinando Ferioli, figlio di Aristide, l'ultimo sindaco liberale di Sassuolo prima del fascismo, raccontato da Giampaolo Pansa).\nDurante il miracolo economico del distretto sassolese legato al mondo della ceramica (a partire dagli anni \u201950) San Michele vide progressivamente abbandonare la sua forte vocazione agricola e mezzadrile, vedendo ampliata la propria componente urbana e residenziale (numerosi i nuclei familiari originari del capoluogo comunale trasferitisi nel paese), eludendo per\u00f2 totalmente il massiccio intervento industriale che ha caratterizzato parte dei panorami dei limitrofi centri del Distretto.\nNell'anno 2004, \u00e8 stata presa in considerazione dal comune sassolese l'idea di ribattezzare la piazza principale del paese, intitolata a Don Gaetano Ruini, recentemente ristrutturata e decorata con due vasche floreali, \"Piazza di Mocleto\".\nGeografia e clima.\nSito di produzione casearia e vinicola, oltrech\u00e9 ricca di fossili del periodo Zancleano, San Michele dei Mucchietti, ubicata ai piedi delle colline e in prossimit\u00e0 del fiume Secchia e dei calanchi, confina a nord con il capoluogo comunale Sassuolo, a Sud con \"Pigneto\", frazione di Prignano sulla Secchia e, al di l\u00e0 del fiume, con Castellarano, con cui comunica con una traversa fluviale (intitolata al martire Rolando Rivi, seminarista quattordicenne trucidato dai partigiani) accessibile a pedoni e ciclisti che da alcuni anni godono di due piste ciclabili che connettono la sponda reggiana con quella modenese. Una avveniristica passerella sospesa sul fiume permette la chiusura dell'anello ciclo-pedonale di circa 12 chilometri, all'altezza di Veggia/Sassuolo Via Indipendenza.\nL'abitato \u00e8 per la quasi totalit\u00e0 inserito nella Riserva della biosfera UNESCO MAB per l'Appennino Tosco-Emiliano.\nBorgate.\nLe borgate di San Michele includono Ca' di P\u00e9ffer, Ca' Mar\u00e8in, Ca' d'i Lv\u00e0s, Ca' di Bus\u00e9e, Verdoagla, l'Ardin\u00e8l, la Moassa, al Bsol, al Bas\u00e8in e l'Era di Gamb\u00f2un.\nClima.\nIl clima di San Michele, subcontinentale, \u00e8 in larga parte simile a quello del capoluogo comunale di Sassuolo, ma per la sua posizione collinare presenta estati lievemente pi\u00f9 fresche grazie alle brezze serali.\nArchitetture religiose e civili.\nIn quanto storicamente piccolo centro agricolo di passaggio sulla strada ducale che connetteva Sassuolo alla prima montagna modenese, peraltro con scarsi investimenti, non si \u00e8 riscontrata particolare dinamicit\u00e0 architettonica a livello civile fino agli anni sessanta, quando l'edilizia privata inizi\u00f2 un ampio sviluppo.\nVi sono, tuttavia, alcuni elementi di rilevanza storica per il paese\nSociet\u00e0.\nIdioma locale.\nIl dialetto sanmichelese \u00e8 una variante di origine neo-latina afferente alla lingua emiliana, formata dal latino volgare che si \u00e8 innestato sull'idioma parlato dai precedenti abitanti, i Galli Boi, nel momento dell'occupazione dell'Emilia da parte dei Romani. I galli, o celti, hanno lasciato un retaggio riscontrabile ancora in parole di uso comune, come ad esempio \u201cscr\u00e0na\u201d ('sedia'). \u00c8 simile ai dialetti delle aree limitrofe e generalmente attinente al triangolo Castellarano-Scandiano-Rubiera. Viene generalmente assimilato al dialetto modenese di citt\u00e0 ma presenta significative variazioni fonetico-lessicali, come la mancanza dei fonemi [z] e [z\u032a] (resi rispettivamente come [s] e [s\u032a], es.: modenese furz\u00e8ina (forchetta) con il locale furs\u00e8ina, o il modenese z\u032a\u00f2 (gi\u00f9) con il locale s\u032a\u00f2), l'allungamento delle vocali toniche di influenza frignanese (seppur non cos\u00ec lunghe) e la fortissima enfasi posta sui dittonghi -ou, -oa, -ei all'interno della parola.\n\"Ou\" rappresenta il dittongo pi\u00f9 diffuso. Esso \u00e8 comunemente usato alla fine della parola nei suffissi -oun, -our, -ous. Il suffisso -oun in parole come boun (bene/buono), strioun (stregone), marangoun (falegname), sdroun (cetriolo), pissoun (piccione), soun (suono), cansoun (canzone), castroun (cicatrice), leoun (leone), sacloun (trasandato), bzuntoun (sprocaccione), mnestroun (minestrone), musgoun (morso), tacoun (appiccicoso), scurtoun (scorciatoia). Il suffisso \"ous\" in parole come blisgous (scivoloso), nous (noce), ingiurious (ingiurioso), crous (croce), susptous (sospettoso), balous (castagna), invidious (invidioso). Il suffisso \"our\" in parole come amour (amore), fiour (fiore), biastmadour (bestemmiatore), alvadour (lievito), dulour (dolore), dutour (dottore), ferdour (raffreddore), rasour (rasoio).\nIl dittongo \"ou\" compare frequentemente anche all'interno delle parole, come in poundegh (topo), soul (sole), louv (lupo), curouna (corona), bouregh (borgo), mount (monte), erbouni (prezzemolo), intouren (intorno), tourel (tuorlo), ourel (orlo), anvoud (nipote), tourta (torta), tramount (tramonto), lusgoun (lacrima), count (conto/conte), frount (fronte).\nIl dittongo \"oa\" compare in parole comuni come stoass (colpo), roasch (pattume), floass (diarrea), picoall (gambo), loasla (lucciola), stoapid (stupido), doaca (duca), roasna (ruggine), moacia (mucchio), scoafia.\nIl dittongo \"ei\" (la pronuncia della \"e\" \u00e8 aperta) \u00e8 frequentemente usato alla fine della frase con il suffisso -ein come in uslein (uccellino), usmarein (rosmarino), rampein (gancio), fein (fieno), vein (vino), srein (sereno), cusein (cuscino), cichein (piccolino), bein (bene), casein (disordine). Ma compare spesso anche all'interno della parola, come in meis (meso), peis (peso), speisa (spesa), areint (vicino), leint (lento), cricleint/musneint (sporco), furseina (forchetta), scheina (schiena), neiva (neve), reid (rete), feid (fede), peil (pelo), aveir (avere), vleir (volere).\nData la tradizione quasi esclusivamente orale del dialetto sanmichelese non si ha una lessicografia comunemente riconosciuta, come peraltro per larga parte dei dialetti emiliani.\nTradizioni e folclore.\nCon cadenza annuale ed ininterrottamente dal 1855, il 15 di Agosto si tiene una processione scalza in onore della Beata Vergine, dove si trasporta una statua della Madonna per le strade di San Michele. Tale cerimonia si deve a un voto fatto dalla popolazione sanmichelese in cambio della fine del colera che colp\u00ec dal 1854 la zona.\nLa sagra del paese, attestata ufficialmente una prima volta nel 1761 ma sicuramente di molto antecedente, avviene, di norma, la terza settimana di settembre, richiamando gente dai paesi limitrofi.\nVengono annualmente organizzate la Festa dell'Agricoltura e la Festa del camionista modenese e reggiano (insieme ad altre saltuarie iniziative) nell'area di pertinenza del Circolo degli Alpini di San Michele.\nAl paese \u00e8 intitolato un romanzo della scrittrice Pia Giannuzzi.\nIstruzione.\nSono presenti una scuola dell'infanzia (intitolata a Italo Calvino) e una scuola primaria (Don Carlo Gnocchi).\nInfrastrutture e trasporti.\nIl paese \u00e8 lambito dalla SP19, che attraversandolo lo collega sia al capoluogo comunale sia all\"'area del Pescale\", per arrivare fino al centro di Prignano. Una strada secondaria collinare, che ricalca il percorso della \"Terza Via\" ducale, porta al secondo confine stradale con detto comune nella zona nota come \"Ca' Rotte\".\n\u00c8 possibile accedere alla provincia reggiana tramite una passerella ciclo-pedonale realizzata sulla diga del Secchia all'altezza di Castellarano.\nA fianco dell'alveo del Secchia si trova il Percorso Natura, inaugurato nel 2003 e anch'esso ciclo-pedonale, che ha origine presso la Rupe del Pescale e termina a Modena, per poi congiungersi con la ciclabile della Secchia che porta fino alle sponde del Po nel Basso Mantovano.\nAttivit\u00e0 e strutture sportive.\nLa frazione \u00e8 rappresentata, per quanto riguarda le discipline di calcio e pallavolo, rispettivamente dalla PCS San Michelese, militante in Eccellenza e dalla Volley San Michelese femminile che disputa il campionato di Serie D regionale (Girone C) , le quali svolgono le loro attivit\u00e0 nel centro sportivo \"G. Zanti\", costituito da campo a 11 sintetico di ultima generazione (rifatto nell'estate 2016, il primo in Emilia-Romagna), un campo in sintetico a 7, 2 palestre per calcetto e pallavolo, uno da beach volley e 6 spogliatoi. Il campo principale, delle misure di 60x98,50m, \u00e8 dotato di tribuna coperta con capienza 300 spettatori.\n\u00c8 possibile praticare il tennis e altre discipline presso il circolo \"Sporting Club\", che nel recente passato ha ospitato eventi di rilevanza internazionale.\nLa frazione \u00e8 stata pi\u00f9 volte tappa del Giro d'Italia Ciclocross."}
{"id": "1769985", "revid": "26415", "url": "https://it.wikipedia.org/wiki?curid=1769985", "title": "Cattedrale di San Giovanni Battista (Brindisi)", "text": ""}
{"id": "1769990", "revid": "767487", "url": "https://it.wikipedia.org/wiki?curid=1769990", "title": "Distretto di Bulandshahr", "text": "Bulandshahr (o Bulandshahar) \u00e8 un distretto dell'India di 3,499,171 abitanti situato nello stato federato di Uttar Pradesh nel nord dell'India. Capoluogo del distretto \u00e8 Bulandshahr."}
{"id": "1769993", "revid": "125725529", "url": "https://it.wikipedia.org/wiki?curid=1769993", "title": "Romano martire", "text": "Come racconta la \"Passio,\" durante il martirio del diacono Lorenzo, Romano ebbe la visione di un angelo che alleviava le sofferenze del martire e decise di chiedere il battesimo. Il procuratore Decio, infuriato per la resistenza fisica di Lorenzo, volle interrompere il tormento. Romano, cercando di operare di nascosto, si avvicin\u00f2 al diacono con una brocca d'acqua e si fece immediatamente battezzare. Sorpreso, venne arrestato e violentemente percosso, poi dopo essersi pubblicamente dichiarato cristiano venne condotto fuori Porta Salaria e decapitato, il 9 agosto del 258, durante le persecuzioni di Valeriano. Secondo il \"Liber pontificalis Romano\" compare come ostiario. \nLe sue reliquie si trovano a Roma, Lucca, Ferrara, San Romano in Garfagnana e Avella. \u00c8 il santo patrono del Principato di Monaco e San Romano in Garfagnana e la sua memoria viene celebrata il 9 agosto."}
{"id": "1769995", "revid": "767487", "url": "https://it.wikipedia.org/wiki?curid=1769995", "title": "Distretto di Basti", "text": "Il distretto di Basti (in inglese Basti District) \u00e8 un distretto dell'India di 2.068.922 abitanti. Capoluogo del distretto \u00e8 Basti."}
{"id": "1769998", "revid": "123349715", "url": "https://it.wikipedia.org/wiki?curid=1769998", "title": "Roll with It (Oasis)", "text": "Roll with It \u00e8 una canzone della band inglese Oasis, scritta da Noel Gallagher. Lanciata come singolo il 14 agosto 1995, compare nell'album \"(What's the Story) Morning Glory?\", uscito nell'ottobre successivo. Raggiunse la seconda posizione nella classifica britannica dei singoli.\nLa battaglia del Britpop.\nL'uscita del singolo cominci\u00f2 a ricevere molta attenzione quando la Food Records, l'etichetta discografica dei Blur, spost\u00f2 la data di uscita del singolo \"Country House\" allo stesso giorno in cui era prevista la pubblicazione del singolo degli Oasis, innescando quella che \u00e8 conosciuta come \"Band battle\", \"La battaglia delle band\". I media avevano, in verit\u00e0, gi\u00e0 iniziato a segnalare un'intensa rivalit\u00e0 tra le due band, alla luce degli svariati attacchi verbali tra i membri dei due gruppi (in particolare quelli di Noel e Liam Gallagher contro Damon Albarn e Alex James).\nAlla fine a spuntarla furono i Blur, con 274.000 copie vendute contro le 216.000 di \"Roll with It\". L'entourage degli Oasis giustific\u00f2 il dato con il minor prezzo di \"Country House\" (1,99 sterline contro 3,99) e con il fatto che le due diverse versioni del singolo dei Blur, con diverse b-side, avevano invogliato i fan a comprare entrambi i tipi di copie. All'epoca la Creation Records diede una spiegazione alternativa: il singolo dei Blur aveva venduto ufficialmente pi\u00f9 copie perch\u00e9, a causa di un problema con i codici a barre di \"Roll with It\", non erano state registrate tutte le vendite del singolo degli Oasis.\nIn seguito la battaglia fu comunque vinta dalla band dei fratelli Gallagher, dato che il loro successivo album, \"(What's the Story) Morning Glory?\", avrebbe venduto molto di pi\u00f9 rispetto a quello dei Blur, \"The Great Escape\".\nL'esibizione a Top of the Pops.\nQuando la band si esib\u00ec in playback sul palco del programma televisivo \"Top of the Pops\" i fratelli Gallagher, presentati da Robbie Williams, si scambiarono i posti: Noel cantava con il tamburello di Liam, il quale fingeva di suonare la chitarra del fratello, creando una simpatica gag. Noel inizi\u00f2 a burlarsi anche del playback, rimanendo a volte con la bocca chiusa durante lo scorrimento delle parti cantate della canzone (\u00e8 opinione diffusa che i fratelli Gallagher odiano esibirsi in playback, come testimonia, nel 2005, un medesimo atteggiamento durante un'esibizione di \"Lyla\", sempre a \"Top of the Pops\"). Alla fine della performance Liam e Noel lasciarono il palco ridendo, quasi come se si stessero prendendo gioco del pubblico."}
{"id": "1770001", "revid": "729019", "url": "https://it.wikipedia.org/wiki?curid=1770001", "title": "Ant\u00f3nio Maria da Silva", "text": "Biografia.\nFu Primo Ministro dal 26 giugno al 19 luglio 1920, 26 febbraio 1922 al 15 novembre 1923, dal 1\u00ba luglio al 1\u00ba agosto 1925 e dal 17 dicembre 1925 al 30 maggio 1926, quando diede le dimissioni in seguito al colpo di stato del 28 maggio, guidato dal Generale Manuel Gomes da Costa che pose fine alla prima repubblica portoghese.\nMassone, fu membro del Grande Oriente Lusitano."}
{"id": "1770003", "revid": "767487", "url": "https://it.wikipedia.org/wiki?curid=1770003", "title": "Distretto di Bareilly", "text": "Bareilly \u00e8 un distretto dell'India di 3.598.701 abitanti. Capoluogo del distretto \u00e8 Bareilly.\nIl distretto \u00e8 diviso in sei divisioni amministrative: Aonla, Baheri, Bareilly city, Faridpur, Mirganj e Nawabganj."}
{"id": "1770006", "revid": "767487", "url": "https://it.wikipedia.org/wiki?curid=1770006", "title": "Distretto di Balrampur", "text": "Balrampur \u00e8 un distretto dell'India di 1.684.567 abitanti. Capoluogo del distretto \u00e8 Balrampur."}
{"id": "1770008", "revid": "177744", "url": "https://it.wikipedia.org/wiki?curid=1770008", "title": "Fort Vincennes", "text": "Fort Vincennes fu una postazione militare costruita dai francesi nel Settecento nell'attuale stato dell'Indiana.\nFran\u00e7ois-Marie Bissot, Sieur de Vincennes, facente funzione sotto l'autori\u00e0 della colonia francese della Louisiana, costru\u00ec il forte tra il 1731 e il 1732. Il luogo della postazione fu designato per assicurare la bassa valle Wabash alla Francia, principalmente per rafforzare i legami con alcune trib\u00f9 indiane. Fu nominato in questo modo, per l'appunto, in onore di Vincennes, il quale venne catturato e bruciato al palo durante una guerra contro gli indiani Chikasaw nel 1735. Nel 1736 Louis Groston de Bellerive de St. Ange assunse il commando della postazione. Ricostru\u00ec il forte, lo fece diventare un maggior emporio mercantilie e reclut\u00f2 mercanti francesi per attirare i nativi ad insediarsi \"in loco\". Attorno al 1750 i Piankasaw ristemarono il loro villaggio nelle vicinanze del forte.\nIl 18 maggio 1764 St. Ange lasci\u00f2 il forte sotto gli ordini britannici per assumere comando di Fort Chartres. Trasfer\u00ec il comando a Drouet de Richerville, un cittadino locale.\nIl tenente britannico John Ramsey arriv\u00f2 a Vincennes nel 1766. Fece un censimento dell'insediamento, ricostru\u00ec il forte e lo rinomin\u00f2 Fort Sackville in onore di George Sackville, che comand\u00f2 le forze britanniche alla vittoria sui francesi nella battaglia di Minden."}
{"id": "1770017", "revid": "484362", "url": "https://it.wikipedia.org/wiki?curid=1770017", "title": "Distretto di Banda (India)", "text": "Banda \u00e8 un distretto dell'India di 1.500.253 abitanti. Capoluogo del distretto \u00e8 Banda."}
{"id": "1770026", "revid": "767487", "url": "https://it.wikipedia.org/wiki?curid=1770026", "title": "Distretto di Ballia", "text": "Ballia \u00e8 un distretto dell'India di 2.752.412 abitanti. Capoluogo del distretto \u00e8 Ballia."}
{"id": "1770027", "revid": "438678", "url": "https://it.wikipedia.org/wiki?curid=1770027", "title": "Domingos Leite Pereira", "text": "Fu primo ministro dal 30 marzo al 29 giugno 1919, dal 21 gennaio all'8 marzo 1920 e dal 1\u00ba agosto al 17 dicembre 1925."}
{"id": "1770030", "revid": "3115", "url": "https://it.wikipedia.org/wiki?curid=1770030", "title": "EneRmaR", "text": "La EneRmaR s.r.l. \u00e8 stata una compagnia di navigazione italiana fondata nel 2002 da Franco Gattorno (gi\u00e0 presidente della Fiera di Genova), Giorgio Messina (del gruppo armatoriale Messina) e Marco Bisagno (gi\u00e0 presidente dei Cantieri Mariotti di Genova).\nStoria.\nLa compagnia inizi\u00f2 le sue attivit\u00e0 alla fine del 2002, quando rilev\u00f2 le licenze ed i traghetti della appena fallita Tris traghetti per la rotta Palau - La Maddalena. Dall'aprile del 2003 fu riaperto anche il collegamento Genova - Palau utilizzando la \"Palau\", gi\u00e0 \"Commodore\" per la Tris. Negli anni successivi la compagnia si rafforz\u00f2 soprattutto sulla linea Palau - La Maddalena, dove i traghetti ex - Tris furono gradualmente sostituiti da altri pi\u00f9 moderni. Nel 2004, il gruppo Moby Lines entr\u00f2 a far parte di Enermar. Nel 2005 la Enermar effettu\u00f2, durante il periodo estivo, il collegamento Chioggia - Spalato (Croazia) tramite la controllata ENERMAR d.o.o. Split, con la nave \"Dalmatino\". L'operazione non fu ripetuta e nel 2006 la linea Genova - Palau fu ceduta alla Di Maio lines, che nel 2007 chiuse il collegamento.\nNell'ottobre 2011, a seguito di un lungo contenzioso con la regione Sardegna a proposito dell'assegnazione delle corse notturne tra Palau e La Maddalena alla rivale DelCoMar., la compagnia sospese le proprie attivit\u00e0. Le navi traghetto \"Agata\" e \"Pace\" furono ormeggiate a Cagliari in segno di protesta contro la regione da parte degli equipaggi.\nA inizio 2013 vennero cedute alla Medmar di Napoli la \"Agata\" e la \"Teseo\". La compagnia rest\u00f2 quindi proprietaria delle sole \"Pace\" e \"Camogli\". In seguito la Enermar, ormai controllata all'80% da Moby Lines, entr\u00f2 a far parte della nuova Maddalena Lines, controllandone il 30% delle quote; il restante 70% fu invece assegnato alla Navigazione Generale Italiana (N.G.I.). \"Pace\" e \"Camogli\" furono vendute, la prima alla stessa N.G.I. e la seconda per la demolizione.\nNel 2016 la EneRmaR cess\u00f2 definitivamente di esistere, venendo liquidata."}
{"id": "1770031", "revid": "729019", "url": "https://it.wikipedia.org/wiki?curid=1770031", "title": "Stazione di Assemini", "text": "La stazione di Assemini \u00e8 una fermata ferroviaria situata lungo la ferrovia Cagliari-Golfo Aranci al servizio del comune di Assemini, di cui \u00e8 lo scalo principale.\nStoria.\nLa fermata, situata nella zona sud di Assemini, nacque negli anni settanta del XIX secolo ad opera della Compagnia Reale delle Ferrovie Sarde, la societ\u00e0 a cui era stata affidata la costruzione delle prime ferrovie pubbliche della Sardegna. Nel 1871 fu aperto al traffico il primo tronco ferroviario realizzato dalle \"Ferrovie Reali\", il Cagliari-Villasor, passante anche per lo scalo asseminese.\nPassata alle FS nel 1920, la fermata, dotata in origine di un solo binario (pi\u00f9 un binario tronco per lo scalo merci) vide successivamente raddoppiare i binari per il servizio passeggeri, per poi riprendere nel secondo dopoguerra le caratteristiche di fermata ferroviaria, in occasione dei lavori di raddoppio della linea tra Cagliari e Decimomannu effettuati nella prima met\u00e0 degli anni ottanta. Sempre in occasione dei lavori di raddoppio, la fermata fu dotata in quegli anni di un sottopassaggio pedonale. Nel 1987 il fabbricato viaggiatori dell'impianto, pi\u00f9 volte modificato nel corso dei decenni, venne chiuso e ne cess\u00f2 l'utilizzo per fini ferroviari, ospitando in seguito un'abitazione privata ed un bar.\nSempre nella seconda met\u00e0 degli anni ottanta nella fermata furono installate le catenarie per l'alimentazione elettrica dei treni, nell'ambito dei test del progetto, poi abortito, di elettrificazione a corrente alternata della Dorsale Sarda. Nonostante lo stop datato 1990, l'infrastruttura di alimentazione aerea per i locomotori elettrici \u00e8 rimasta in posa nello scalo sino a met\u00e0 del decennio successivo. Con l'inizio del nuovo millennio la fermata ha assunto particolare importanza per il servizio metropolitano effettuato da Trenitalia tra Cagliari e Decimomannu. Nell'ambito di questo progetto sono stati portati avanti lavori di adeguamento anche nello scalo, che hanno riguardato il rifacimento del sottopassaggio pedonale della stazione, oltre alla risistemazione e all'allungamento delle banchine occupando anche l'area un tempo adibita al servizio merci.\nStrutture e impianti.\nCostruito lungo la linea Cagliari-Golfo Aranci, all'interno del tratto a doppio binario tra Cagliari e Decimomannu, lo scalo di Assemini \u00e8 dotato di due binari, entrambi di corsa, ognuno dotato di propria banchina. In precedenza era presente un terzo binario tronco che serviva lo scalo merci dell'impianto, successivamente dismesso, che si attestava a est del fabbricato viaggiatori. Quest'ultimo, esteso su due piani ed a pianta rettangolare a 4 luci sui lati principali, non \u00e8 pi\u00f9 utilizzato per le finalit\u00e0 legate al servizio ferroviario dal 1987.\nLa fermata \u00e8 impresenziata, ed \u00e8 inoltre priva di locali ad uso ferroviario. La gestione del movimento viene quindi sempre controllata dal DCO di Cagliari.\nMovimento.\nLa fermata \u00e8 servita da treni regionali espletati da Trenitalia, ed \u00e8 l'unica delle 3 fermate asseminesi da cui \u00e8 possibile raggiungere tutte le destinazioni servite dalla societ\u00e0 nell'isola. Sempre Trenitalia serve l'impianto con i suoi treni metropolitani, nell'ambito del servizio ferroviario metropolitano di Cagliari\nServizi.\nLa fermata, che RFI classifica nella categoria \"silver\", \u00e8 dotata di 2 banchine (di cui una attigua al fabbricato viaggiatori) collegate tra loro da un sottopassaggio pedonale, ed \u00e8 accessibile a persone con handicap di tipo motorio, visivo uditivo.\nCon il fabbricato viaggiatori attivo in passato l'impianto era dotato di sala d'attesa, biglietteria a sportello e servizi igienici. Permane tuttavia in loco una biglietteria automatica."}
{"id": "1770032", "revid": "8596", "url": "https://it.wikipedia.org/wiki?curid=1770032", "title": "Domingos Leite", "text": ""}
{"id": "1770034", "revid": "767487", "url": "https://it.wikipedia.org/wiki?curid=1770034", "title": "Distretto di Bijnor", "text": "Bijnor \u00e8 un distretto dell'India di 3.130.586 abitanti. Capoluogo del distretto \u00e8 Bijnor."}
{"id": "1770039", "revid": "767487", "url": "https://it.wikipedia.org/wiki?curid=1770039", "title": "Distretto di Bahraich", "text": "Bahraich \u00e8 un distretto dell'India di 2.384.239 abitanti. Capoluogo del distretto \u00e8 Bahraich."}
{"id": "1770042", "revid": "813183", "url": "https://it.wikipedia.org/wiki?curid=1770042", "title": "Uomo di Marree", "text": "L'Uomo di Marree \u00e8 un geoglifo scoperto il 26 giugno 1998 durante un volo aereo.\nSembra raffigurare un indigeno australiano - molto probabilmente della trib\u00f9 Pitjantjatjara - mentre caccia uccelli o wallaby (un tipo di marsupiale) con un piccolo giavellotto. Si trova su un pianoro a Finnis Springs, 60 km ad ovest della cittadina di Marree, nella parte centrale dell'Australia Meridionale.\nLa figura misura 4,2 km in altezza, con un perimetro di 15-28 km. Si tratta del pi\u00f9 grande geoglifo conosciuto al mondo e si stima che ci siano volute dalle 4 alle 8 settimane per crearlo; nonostante ci\u00f2 le sue origini rimangono misteriose, non essendovi testimoni che abbiano assistito ad alcuna parte dell'operazione di realizzazione. Al momento della scoperta, le linee della figura erano profonde 20-30 cm e larghe sino a 35 m. Essa \u00e8 stata tracciata con un aratro a 8 vomeri largo 2,5 m attaccato ad un trattore, quindi le linee hanno richiesto ben 14 passaggi. Anche se nella regione il clima \u00e8 estremamente secco e arido, l'immagine si stava gradatamente erodendo per processi naturali per cui nell'agosto 2016 sono stati effettuati lavori per ridefinire il geoglifo utilizzando una motolivellatrice assistita dal GPS. Il lavoro ha portato a una sagoma chiaramente visibile dall'aria, corrispondente all'originale. "}
{"id": "1770046", "revid": "30610", "url": "https://it.wikipedia.org/wiki?curid=1770046", "title": "Melezet", "text": "Melezet \u00e8 una frazione del comune di Bardonecchia, posta a 1367\u00a0m sul livello del mare.\nIl territorio si trova nei pressi del confine tra Italia e Francia, a ovest dell'abitato di Bardonecchia, lungo la strada provinciale\u00a0216. \u00c8 una localit\u00e0 turistica, che raggiunge il massimo di popolamento nel periodo invernale, grazie alle sue piste da sci, recentemente modernizzate con nuovi impianti di risalita grazie ai XX Giochi olimpici invernali. Gli impianti, insieme a quelli di Colomion, Les Arnauds e Jaffreau fanno parte del comprensorio Bardonecchia Ski gestiti dalla Colomion S.p.a. La pista \"half-pipe\" per \"snowboard\" \u00e8 la pi\u00f9 lunga del mondo.\nAnche nel periodo estivo si registra una buona affluenza, grazie alle numerose attivit\u00e0 estive organizzate dal comune di Bardonecchia e alle moltissime passeggiate in quota che si possono effettuare.\nComprensorio sciistico.\nInizialmente nato come comprensorio indipendente, fa parte ormai da oltre tre decenni del Comprensorio Colomion-Les Arnaud-Melezet.\nGli impianti installati specificatamente a Melezet sono sette:\ncui va aggiunta la pista per l\"'Half-pipe\", che corre parallela alla seggiovia Melezet - Chesal dalla partenza della medesima.\nIl comprensorio \u00e8 collegato alle piste di Les Arnauds e del Colomion tramite discese di raccordo, regolarmente mantenute.\nArte.\nNella chiesa parrocchiale dedicata a Sant'Antonio abate vi sono affreschi del '500. Sulla piazzetta che fronteggia l'ingresso della chiesa c'\u00e8 una pregevole fontana in pietra, con catino esagonale, del 1732, opera dello scultore Jean Andr\u00e9, come recita la scritta su uno dei lati del catino. Nell'antica e restaurata Cappella di Nostra Signora del Carmine vi \u00e8 un piccolo Museo. \nVerso Pian del Colle, falsopiano attraverso il quale si raggiunge la Valle Stretta ed il Colle della Scala, sorge la Cappella di San Sisto, che fu eretta nel XV secolo e vi sono rappresentate in affresco vicende della vita di Papa Sisto II e di Lorenzo, suo diacono e, all'esterno, il Giudizio Universale.\nLa scuola d'intaglio.\nMelezet fu sede di una scuola di pittura, scultura e architettura che ebbe notoriet\u00e0 in tutta la Valle di Susa e nella Valle della Moriana tra il XV e il XVIII secolo. Gli artigiani del Melezet si tramandarono in particolare l'arte dell'intaglio del legno, non disdegnando naturalmente anche la pietra come materiale per la scultura: caso del citato Jean Andr\u00e9. La durata dell'inverno, durante il quale i lavori dell'agricoltura e la pastorizia erano ridotti al minimo, favorivano l'attivit\u00e0 artistica. \n\u00c8 tipica la rappresentazione di grappoli di frutti e fiori, dalle dimensioni pi\u00f9 svariate, dipinti a colori vivaci. Oggi in Melezet esiste una vera e propria scuola di intaglio."}
{"id": "1770053", "revid": "767487", "url": "https://it.wikipedia.org/wiki?curid=1770053", "title": "Chitty Chitty Bang Bang (brano musicale)", "text": "Chitty Chitty Bang Bang \u00e8 la canzone principale del film \"Citty Citty Bang Bang\" del 1968.\n\u00c8 stata nominata per l'Academy Award. \nNel film viene cantata per tre volte da Dick Van Dyke e Sally Ann Howes e i loro figli. Nella versione italiana la voce di Stella \u00e8 di Tina Centi. \"Chitty Chitty Bang Bang\" viene anche cantata nella versione teatrale \"Chitty the Musical\". Versioni cover molto conosciute sono dei The Shadows che pubblicarono una versione strumentale nel 1997 nell'album \"The Shadows at Abbey Road\": Le \"Collectors Edition\", di Percy Faith e The Chipmunks (entrambe del 1969) e di Franck Pourcel nel 1976.\nCompositori.\nLa canzone fu scritta da Robert B. Sherman e Richard M. Sherman (conosciuti anche come i \"Fratelli Sherman\")."}
{"id": "1770063", "revid": "124123", "url": "https://it.wikipedia.org/wiki?curid=1770063", "title": "Artozostra", "text": "Biografia.\nIntorno al 492 a.C. Artozostra and\u00f2 in sposa al generale Mardonio, figlio di Gobria nonch\u00e9 suo cugino, appena prima che questi prendesse il comando della spedizione persiana incaricata di sottomettere la Tracia e la Macedonia.\nArtozostra rimase vedova quando Mardonio mor\u00ec durante la battaglia di Platea nel 479 a.C.\nErodoto cita anche un figlio di Mardonio, Artonte, ma non si sa con certezza se fosse anche figlio di Artozostra."}
{"id": "1770089", "revid": "58216", "url": "https://it.wikipedia.org/wiki?curid=1770089", "title": "Occhio della piovra", "text": ""}
{"id": "1770116", "revid": "339392", "url": "https://it.wikipedia.org/wiki?curid=1770116", "title": "Banjo-Threeie", "text": ""}
{"id": "1770119", "revid": "1505418", "url": "https://it.wikipedia.org/wiki?curid=1770119", "title": "Cicatrici ornamentali in Africa", "text": "Le cicatrici ornamentali (ovvero la scarificazione come modifica ornamentale del volto o del corpo) erano utilizzate in molte culture africane ed anticamente in Asia (presso gli Unni); come le tecniche di pigmentazione cutanea, avevano spesso un valore religioso e culturale prima che estetico. La pratica \u00e8 in netta diminuzione, anche se persiste tra le popolazioni meno in contatto con il mondo esterno. La pratica continua ad essere usata nei centri urbani, ma ha assunto una valenza nuova. L\u00e0 dove le cicatrici prodotte sono ancora collegate a valori culturali ancestrali, si nota una diminuzione delle aree corporee interessate e la mancata riproduzione di alcuni disegni popolari nel passato.\nQuesta pratica non va confusa con quella del tatuaggio, con cui condivide alcuni tratti culturali e alcune tecniche di realizzazione.\nStoria.\n\u00c8 certo che la modificazione del corpo con ferite, mutilazioni e pigmentazioni sia una pratica antica quanto l'essere umano. Le pitture rupestri che si trova in tutta l'Africa, spesso mostrano la figura umana con colori e disegni applicati volutamente sul corpo. I disegni di Tassili, nel deserto del Sahara, e datati circa 8.000 a.C., sono i pi\u00f9 antichi finora scoperti a riportare il disegno del corpo umano con chiari segni di cicatrizzazioni ornamentali.\nAlcune terrecotte di cultura \"ife\" (Nigeria) e sculture di rame della stessa area culturale, datate all'XI secolo e terrecotte di cultura \"owo\" del XV secolo, mostrano le riproduzioni di corpi coperti da cicatrici ornamentali dello stesso tipo registrato dagli antropologi presso la coltura \"yoruba\" negli ultimi secoli. Le testimonianze di questa pratica non sono numerose perch\u00e9 non tutte le culture africane hanno sviluppato forme artistiche che riproducessero il corpo umano. \u00c8 noto come questo tipo di arte sia pi\u00f9 presente nelle culture che si affacciano sul Golfo di Guinea che non in altre aree geografiche. Esistono per\u00f2 i disegni di esploratori e missionari, e pi\u00f9 tardi fotografie, che hanno iniziato una lenta penetrazione dell'Africa a partire dal XVI secolo. Da queste testimonianze si evince che il fenomeno delle cicatrici ornamentali era diffuso in tutta l'Africa subsahariana.\nTecnica.\nLe cicatrici ornamentali si ottengono incidendo la pelle con un oggetto acuminato e o affilato, sollevando la cute e inserendo oggetti, colori o altre sostanze e lasciando poi che la ferita guarisca. Tutte le culture che hanno usato la scarificazione si sono rifatte a questo modello, variando anche grandemente nel tipo di utensili e materiale usato. La variet\u00e0 delle metodologie ha voluto dire una diversificazione del tipo di ferita e del tipo di disegno che appariva a lavoro ultimato.\nLe ferite potevano essere in rilievo o semplicemente dentate, lineari o globulari. La ferita veniva procurata usando punte di freccia, coltelli, pietre affilate, o persino i gusci del cocco. In alcune aree della costa occidentale, ami da pesca venivano introdotti sotto la cute e poi sollevati, per ottenere delle cicatrici rotondeggianti. In altri casi, una linea continua veniva tagliata sulla superficie del corpo. Lungo questa linea venivano poi introdotti striscioline di foglie piegate a forma di cuscinetto, oppure il picciolo di alcune piante, oppure ancora dei piccoli pezzi di legno a forma di piolo. Sostanze vegetali venivano iniettate per mantenere viva l'irritazione della pelle per lungo tempo, e formare quindi una cicatrice pi\u00f9 voluminosa. In altri casi, il succo di alcune piante veniva iniettato per dare una colorazione particolare alla ferita. Tra queste sostanze, la pi\u00f9 famosa \u00e8 l'henn\u00e9, usato in tutta l'Africa orientale come colorante, e anche per il disegno di tatuaggi temporanei. In altre aree geografiche si usavano le ceneri di un fal\u00f2, polvere di carbone, inchiostri vegetali (come l'abotiko usato in Nigeria), e \u2013 dopo l'arrivo degli occidentali \u2013 polvere da sparo.\nLe ferite venivano arrangiate seguendo dei disegni particolari. Tutte le aree del corpo \u2013 eccetto le semimucose \u2013 potevano essere interessate da queste cicatrici. Le cicatrici vengono chiamate cheloidi (cicatrice pi\u00f9 grande della ferita iniziale) o ipertropiche (cicatrice pi\u00f9 piccola della ferita iniziale). \nPer alcuni popoli, le ferite facciali erano un segno di appartenenza clanica. Il disegno dava quindi importanti informazioni riguardanti il clan, la posizione sociale e l'identit\u00e0 della persona. Presso altri popoli, le cicatrici portate da una ragazza testimoniavano il suo ruolo sociale (pubert\u00e0, iniziazione, matrimonio), ma erano anche segno di bellezza. Ad esempio, i tiv della Nigeria sostengono che una donna con molte cicatrici \u00e8 da preferirsi ad altre perch\u00e9 pi\u00f9 fertile. In realt\u00e0, il significato delle cicatrici ornamentali \u00e8 multiplo, con alcune spiegazioni popolari sviluppate per coprire e per non comprensione delle ragioni pi\u00f9 importanti, sociali e spirituali, che sottostanno al processo \u2013 lungo e doloroso \u2013 della cicatrizzazione.\nSignificati.\nImportanza sociale.\nTra gli yoruba della Nigeria, gli studiosi hanno potuto isolare 24 diversi disegni di base usati nel produrre cicatrici ornamentali. Solo alcuni di questi disegni venivano usati per le famiglie regali e nobili, servendo quindi da segnale di ruolo sociale. Tra i denka e gli shilluk del Sudan, la presenza di cicatrici sul corpo sottolinea la forza, la resistenza e la disponibilit\u00e0 di mettere queste doti a servizio del proprio popolo.\nNei secoli XVIII e XIX, molte etnie dell'Africa occidentale hanno usato i disegni o altri tipi di mutilazioni facciali per riconoscere i componenti della propria famiglia in caso gli attacchi degli schiavisti avessero diviso i vari clan, ma anche per rendere meno appetibile la persona e quindi salvarla dalla schiavit\u00f9.\nDa questo si capisce che il disegno, o la mutilazione, hanno sia il compito di permettere un'identificazione, che quello di rendere indesiderabile la persona ai membri di un gruppo ostile.\nImportanza religiosa.\nLa funzione delle cicatrici ornamentali in campo religioso \u00e8 accertata in molti casi. Tra i popoli che seguono il vud\u00f9 \u2013 area geografica comprendente Nigeria, Ghana Togo, Benin, e aree limitrofe \u2013 l'appartenenza ad una \u2018casa\u2019 del vud\u00f9 \u00e8 data anche dal disegno che compare sul corpo dell'iniziato.\nQuando le cicatrici hanno un ruolo nei riti di iniziazione, \u00e8 chiaro che hanno anche un significato religioso. L'iniziato viene inserito nel cosmo dell'etnia, impara le regole che permettono il permanere dell'armonia cosmica e quindi le ferite presenti sul suo corpo indicano anche la sua comunione con Dio e con gli antenati. \nPresso molti popoli, la persona incaricata del sacro deve avere o il corpo integro\u00a0\u2013 le cicatrici sarebbero un limite\u00a0\u2013 o delle mutilazioni particolari che sottolineano il suo stato.\nImportanza medica.\nPresso i popoli dell'Africa occidentale, alcune medicine vengono somministrate al malato usando la cicatrizzazione. Le foglie inserite nella ferita hanno potere medicinale e faciliteranno la cura del malato. Altre volte, il succo vegetale a cui si d\u00e0 un potere medico viene iniettato in una ferita prima della sua cicatrizzazione per poter essere assorbito da corpo del malato.\nIn caso di bambini nati morti o morti subito dopo il parto, gli yoruba praticano tre ferite sulle spalle. Quando questi bambini si riencarneranno, alla nascita verranno riconosciuti e curati prima che muoiano nuovamente.\nIn Togo, pazienti sofferenti di epilessia vengono curati con la produzione di cicatrici sulla fronte o in altri luoghi della testa privi di capelli. SI crede che questo possa rimuovere la malattia. Lo stesso viene fatto da altri popoli per curare la psoriasi, dermatiti che portano alla scolorazione della pelle, malattie dell'apparato respiratorio, ecc.\nAltre mutilazioni.\nPur non rientrando nel campo delle cicatrici ornamentali, \u00e8 bene ricordare che la modificazione del corpo per motivi sociali o religiosi \u00e8 ampiamente praticata in tutta l'Africa. Quasi tutti i popoli pastoralisti dell'Africa orientale prevedono il taglio dei lobi dell'orecchio e il progressivo allargamento del foro praticato. I lobi possono essere abbelliti con perline o orecchini. Questo \u00e8 tipico tra i masai, pokot, karamojong, e altri popoli. Le labbra possono subire un simile trattamento. In questo caso, un pezzo di legno di misura sempre pi\u00f9 grande viene posto nella ferita per allargarla. Tra i gruppi nilotici alcuni si perforavano la carne sotto il labbro inferiore, il buco veniva poi chiuso con un tappo di legno o corno. Tra i kalenjin del Kenya, ma anche tra altri gruppi pastoralisti, uno o due denti di un adulto vengono tolti, per poter alimentare la persona in caso di paralisi tetanica (questa almeno \u00e8 la spiegazione popolare). A questa lista vanno aggiunte altre mutilazioni: sessuali (circoncisione, mutilazioni sessuali femminili), del naso, dei piedi; e modificazioni corporee: modificazione del cranio con fasciature strette praticate sin da bambini (Congo nord-orientale).\nStato attuale.\nLa pratica delle cicatrici ornamentali \u00e8 in netto calo. Persiste solo nelle aree pi\u00f9 lontane dalle zone urbane e ha di solito perso molto del suo significato sociale e religioso. \u00c8 invece in netta crescita il fenomeno dei tatuaggi, soprattutto nelle grandi citt\u00e0. \u00c8 questo un fenomeno che pu\u00f2 essere ricondotto sia all'occidentalizzaione, che alla riscoperta di una pratica che \u00e8 stata presente in Africa per migliaia di anni. Oltre ad avere un significato religioso, le cicatrici venivano considerate marchi della propria trib\u00f9."}
{"id": "1770125", "revid": "767487", "url": "https://it.wikipedia.org/wiki?curid=1770125", "title": "Teanum Apulum", "text": "Teanum Apulum \u00e8 il nome latino dell'antica citt\u00e0 apula di Tiati, la quale era situata sulla riva meridionale del fiume Fortore, a pochi chilometri della sua foce nell'Adriatico. \nIl sito ricade amministrativamente nel contemporaneo comune di San Paolo di Civitate, nell'attuale provincia di Foggia.\nLa citt\u00e0 doveva essere piuttosto importante, tanto che sono stati rinvenuti anche i resti di un anfiteatro. In loco sono state reperite inoltre alcune monete assai antiche (di epoca antecedente al 300 a.C.), sulle quali sono incise legende esclusivamente in lingua osca."}
{"id": "1770127", "revid": "767487", "url": "https://it.wikipedia.org/wiki?curid=1770127", "title": "Scipione Pannocchieschi", "text": "Biografia.\nNato nel 1598 a Siena dal conte Orso d'Elci e da Lucrezia di Scipione Bulgarini, fu ordinato sacerdote il 3 maggio 1629. Il 28 luglio 1631 fu nominato vescovo di Pienza, fino al 3 marzo 1636, quando divenne arcivescovo di Pisa. Fu legato di Innocenzo X presso la Serenissima Repubblica e di Alessandro VII presso l'imperatore Ferdinando III; successivamente divenne governatore della legazione di Urbino. Dal 1646 al 1658 fu nunzio apostolico in Austria.\nIl 9 aprile 1657 fu creato cardinale \"in pectore\" e pubblicato un anno pi\u00f9 tardi. Nel 1663 rassegn\u00f2 le dimissioni da arcivescovo di Pisa e si trasfer\u00ec a Roma. Celebr\u00f2 due sinodi pisani, nel 1639 e nel 1659, e partecip\u00f2 a due conclavi, nel 1667 e nel 1669-1670. Dal 6 maggio 1658 fino alla morte, avvenuta il 12 aprile 1670, fu cardinale presbitero di Santa Sabina. \u00c8 sepolto nel Duomo di Pisa, nella cappella del Santissimo Sacramento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1770131", "revid": "125758115", "url": "https://it.wikipedia.org/wiki?curid=1770131", "title": "Villa Igiea", "text": "Villa Igiea \u00e8 uno storico hotel di lusso di Palermo. La sua posizione \u00e8 molto suggestiva: si affaccia sul mare, presso il porto dell'Acquasanta, nell'omonima borgata, ed \u00e8 protetta alle spalle da Monte Pellegrino che la sovrasta. Essendo sopraelevata rispetto alla naturale linea di costa, la vista sul mare \u00e8 libera per parecchi chilometri. Si trova a poca distanza dalla neoclassica Villa Belmonte e da un altro edificio voluto dalla famiglia Florio, la Tonnara Florio, progettata in stile neogotico dall'architetto Carlo Giachery.\nL'architettura esterna \u00e8 piuttosto severa ed imita quella di un castello con torrette e merli. Notevoli affinit\u00e0 stilistiche si riscontrano con Villa Sperlinga presso Santa Flavia, in provincia di Palermo. Particolare attenzione fu riservata al giardino esterno ed alle decorazioni degli ambienti interni, il cui stile segue la corrente dell'\"Art Nouveau\" o \"Stile Liberty,\" che aveva conquistato tutta la citt\u00e0 anche grazie all' attivit\u00e0 dell'architetto Ernesto Basile, che ne fu uno dei maggiori esponenti dell'epoca.\nStoria.\nL'edificio in stile neogotico, appartenuto all'ammiraglio inglese sir Cecil Domville, fu acquistato da Ignazio Florio jr. in qualit\u00e0 di principale azionista di una cordata di imprenditori che intendeva farne inizialmente un sanatorio di lusso per malati di tubercolosi. Gli venne dato il nome di \"Igiea,\" dalla ninfa greca Hyg\u00eceia, dea dell'igiene e protettrice della salute . Il sanatorio per\u00f2 non vide mai la luce, poich\u00e9 una commissione di medici inglesi venuti appositamente da Londra per valutare il progetto sollev\u00f2 pi\u00f9 di un dubbio sulla profittabilit\u00e0 dell'impresa e sul ritorno dell'investimento. Pertanto Ignazio Florio si trov\u00f2 a dover decidere repentinamente per un cambio di destinazione, incaricando l'architetto Ernesto Basile di adeguare il progetto, gi\u00e0 in avanzato corso di realizzazione, alle necessit\u00e0 ed esigenze di un hotel di lusso. Ernesto Basile disegn\u00f2 in stile floreale anche il mobilio dell'edificio, la cui realizzazione venne poi commissionata al famoso mobilificio di Vittorio Ducrot. Le decorazioni degli ambienti interni furono eseguite da diversi astisti, tra i quali \"Giovanni Enea\" ed Ettore De Maria Bergler che dipinse l'originaria sala da pranzo dell'hotel, pi\u00f9 nota come \"Sala degli Specchi\" o \"Sala Basile\".\nVilla Igiea venne inaugurata nel 1900. Sin dall\u2019inizio fu un luogo molto amato sia dai proprietari Ignazio e Franca Florio, che dal bel mondo che assiduamente la frequentava. I Florio aleggiavano con la loro costante presenza fra i corridoi e le stanze dell\u2019hotel, tant\u2019\u00e8 che \u00e8 difficile separare Villa Igiea come albergo, come luogo pubblico, da Villa Igiea quale dimora privata, la \u201creggia borghese\u201d di quella che fu come una famiglia reale per la Sicilia degli ultimi bagliori della Belle \u00c9poque. A Villa Igiea pubblico e privato si mescolavano e convissero fino alla scomparsa dei Florio successivamente alla perdita della propriet\u00e0 della villa.\nLa Grande guerra segn\u00f2 il declino della Belle Epoque palermitana: i grandi personaggi e le famiglie che la decretarono (Florio, Mazzarino, Trabia, Whitaker) uscirono lentamente, ma inesorabilmente di scena.\nNegli anni trenta del '900 Villa Igiea risulta gestita dalla \"Societ\u00e0 Grandi Alberghi Siciliani\" che amministrava anche l\u2019Hotel des Palmes e l\u2019Excelsior a Palermo, l'hotel San Domenico di Taormina e, a partire dal 1937, il Castello Utveggio su monte Pellegrino. Durante gli anni della seconda guerra mondiale vi saranno ospitate alte personalit\u00e0 militari.\nVilla Igiea venne infine acquisita dal Banco di Sicilia, ritornando ad essere in tempi pi\u00f9 recenti un albergo di lusso.\nAlbergo.\nL'albergo, uno dei pi\u00f9 lussuosi dell'isola, \u00e8 oggi dotato di 72 camere e 28 suite. Nel corso degli anni ha ospitato le maggiori personalit\u00e0 che hanno visitato la citt\u00e0: esponenti della migliore aristocrazia europea e, pi\u00f9 di recente, personalit\u00e0 politiche nazionali e internazionali, nonch\u00e9 star di Hollywood. \nDivenuto di propriet\u00e0 del Banco di Sicilia, venne acquisito negli anni '90 dal Gruppo Acqua Marcia, che lo ha gestito sia direttamente, sia in \"franchising,\" con i brand Hilton e Accor Hotels. Il 6 novembre 2018 \u00e8 stato acquistato all'asta dalla Rocco Forte Hotels per 25 milioni di euro.\nFa parte dei locali storici d'Italia."}
{"id": "1770132", "revid": "16065736", "url": "https://it.wikipedia.org/wiki?curid=1770132", "title": "Tiati", "text": ""}
{"id": "1770133", "revid": "6923", "url": "https://it.wikipedia.org/wiki?curid=1770133", "title": "Alfa Romeo P1", "text": "L'Alfa Romeo GPR (acronimo di \"Grand Prix Romeo\"), meglio conosciuta come \"P1\", \u00e8 stata un'autovettura da competizione prodotta dall'Alfa Romeo nel 1923 nel rispetto del regolamento internazionale \"due litri\" entrato in vigore quell'anno.\nCaratteristiche tecniche.\nProgettata da Giuseppe Merosi, la \"P1\" era dotata di un motore a sei cilindri in linea e corsa lunga avente una cilindrata di 1.990 cm\u00b3. L'alesaggio e la corsa erano, rispettivamente, 65 mm e 100 mm. Questo propulsore, che erogava una potenza di 95 CV a 5.000 giri al minuto, consentiva al modello di raggiungere una velocit\u00e0 massima di 180 km/h. Il motore era inoltre dotato di doppio albero a camme in testa, 7 supporti di banco e doppia accensione.\nLa carrozzeria a due posti completamente carenata con serbatoio posizionato nella parte posteriore era realizzata in lamiera di alluminio.\nLe competizioni.\nI tre esemplari costruiti vennero affidati ai piloti Antonio Ascari con il numero 6, Giuseppe Campari con il numero 12 e Ugo Sivocci con il numero 17 con l'obiettivo di partecipare al Gran Premio d'Italia 1923, che si doveva disputare all'Autodromo di Monza.\nDurante le prove del Gran Premio dell'8 settembre, Sivocci mor\u00ec in un incidente uscendo di strada con la propria la vettura alla curva del Vialone (oggi curva Ascari). La P1 del pilota salernitano nell'occasione era priva dello scaramantico quadrifoglio verde, che debutt\u00f2 proprio con Sivocci in occasione della Targa Florio dello stesso anno. Tale coincidenza suscit\u00f2 una notevole impressione tra i piloti, i meccanici e i tecnici del mondo delle competizioni. A causa di tale coincidenza, il numero di gara 17 non venne pi\u00f9 assegnato alle auto da corsa italiane.\nIn segno di lutto, l'Alfa Romeo decise di ritirarsi dalle competizioni per quella stagione, e lo sviluppo del prototipo venne abbandonato. Un'altra conseguenza della morte di Sivocci fu la sostituzione di Merosi con Vittorio Jano alla guida tecnica dell'Alfa Romeo. Tale scelta fu presa il giorno successivo alla morte del pilota salernitano. La propriet\u00e0 individu\u00f2 nel direttore tecnico piacentino il principale responsabile della tragedia, e quindi decise di sostituirlo.\nNel 1924 ad una P1 venne installato un compressore tipo Roots, ottenendo un notevole incremento di potenza, che ora si attestava a 115 CV a 5000 giri."}
{"id": "1770152", "revid": "1149807", "url": "https://it.wikipedia.org/wiki?curid=1770152", "title": "I.R.I.A - Zeiram the Animation", "text": " \u00e8 una serie OAV di sei episodi prodotta nel 1994, prequel del film giapponese \"Zeiram\".\nTrama.\nLa storia di \"I.R.I.A - Zeiram the Animation\" \u00e8 ambientata su Myce e comincia con Iria, apprendista di suo fratello maggiore Gren, bounty hunter esperto, e del suo partner Bob, che lavora per la \"Ghomvak Security\", insieme al rozzo Fujikuro. Durante una missione, all'interno della nave spaziale \"Karma\", il gruppo si trova faccia a faccia con il malvagio e indistruttibile alieno Zeiram, che ha distrutto l'astronave e sterminato l'equipaggio. Bob viene ferito gravemente da Zeiram, mentre Gren sparisce nel nulla. \nRitornati su Myce, Iria scopre di essere diventata l'obbiettivo di un gruppo di assassini al servizio della \"Teden Tippedai\", la corporazione che possedeva la nave \"Karma\". Iria scopre che dietro la tragedia della Karma si nasconde un terribile esperimento della Teden Tippedai, che ha intenzione di usare Zeiram come arma. Iria, Fujikuro e Bob, ridotto ad un corpo artificiale, decidono di investigare sulla natura di Zeiram e su cosa \u00e8 accaduto a Gren, che sembra essere ancora vivo.\nVideogiochi.\n\"I.R.I.A - Zeiram the Animation\" \u00e8 stato adattato anche in videogioco d'azione uscito nel 1995 solo in Giappone per il Super Famicom intitolato \"Hyper Iria\", anche se questo non si rivela troppo fedele alla trama presente nella serie OAV.\nUn secondo titolo, dal titolo \"ZeiramZone\" e di genere picchiaduro a scorrimento, \u00e8 stato pubblicato solo in madre patria nel 1996 per PlayStation e presenta una trama originale.\nAccoglienza.\nHelen McCarthy nel suo libro \"500 Essential Anime Movies\" ha definito l'anime un \"eccellente pezzo di fantascienza\", lodando il character design. Ha affermato che \"i mondi sembrano davvero futuristici e alieni, le sequenze d'azione sono convincenti, la musica \u00e8 fantastica e una trama di cospirazione che sta lentamente emergendo \u00e8 la ciliegina sulla torta\"."}
{"id": "1770164", "revid": "6923", "url": "https://it.wikipedia.org/wiki?curid=1770164", "title": "HiPercussion", "text": "La HiPercussion, detta anche HiP \u00e8 un'azienda italiana di produzione di strumenti a percussione. Attiva dalla fine degli anni '70, era derivata dalla hollywood drums della casa di produzione Meazzi.\nDurante la sua attivit\u00e0 ha realizzato, tra l'altro, uno speciale tom-tom a terra, o timpano, detto \"tunable\", che sfruttava un meccanismo di accordatura a pedale simile a quello del timpano sinfonico.\nTullio de Piscopo \u00e8 stato endorser della HiP."}
{"id": "1770165", "revid": "30445", "url": "https://it.wikipedia.org/wiki?curid=1770165", "title": "Ciceone", "text": "Il ciceone () \u00e8 una bevanda rituale in uso nell'antica Grecia, legata, in particolare, al digiuno osservato durante la celebrazione dei misteri eleusini.\nUso rituale.\nL'uso rituale del ciceone \u00e8 associato alla celebrazione dei misteri eleusini, riti religiosi iniziatici dell'antica Grecia relativi al culto di Demetra e Persefone. Questa associazione nasceva dalla tradizione mitologica greca, secondo cui il ciceone sarebbe stata l'unico rifocillamento e ristoro accettato da Demetra durante la ricerca, in Sicilia, della perduta Persefone. Tale tradizione rimanda all'inno omerico, in particolare all\"'Inno a Demetra\", in particolare ai versi 200-201 e 208-211.\nPer questo motivo, il ciceone era la bevanda che veniva assunta da chi si sottoponeva al rito di iniziazione nel Telesterion. In tale occasione, infatti, egli pronunciava la frase iniziatica: \"Ho digiunato, ho bevuto il ciceone\", con cui esprimeva le due condizioni fondamentali e propedeutiche per poter accedere all'iniziazione: il digiuno e l'assunzione del ciceone. Su tale fase preparatoria, appartenente a un percorso iniziatico di un rito misterico, non esistono rivelazioni e testimonianze: a giudicare dall\"'Inno a Demetra\", si potrebbe dedurre che l'assunzione esclusiva del ciceone fosse associata a una pratica preparatoria di digiuno stretto, della durata di nove giorni.\nComposizione.\nIl significato della parola greca \u00e8 quello di \"bevanda composita\" e, all'occorrenza, \"mescolata\". Era, infatti, un miscuglio di ingredienti su una base di acqua: in una coppa riempita venivano aggiunti farina d'orzo e menta (): \nOvidio, nel descrivere la mistura, non nominandola nello spazio dei suoi versi, ne indica la composizione come vino con aggiunta di fiocchi di segale tostati. \nPoich\u00e9 gli ingredienti aggiunti non erano in grado di dissolversi nel liquido, vi rimanevano in sospensione, cos\u00ec che era necessario agitare ripetutamente la mistura durante la beva, fino al suo completo consumo.\nSecondo l'etnologo Gordon Wasson, il chimico Albert Hofmann e altri studiosi, gli stati mistici e rivelatori ottenuti dai partecipanti ai Misteri Eleusini erano ottenuti tramite il ciceone stesso, nella cui preparazione sarebbe rientrata segale cornuta, cio\u00e8 segale infestata dal parassita \"Claviceps purpurea\", comunemente detto ergot, di cui sono noti gli effetti psicoattivi e dalla quale si ricava l'LSD.\nCitazioni.\nIl ciceone \u00e8 oggetto di numerose citazioni, fin dai testi omerici.\nNell'Odissea di Omero, il \"ciceone\" \u00e8 la pozione composta di vino di Pramnio, mescolato a latte rappreso, farina e miele, che viene offerta dalla dea Circe, come dono di ospitalit\u00e0 ai compagni di Ulisse, che vengono trasformati in porci. Ulisse invece, quando beve il miscuglio da una tazza d'oro, resta immune al sortilegio grazie al moli (), la pianta-antidoto fornitagli da Ermes, e pu\u00f2 cos\u00ec salvare i compagni.\nIn un frammento di Eraclito, l'esempio del ciceone, con i suoi ingredienti immiscibili inconciliabili, \u00e8 utilizzato come illustrazione familiare e metaforica della necessit\u00e0 degli opposti.\nNella commedia \"La pace\" di Aristofane, Hermes raccomanda il ciceone al protagonista eroico dell'opera, il vignaiolo Trigeo, che ha mangiato troppa frutta secca e noci. Per questo \u00e8 stato congetturato che potesse avere propriet\u00e0 digestive.\nIn un passo di Teofrasto si descrive un contadino zotico che, dopo aver bevuto il ciceone, si reca a una seduta dell'ecclesia con un alito insopportabile.\n\"Cognidium\".\nSecondo una congettura formulata da Nino Tamassia, il suono greco del nome pu\u00f2 essere accostato a quello latino del \"cognidium\", probabilmente un vino medicato bevuto dal padre della Chiesa Papa Gregorio I."}
{"id": "1770166", "revid": "1543377", "url": "https://it.wikipedia.org/wiki?curid=1770166", "title": "Halba", "text": "Halba (), chiamata Albe al tempo delle crociate, \u00e8 un centro abitato e comune (\"municipalit\u00e9\") del Libano situato nel distretto di Akkar, governatorato di Akkar. \u00c8 capoluogo del distretto e si trova nel nord del paese a circa 112\u00a0km da Beirut."}
{"id": "1770181", "revid": "30445", "url": "https://it.wikipedia.org/wiki?curid=1770181", "title": "Pramno", "text": "Il pramno (o pramnio) era un vino proverbialmente noto per la sua finissima qualit\u00e0 e per le propriet\u00e0 curative, di cui si fa cenno nell'\"Iliade\" e nell'\"Odissea\".\nAteneo di Naucrati utilizza il termine in maniera generica per riferirsi a un vino rosso corposo, invecchiato, di buona qualit\u00e0. \nOrigini e caratteristiche.\nUtilizzato come dono di ospitalit\u00e0 (xenia), era prodotto soprattutto nell'isola di Lesbo, ma anche nella citt\u00e0 di Smirne e nell'isola di Icaria. Secondo Omero era prodotto nella terra di Pramnos, che era probabilmente una zona montuosa della Caria (attuale Turchia) o la vicina isola Icaria (Grecia). \nEra un vino corposo, dolce e profumato (\u1f00\u03bd\u03b8\u03bf\u03c3\u03bc\u03af\u03b1\u03c2, \"anthosm\u00edas\").\nIn Omero.\nNell'\"Iliade\" (XI, 836-863) Ecam\u00e9de, figlia di Ars\u00ednoo, lo miscela a formaggio e cipolle e miele per togliere ai suoi ospiti \"la sete ardente\".\nNell'\"Odissea\" (X, 303-310) il vino di Pramnio, mescolato a latte rappreso, farina e miele, fu offerto dalla maga Circe ai compagni di Ulisse prima di trasformarli in porci."}
{"id": "1770194", "revid": "399", "url": "https://it.wikipedia.org/wiki?curid=1770194", "title": "Moli (mitologia)", "text": "Il moli (: ; in greco antico ) \u00e8 una pianta immaginaria, appartenente al regno divino, che compare nell'\"Odissea\" (X, 302-306), dove svolge un ruolo fondamentale nel salvare Odisseo, grazie alle propriet\u00e0 magiche di cui \u00e8 dotata.\nDioscoride Anazarbeo (III, 46) identific\u00f2 il \"m\u00f4ly\" con l\"'harmal\u00e1\" e con la pianta che i siriani chiamavano \"b\u1e17ssasan\", cio\u00e8 con la pianta riconosciuta botanicamente come \"Peganum harmala L.\", nota in italiano come \"ruta siriaca\" o \"p\u00e8gano\".\nNel canto decimo stava a simboleggiare il rimedio donato da Ermes a Ulisse, quale antidoto contro la pozione a base di ciceone offerta dalla dea Circe, come dono di ospitalit\u00e0: grazie all'antidoto, Ulisse riusc\u00ec a sottrarsi alla metamorfosi in maiale, sorte che tocc\u00f2, invece, ai suoi compagni."}
{"id": "1770207", "revid": "289247", "url": "https://it.wikipedia.org/wiki?curid=1770207", "title": "Profeta Samuele", "text": ""}
{"id": "1770214", "revid": "1660846", "url": "https://it.wikipedia.org/wiki?curid=1770214", "title": "Distretto di Faizabad", "text": ""}
{"id": "1770217", "revid": "697352", "url": "https://it.wikipedia.org/wiki?curid=1770217", "title": "Distretto di Fatehpur", "text": "Fatehpur \u00e8 un distretto dell'India di 2.305.847 abitanti. Capoluogo del distretto \u00e8 Fatehpur."}
{"id": "1770218", "revid": "767487", "url": "https://it.wikipedia.org/wiki?curid=1770218", "title": "Distretto di Farrukhabad", "text": "Farrukhabad \u00e8 un distretto dell'India di 1.577.237 abitanti. Capoluogo del distretto \u00e8 Fatehgarh."}
{"id": "1770219", "revid": "80598", "url": "https://it.wikipedia.org/wiki?curid=1770219", "title": "Paolo Conte (album 1974)", "text": "Paolo Conte \u00e8 il primo album del cantautore Paolo Conte, intitolato semplicemente con il suo nome e cognome (cosa che si ripeter\u00e0 per l'album successivo e, pi\u00f9 avanti, per il suo sesto lavoro).\nIl disco.\nDopo i numerosi successi precedentemente ottenuti come autore, Paolo Conte debutta come interprete con questo album, grazie agli incoraggiamenti del produttore Italo Greco.\nTutti i testi e le musiche sono di Paolo Conte, tranne \"Una giornata al mare\", scritta da Conte in collaborazione con il fratello Giorgio per la musica; si tratta dell'unica canzone gi\u00e0 nota della scaletta dell'album, in quanto incisa tre anni prima dall'Equipe 84. Tuttavia il brano risulta qui firmato dal solo Paolo Conte.\nQuasi contemporaneamente esce, invece, la versione di \"Onda su onda\" di Bruno Lauzi, che porter\u00e0 al successo il brano dell'ancora sconosciuto Conte, oltre a incidere in quegli anni, talvolta per primo, diverse altre sue canzoni, come, per esempio, \"Genova per noi\".\nL'illustrazione in copertina \u00e8 la riproduzione di un quadro del cantautore, autoritratto mentre, seduto, \u00e8 provocatoriamente abbracciato da una donna seminascosta nell'ombra (le si notano soprattutto i collant e i tacchi a spillo).\nIl disco \u00e8 stato registrato negli studi \"Format\" di Torino, di propriet\u00e0 del maestro Happy Ruggiero, noto direttore d'orchestra e musicista torinese (gi\u00e0 arrangiatore per la casa discografica DKF Folklore e collaboratore di Silvana Aliotta). I tecnici del suono sono Danilo Pennone e Giancarlo Fracasso.\nPennone \u00e8 il chitarrista di uno dei pi\u00f9 noti gruppi beat torinesi, I Ragazzi del Sole.\nL'album al momento dell'uscita non ebbe un riscontro commerciale: tuttavia molte delle canzoni contenute diventarono tra le pi\u00f9 note dell'avvocato astigiano e vennero reincise da altri interpreti.\nNel 1987 l'album \u00e8 stato ristampato in CD dalla RCA\nSaga del Mocambo.\n\"Sono qui con te sempre pi\u00f9 solo\" \u00e8 il primo episodio di quella che a posteriori sar\u00e0 battezzata \"saga del Mocambo\"; canzoni scritte e incise in momenti diversi (le altre saranno \"La ricostruzione del Mocambo\", \"Gli impermeabili\" e, diversi anni dopo, \"La nostalgia del Mocambo\") in cui Conte narra in prima persona le vicende del gestore di un bar di provincia (il \"Mocambo\", appunto) e le sue avventure-disavventure coniugali che si intersecano con il suo fallimento commerciale.\nDa segnalare la partecipazione, in \"Sono qui con te sempre pi\u00f9 solo\" e poi nella \"Ricostruzione\", del celebre Duo Fasano: le due sorelle torinesi cantano i cori di entrambi i pezzi.\nTracce.\nLATO A\nLATO B\nMusicisti.\nNel retro di copertina dell'album i musicisti sono suddivisi canzone per canzone; per motivi di comodit\u00e0 qui sono stati riportati tutti insieme:"}
{"id": "1770220", "revid": "767487", "url": "https://it.wikipedia.org/wiki?curid=1770220", "title": "Zeiram", "text": ", noto anche come Zeram \u00e8 un film del 1991 diretto da Keita Amemiya.\nNel 1994 \u00e8 stata prodotta una serie OAV chiamata \"I.R.I.A - Zeiram the Animation\", che si pone come prequel del film, nonch\u00e9 un sequel del film \"Zeiram 2\". In Italia \u00e8 stato distribuito direttamente in DVD da Yamato Video assieme alla serie OAV.\nTrama.\nIria \u00e8 una bellissima cacciatrice di taglie, proveniente da un altro pianeta, che arriva sulla Terra per portare a termine la propria battaglia con Zeiram, una invincibile creatura aliena. Insieme a due terrestri, gli elettricisti Kamiya e Teppei, Iria e Zeiram rimangono intrappolati in una dimensione parallela chiamata la \"zona\", e dotati di un tempo limitato per concludere la propria battaglia.\nProduzione.\nNonostante alla sua uscita fosse stato accolto come l'avanguardia del cinema giapponese Tokusatsu, realizzato con grandi mezzi in pellicola 35\u00a0mm e budget di 300 milioni di Yen, in realt\u00e0 ne \u00e8 risultato 9 milioni.\nLe riprese si sono tenute in soli due mesi alla periferia di Chiba, con gli interni della \"zona\" girati in un supermercato che aveva appena chiuso per bancarotta, per via della possibilit\u00e0 di non poter usufruire dell'affitto di uno studio; nel parcheggio venne girata anche la scena del clone (\"Lilliput\") di Kamiya\nVista l'ambientazione prevalentemente nell'arco di tempo di una notte, la troupe si rese conto infatti di come i tempi di lavorazione non sarebbero mai potuti essere rispettati con le sole riprese notturne, e da questo deriva l'artificio di Amemiya dei proiettili illuminanti come giustificazione alle riprese diurne del combattimento tra Iria e Zeiram.\nIl resto del cast, oltre alla Moriyama, Hotaru, Iguchi e pochi altri, \u00e8 composto in realt\u00e0 dai membri dello staff, tra cui molti amici di Amemiya come Yasushi Nirasawa, Katsuya Terada, ed il mangaka Masakazu Katsura in un cameo (\u00e8 il passante che all'inizio del film urta Iria facendole cadere le mele)."}
{"id": "1770221", "revid": "158913", "url": "https://it.wikipedia.org/wiki?curid=1770221", "title": "Rhinoceros (zoologia)", "text": "I membri del genere Rhinoceros sono i rinoceronti unicorni. La parola \u00abrhinoceros\u00bb \u00e8 di origine greca; \u00abrhino\u00bb significa \u00abnaso\u00bb e \u00abceros\u00bb \u00abcorno\u00bb. Il genere comprende due specie: il rinoceronte indiano (\"Rhinoceros unicornis\") ed il rinoceronte di Giava (\"Rhinoceros sondaicus\"). Il rinoceronte di Giava \u00e8 uno dei grandi mammiferi pi\u00f9 minacciati del mondo e ne rimangono solamente 35-40 esemplari nella sola localit\u00e0 di Giava (Indonesia)."}
{"id": "1770222", "revid": "767487", "url": "https://it.wikipedia.org/wiki?curid=1770222", "title": "Distretto di Firozabad", "text": "Firozabad \u00e8 un distretto dell'India di 2.045.737 abitanti. Capoluogo del distretto \u00e8 Firozabad."}
{"id": "1770227", "revid": "767487", "url": "https://it.wikipedia.org/wiki?curid=1770227", "title": "Distretto di Etawah", "text": "Etawah \u00e8 un distretto dell'India di 1.340.031 abitanti. Capoluogo del distretto \u00e8 Etawah."}
{"id": "1770229", "revid": "709565", "url": "https://it.wikipedia.org/wiki?curid=1770229", "title": "Ronon Dex", "text": "Ronon Dex \u00e8 un personaggio di finzione della serie di fantascienza \"Stargate Atlantis\" ed \u00e8 uno dei quattro membri della squadra del colonnello John Sheppard, dalla seconda stagione. \u00c8 interpretato dall'attore hawaiano Jason Momoa.\nBiografia.\nPrima di Atlantide.\nRonon Dex nasce sul pianeta Sateda dove cresce diventando un soldato. Durante la guerra contro i Wraith fugge poco prima della distruzione del suo pianeta, ma viene presto catturato dai Wraith stessi. Dopo essersi accorti di non essere in grado di nutrirsi di lui, lo rilasciano, ma non prima di avergli impiantato un segnalatore subspaziale, per poter essere utilizzato come \"preda vivente\" in continua fuga a cui viene data la caccia. Queste persone, utilizzate dai Wraith per \"mantenersi in forma\", sono chiamate Runner; sono temuti dagli altri umani della galassia, perch\u00e9 i Wraith, per mettere in difficolt\u00e0 la \"preda\", uccidono ogni umano con cui i Runner entrano in contatto.\nPer questo motivo passano la loro vita come solitari.\nAtlantide.\nDurante una di queste \"battute di caccia\" Ronon, in fuga, si imbatte nella prima squadra in perlustrazione di Atlantis. Qui cattura un membro della squadra e ne negozia la restituzione con la rimozione del dispositivo di tracciamento, riuscendo cos\u00ec a liberarsi del giogo dei Wraith.\nScopre poi che il suo pianeta \u00e8 stato completamente distrutto e cos\u00ec senza casa e amici decide di sistemarsi \"temporaneamente\" ad Atlantide. Attualmente risiede ancora l\u00ec, da dove parte come membro ufficiale della prima squadra di Atlantide alla scoperta di nuovi pianeti diventando la spalla del colonnello Sheppard.\nIn seguito Ronon avr\u00e0 la possibilit\u00e0 di vendicarsi uccidendo il Wraith che lo ha reso un \"Runner\". Incontrer\u00e0 anche dei Satedani sopravvissuti che scoprir\u00e0 in seguito essere dei seguaci dei Wraith.\nRonon si dimostrer\u00e0 un guerriero alla pari di Teal'c scontrandosi con quest'ultimo in preparazione all'incontro che Ronon far\u00e0 con l'IOA. Prima di ci\u00f2 i due si scontreranno con diversi Wraith eliminandoli tutti.\nPersonalit\u00e0.\nDi poche parole, ma sempre pronto all'azione. La vita lo ha forgiato come guerriero, un \"duro\", non si apre alle confidenze ma non ha problemi a confrontarsi su campi a lui pi\u00f9 congeniali come il combattimento. \u00c8 rapido nelle decisioni sul campo e fornisce un supporto essenziale al colonnello Sheppard. Spesso gli capita di dover fare da \"tutore\" a McKay salvandolo dalle situazioni in cui va a cacciarsi.\nPer un breve periodo prov\u00f2 dei sentimenti per la dottoressa Keller dei quali nessuno dei due parla e in seguito la dottoressa si interessa a McKay.\nCapacit\u00e0.\nA causa dell'addestramento ottenuto sul suo pianeta di nascita, nonch\u00e9 alla sua grande determinazione che lo ha portato a sopravvivere per anni nonostante fosse continuamente braccato, Ronon \u00e8 divenuto un guerriero imbattibile, con delle capacit\u00e0 fisiche ai limiti dell'umano. \u00c8 esperto nell'uso di qualsiasi arma, nel combattimento corpo a corpo e nelle tecniche di sopravvivenza. \u00c8 uno dei pochi in grado di affrontare un Wraith in un combattimento a mani nude e di sconfiggerlo."}
{"id": "1770233", "revid": "767487", "url": "https://it.wikipedia.org/wiki?curid=1770233", "title": "Distretto di Etah", "text": "Etah \u00e8 un distretto dell'India di 2.788.270 abitanti. Capoluogo del distretto \u00e8 Etah."}
{"id": "1770236", "revid": "228587", "url": "https://it.wikipedia.org/wiki?curid=1770236", "title": "Coco", "text": ""}
{"id": "1770238", "revid": "216354", "url": "https://it.wikipedia.org/wiki?curid=1770238", "title": "Parco ex Trotter", "text": ""}
{"id": "1770240", "revid": "767487", "url": "https://it.wikipedia.org/wiki?curid=1770240", "title": "Distretto di Deoria", "text": "Deoria \u00e8 un distretto dell'India di 2.730.376 abitanti. Capoluogo del distretto \u00e8 Deoria."}
{"id": "1770245", "revid": "767487", "url": "https://it.wikipedia.org/wiki?curid=1770245", "title": "Distretto di Chitrakoot", "text": "Chitrakoot \u00e8 un distretto dell'India di 800.592 abitanti. Capoluogo del distretto \u00e8 Chitrakoot Dham."}
{"id": "1770250", "revid": "767487", "url": "https://it.wikipedia.org/wiki?curid=1770250", "title": "Distretto di Chandauli", "text": "Chandauli \u00e8 un distretto dell'India di 1.639.777 abitanti. Capoluogo del distretto \u00e8 Chandauli."}
{"id": "1770256", "revid": "3115", "url": "https://it.wikipedia.org/wiki?curid=1770256", "title": "Granulopessia", "text": "La granulopessia (o cromopessia) \u00e8 il fenomeno per cui una cellula che ha ingerito per fagocitosi un colorante vitale (che non la uccide) pu\u00f2 poi essere facilmente individuata al microscopio.\nCause ed utilit\u00e0 nelle indagini mediche.\nCi\u00f2 si verifica in quanto le particelle della soluzione colloidale del colorante (per esempio blu pirrolo, litio carminio o blu tripan) subiscono un fenomeno di precipitazione nel citoplasma (l'interno della cellula) che le unisce tra di loro dando origine a granuli ben visibili.\nQuesta tecnica istologica \u00e8 largamente usata per la caratterizzazione dei macrofagi, cellule che svolgono un'intensa attivit\u00e0 fagocitaria, ed in particolar modo nella distinzione dei macrofagi inattivati dai fibroblasti nel tessuto connettivo propriamente detto poich\u00e9 questi due tipi di cellule sono molto simili."}
{"id": "1770263", "revid": "297031", "url": "https://it.wikipedia.org/wiki?curid=1770263", "title": "Qanat di Palermo", "text": "Il \"Qanat\" di Palermo sono un'enorme opera di ingegneria idraulica costruita sotto la citt\u00e0, a partire dall'epoca araba nel capoluogo siciliano.\nA Palermo.\nSi tratta di \"qanat\" (): canali che, seguendo le particolari conformazioni del terreno e la morfologia friabile della roccia, vennero costruiti per portare acqua in superficie, intercettando le falde naturali del terreno. Questa tecnica, di origine persiana, veniva eseguita da particolari professionisti, chiamati \"muqanni\".&lt;br&gt;\nAnche se ci si riferisce a tutti come \"qanat\", in realt\u00e0 esistono vari qanat a Palermo di diversi periodi lungo un grosso arco temporale che parte dalla dominazione araba ed arriva fino alla fine della dominazione normanna, i quali impararono molto dai loro predecessori. Attualmente sono tre i canali visitabili e vengono organizzate visite guidate da parte di speleologi. La differenza tra i \"qanat\" palermitani e orientali \u00e8 l'assenza di un vero e proprio pozzo alimentatore, sostituito da un'estesa galleria ubicata a monte.\nLe camere dello Scirocco.\nOltre a costituire una primaria fonte d'acqua molti \"qanat\" venivano utilizzati anche per rinfrescare gli ambienti durante i caldissimi giorni dello scirocco che affliggeva anche allora la citt\u00e0. Grazie ai particolari flussi d'aria, convogliati opportunamente, si poteva ottenere in essi una temperatura inferiore a quella dell'ambiente esterno."}
{"id": "1770274", "revid": "226458", "url": "https://it.wikipedia.org/wiki?curid=1770274", "title": "Digossigenina", "text": "La digossigenina (DIG) \u00e8 uno steroide presente in natura nelle foglie ed inflorescenze della \"Digitalis purpurea\" o \"Digitalis lanata\".\nUtilizzo.\nLa taglia relativamente piccola di questa molecola e la facilit\u00e0 con la quale essa pu\u00f2 essere legata a molecole biologiche fanno della digossigenina uno strumento utile in biologia molecolare e in biochimica. \nViene utilizzata nelle tecniche di ibridizzazione molecolare, si lega al 5' dell'uridintrifosfato e viene ben tollerato dalla DNA polimerasi. \nViene poi riconosciuta da anticorpi anti-digossigenina coniugati a BAP o HP e rivelata enzimaticamente o per chemioluminescenza."}
{"id": "1770278", "revid": "28592", "url": "https://it.wikipedia.org/wiki?curid=1770278", "title": "Sergei Mikhailovich Prokudin-Gorskii", "text": ""}
{"id": "1770279", "revid": "28592", "url": "https://it.wikipedia.org/wiki?curid=1770279", "title": "Fotografia a colori", "text": ""}
{"id": "1770295", "revid": "729019", "url": "https://it.wikipedia.org/wiki?curid=1770295", "title": "Matt Dunning", "text": "Biografia.\nNato in Canada, Matt Dunning crebbe in Australia, a Sydney; studente alla Northholm Grammar School, a 18 anni rappresent\u00f2 l'Australia a livello scolastico.\nTra il 1998 e il 1999 ricevette diverse convocazioni in Nazionale Under-21 e nel 2000 entr\u00f2 nella selezione provinciale del Nuovo Galles del Sud (esordio contro la rappresentativa del Queensland); del 2001 fu invece l'esordio nel Super 12 con i Waratahs, contro i neozelandesi Chiefs.\nDopo un \"tour\" in Giappone con la Nazionale A, esord\u00ec negli \"Wallabies\" nel corso della , contro la ; con la Nazionale maggiore giunse fino alla finale del torneo, poi persa contro l'.\nCon i Waratahs Dunning vanta due secondi posti assoluti nel Super 12 (2005 e 2008), quando la squadra giunse in finale, perdendo in entrambi i casi contro i neozelandesi Crusaders; un infortunio occorsogli al tendine di Achille nel dicembre 2008, durante un incontro a Wembley contro i Barbarians in chiusura di \"tour\" lo costrinse fuori dal campo per tutta la stagione successiva; scavalcato nella gerarchia delle prime linee da altri giocatori, tra cui i nazionali Al Baxter e Benn Robinson, Dunning chiese ai Waratahs un contratto di un anno, laddove la dirigenza aveva bisogno di giocatori impegnati per almeno un biennio; Dunning decise cos\u00ec di firmare per la \"franchise\" di Perth degli Western Force, fermandosi a 99 presenze nel campionato nazionale australiano e 90 in Super 12 con la squadra di Sydney.\nPrima dell'infortunio l'ultimo incontro internazionale di Dunning era stato a Padova contro l' nel novembre 2008; a distanza di un anno fece ritorno in Nazionale, prendendo parte ai \"test\" autunnali in Europa contro e .\nAlla fine della stagione 2011 Dunning firm\u00f2 un contratto con i francesi del Biarritz; tuttavia, le visite mediche cui il giocatore si sottopose evidenziarono un problema alla colonna vertebrale da risolversi solo tramite intervento chirurgico, a causa del quale Dunning sarebbe stato indisponibile per almeno sette mesi; il contratto fu sciolto di comune accordo e il giocatore \u00e8 attualmente senza club.\nSuo fratello Casey, ex giocatore, \u00e8 stato internazionale per il ."}
{"id": "1770300", "revid": "88740", "url": "https://it.wikipedia.org/wiki?curid=1770300", "title": "Fabri", "text": ""}
{"id": "1770304", "revid": "256896", "url": "https://it.wikipedia.org/wiki?curid=1770304", "title": "Regione Metropolitana di Norte/Nordeste Catarinense", "text": "La regione metropolitana Norte/Nordeste Catarinense era una regione metropolitana brasiliana, nello Stato di Santa Catarina, creata con la legge complementare statuale n\u00ba 162 del 1998 ed estinta con la legge complementare statuale n\u00ba 381 del 2007. Aveva sede nella citt\u00e0 di Joinville. La popolazione, compresi i comuni dell'area di espansione metropolitana, ammontava a circa 1.100.000 di abitanti, che la facevano essere la regione metropolitana maggiore dello Stato, oltre che la sua maggior concentrazione industriale. La zona era stata colonizzata prevalentemente da tedeschi, norvegesi, italiani, svizzeri, portoghesi e polacchi. L'area della regione ha un'alta qualit\u00e0 della vita, con molte citt\u00e0 ai vertici delle classifiche per Indice di sviluppo umano."}
{"id": "1770310", "revid": "90856042", "url": "https://it.wikipedia.org/wiki?curid=1770310", "title": "Vizzavona", "text": "Vizzavona \u00e8 una localit\u00e0 del comune di Vivario, nella provincia dell'Alta Corsica. \u00c8 posizionata a meridione del centro abitato principale, ad un'altitudine di circa 900 metri. \u00c8 nel cuore dell'omonima foresta, posta all'interno del Parco naturale regionale della Corsica e nei pressi dell'omonimo valico."}
{"id": "1770315", "revid": "75435", "url": "https://it.wikipedia.org/wiki?curid=1770315", "title": "Corv\u00e9es", "text": ""}
{"id": "1770337", "revid": "729019", "url": "https://it.wikipedia.org/wiki?curid=1770337", "title": "Carlo Sanna", "text": " Soprannominato affettuosamente \"Babbu mannu\" dalle sue truppe, rivest\u00ec anche incarichi politici e nella magistratura militare. Fu il primo Presidente del Tribunale speciale per la difesa dello Stato. Fece parte della Massoneria.\nBiografia.\nLa giovinezza e l'inizio della carriera militare.\nNacque a Cagliari il 3 gennaio 1859, figlio di Battista, medico chirurgo di Senorb\u00ec, e di Maria Putzu. Pass\u00f2 tutta la sua infanzia a Senorb\u00ec (paese che gli ha dedicato una via e un museo), e intraprese da giovanissimo la carriera militare, entrando nel Collegio Militare di Firenze, per poi entrare all'Regia Accademia Militare di Fanteria e Cavalleria di Modena, da cui usc\u00ec con il grado di sottotenente, assegnato all'arma di fanteria nel luglio 1879, destinato al 62\u00ba Reggimento fanteria \"Sicilia\" di stanza a Salerno.\nNel 1885 spos\u00f2 la signorina Adele Dess\u00ec. Con il grado di tenente prest\u00f2 servizio dal febbraio 1887 a Cagliari quale Ufficiale d'Ordinanza del Comandante Militare della Sardegna, generale Americo Mayo. Promosso capitano, fu trasferito a Torino nel marzo 1890, come comandante di Compagnia nel 71\u00ba Reggimento fanteria, rientrando a Cagliari nel marzo 1897 come Applicato di Stato Maggiore presso il Comando Militare della Sardegna. Serv\u00ec successivamente quale Aiutante Maggiore in 1\u00aa del 10\u00ba Reggimento fanteria, sempre a Cagliari, e col grado di maggiore nell'89\u00ba Reggimento fanteria \"Salerno\" a Napoli e nel 58\u00ba Reggimento fanteria a Cagliari. Promosso tenente colonnello, dall'ottobre 1909 prest\u00f2 servizio nel 59\u00ba Reggimento fanteria a Civitavecchia e poi nel 45\u00ba Reggimento fanteria a Sassari.\nLa prima guerra mondiale.\nAll'atto dell'entrata in guerra del Regno d'Italia, avvenuta il 24 maggio 1915, con il grado di colonnello comandava il 13\u00ba Reggimento fanteria a L'Aquila. Il reparto, inquadrato nella 3\u00aa Armata, prese parte alla prima e seconda battaglia dell'Isonzo, impegnandosi nel settore carsico nella conquista del colle Selz e di Quota 70 (considerati \"imprendibili\"): egli guid\u00f2 personalmente gli assalti, meritandosi una prima Medaglia d'Argento al valor militare.\nPromosso maggiore generale nell'agosto 1915, assunse il comando della Brigata \"Catanzaro\" con cui tra ottobre e novembre partecip\u00f2 agli infruttuosi attacchi su San Martino e il Monte San Michele. Nella primavera del 1916, sempre sotto al suo comando, la Brigata \"Catanzaro\" si distinse in azione sul Monte Moschiagh e sul Monte Interrotto durante la battaglia degli Altipiani, e a lui fu conferita una seconda Medaglia d'Argento al Valor Militare.\nRientrata sul Carso, dall'agosto 1916 la \"Catanzaro\" partecip\u00f2 ai durissimi scontri per il Costone Viola e nuovamente sul Monte San Michele, occupando il caposaldo di Nad Logen e Quota 208 Nord: per la sua azione di comando venne insignito con la Croce di Cavaliere dell'Ordine militare di Savoia.\nPassato al comando della 16\u00aa Divisione, la guidava alla conquista e nella successiva difesa di Quota 144 nell'ottobre del 1916, e nella conquista di Quota 144, 92, 100, 146, 146 bis e dei capisaldi di Jamiano e Flondar durante il ciclo operativo per la conquista del Monte Ermada nel maggio 1917, meritando l'onorificenza di Ufficiale dell'Ordine militare di Savoia.\nPassato quindi al comando della 33\u00aa Divisione, partecipando alla undicesima battaglia dell'Isonzo che gli valse la promozione a tenente generale per merito di guerra. Durante la ritirata di Caporetto, sempre al comando della 33\u00aa Divisione, copr\u00ec la ritirata italiana, difendendo tenacemente il ponte di Pinzano sul Tagliamento per permettere il flusso dei reparti in ritirata.\nNel gennaio 1918 la divisione prese parte alla prima offensiva italiana dopo il disastro di Caporetto, attaccando le posizioni austriache del Monte Val Bella, Col del Rosso e Col d'Echele nella battaglia dei Tre Monti. L'operazione, da lui brillantemente studiata ed eseguita, gli valse il grado di Commendatore dell'Ordine militare di Savoia.\nSuccessivamente la 33\u00aa Divisione pass\u00f2 alle dipendenze del XXIII Corpo d'Armata durante le operazioni difensive della linea del Piave, distinguendosi nei combattimenti di Losson durante la Battaglia del solstizio del giugno 1918, che valse a Sanna il conferimento del grado di Commendatore dell'Ordine dei Santi Maurizio e Lazzaro concessogli \"motu proprio\" del sovrano Vittorio Emanuele III.\nIl dopoguerra e il fascismo.\nDestinato nel febbraio 1919 al comando della Divisione Militare di Torino, nell'aprile successivo, gi\u00e0 ormai nel \"biennio rosso\", s\u00ec trov\u00f2 a fronteggiare gravi disordini in occasione del grande sciopero generale. Pass\u00f2 poi al comando del Corpo d'armata di Ancona (marzo 1920), dove represse la rivolta scoppiata quello stesso anno e, col grado di generale di corpo d'armata, a quello del V Corpo d'Armata di Trieste (novembre 1922), dove spalleggi\u00f2 il movimento fascista. Nel maggio 1923 venne nominato da Mussolini Presidente del Tribunale Supremo Militare, e nell'aprile del 1924 venne eletto alla Camera dei deputati del Regno d'Italia nel \"listone\" fascista\nLasciati gli altri incarichi militari, nel 1926 il Regime fascista lo nomin\u00f2, per il suo grande prestigio primo Presidente del Tribunale Speciale per la Difesa dello Stato, in questa veste accett\u00f2 di applicare retroattivamente le leggi speciali. In varie occasioni venne contestato politicamente da Antonio Gramsci. Mor\u00ec due anni dopo a Roma e venne sepolto a Cagliari nel cimitero monumentale di Bonaria.\nIntitolazioni.\nL'attuale Piazza Gramsci di Cagliari fino al secondo dopoguerra fu intitolata al Generale Carlo Sanna."}
{"id": "1770344", "revid": "1632387", "url": "https://it.wikipedia.org/wiki?curid=1770344", "title": "Redemption (gruppo musicale)", "text": "I Redemption sono un supergruppo musicale progressive metal statunitense formatosi nel 2000 a Los Angeles, comprendente ex-membri dei Fates Warning e dei Prymary.\nStoria del gruppo.\nLe origini e i primi dischi (2000 - 2006).\nCapeggiata dal chitarrista Nick van Dyk, la band inizialmente comprendeva Rick Mythiasin (ex-Steel Prophet) al microfono, Bernie Versailles (Fates Warning) alla chitarra e Jason Rullo (Symphony X) alla batteria, con Michael Romeo che si occupava degli arrangiamenti sinfonici e delle tastiere.\nL'accordo con Sensory Records.\nNel 2001 la band sigl\u00f2 un accordo discografico della validit\u00e0 di due album con l'etichetta indipendente Sensory Records; il primo disco pubblicato per la Sensory segn\u00f2 anche il vero e proprio debutto della band progressive metal: \"Redemption\" usc\u00ec nel 2003, a due anni di distanza dall'ingresso della formazione losangelina nella nuova casa discografica.\nI primi avvicendamenti nel gruppo si ebbero gi\u00e0 poco dopo l'uscita del primo, omonimo, album: Mythiasin lasci\u00f2 nel 2003 e Corey Brown dei Magnitude 9 intervenne e partecip\u00f2 a concerti con la band, mentre i componenti di un'altra band progressive metal statunitense, i Prymary - ovvero il batterista Chris Quirarte, il bassista James Sherwood e il tastierista Smiley Sean -, vennero reclutati da van Dyk per dare nuova linfa al gruppo e per sopperire agli impegni di Rullo con i Symphony X, che gli impedivano di presenziare stabilmente nei tour dei Redemption.\nLa nuova formazione e \"The Fullness of Time\" (2005).\nRay Alder dei Fates Warning, che aveva cantato sulla traccia \"Desperation - Part II\" nell'album di debutto della band, accett\u00f2 di diventare a tempo pieno la voce dei Redemption, cominciando da \"The Fullness of Time\" del 2005. La formazione che prende parte alle registrazioni del secondo album diviene quella stabile dei Redemption, ed include i sopracitati ex-membri dei Prymary, il confermato Bernie Versailles alla chitarra e, appunto, il neo-entrato Ray Alder al microfono.\n\"The Fullness of Time\" segna gi\u00e0 una prima svolta per il gruppo di Los Angeles, che dal punto di vista lirico include tematiche pi\u00f9 personali rispetto ai racconti in terza persona che avevano caratterizzato il disco di debutto. La scelta tematica, ispirata dalle vicende personali del principale compositore della band, Nick van Dyk, e aperta a questioni filosofiche come il rapporto tra l'individuo e la societ\u00e0, o tra l'individuo ed un altro essere umano, diverr\u00e0 preponderante anche per le uscita future della band.\nIl disco incontra il largo apprezzamento della critica: le testate online statunitensi \"Blabbermouth\" e \"Metal Storm\" lo qualificano rispettivamente come uno dei migliori album dell'anno (si sottintende all'interno della scena progressive metal) e \"un capolavoro\"; le italiane \"Metal.it\" e \"Metallized\" parlano di album \"impeccabile sotto ogni punto di vista\" e dal \"carattere ancor pi\u00f9 personale e peculiare\" rispetto a quanto mostrato con il disco di debutto nel 2003.\nIl passaggio a InsideOut Music e la consacrazione (2007 - 2009).\n\"The Origins of Ruin\" e il primo album dal vivo (2007).\nI Redemption, con la pubblicazione di \"Redemption\" e \"The Fullness of Time\", hanno di fatto concluso il loro accordo con la casa discografica che ha permesso il loro debutto, l'indipendente Sensory Records, e si apprestano a cercare la consacrazione sulla scena progressive metal internazionale firmando un accordo della validit\u00e0 di tre album con InsideOut Music, casa discografica tedesca in seguito acquisita dal gruppo Century Media Records.\nPrima di dare il via alle registrazioni di un nuovo album in studio, la band si trova costretta a salutare il bassista James Sherwood, che abbandona i compagni per dedicarsi ad altri progetti musicali. Sean Andrews prende il suo posto, e le registrazioni del nuovo album \"The Origins of Ruin\" prendono il via con il produttore Tony Newton a Los Angeles.\nCon la pubblicazione di \"The Origins of Ruin\" nel 2007, la band si fa notare dal batterista dei Dream Theater Mike Portnoy, che invita i Redemption come band di supporto durante il tour promozionale di \"Systematic Chaos\", pubblicato dai Dream Theater nel giugno di quello stesso anno. Se i primi due album avevano gi\u00e0 incontrato i favori della critica, la serie di concerti in Nord America con i ben pi\u00f9 blasonati Dream Theater porta i Redemption a farsi notare come uno dei gruppi progressive metal pi\u00f9 acclamati del genere, ponendosi appena sotto, in termini di popolarit\u00e0, ai pi\u00f9 grandi nomi del genere, tra cui i gi\u00e0 menzionati Dream Theater, Fates Warning (da cui provengono alcun membri), Porcupine Tree, Symphony X, Pain of Salvation e altri.\nIl 5 ottobre 2007 la band suona all'ottava edizione del ProgPower Festival di Atlanta, intitolata \"ProgPower VIII\". In quell'occasione, la loro performance viene registrata per la realizzazione, in DVD e audio CD, del primo album dal vivo della band; il disco, intitolato \"Frozen in the Moment - Live in Atlanta\", non uscir\u00e0 fino a due anni pi\u00f9 tardi, il 3 marzo 2009, segnalandosi per essere ancora oggi l'unico disco dal vivo del gruppo contenente la lunga suite \"Sapphire\", estratta da \"The Fullness of Time\", che con i suoi 16 minuti di durata viene raramente suonata nei concerti.\nPoco dopo aver terminato il missaggio audio del live album, il gruppo di Los Angeles inizia la scrittura del suo quarto disco in studio.\nIl 26 settembre 2011 \u00e8 uscito il nuovo full-length \"This Mortal Coil\""}
{"id": "1770350", "revid": "486946", "url": "https://it.wikipedia.org/wiki?curid=1770350", "title": "National Lampoon's European Vacation", "text": ""}
{"id": "1770354", "revid": "1775883", "url": "https://it.wikipedia.org/wiki?curid=1770354", "title": "Spaceman (Babylon Zoo)", "text": "Spaceman \u00e8 una canzone del gruppo britannico dei Babylon Zoo. La canzone \u00e8 celebre per il suono estremamente distorto delle chitarre, e per la parte vocale resa molto robotica.\nIl singolo conquista la vetta della classifica inglese il 21 gennaio 1996, vendendo 418.000 copie nella prima settimana di pubblicazione. All'epoca fu il singolo d'esordio di un artista ad avere il maggior numero di vendite in una settimana. Inoltre il singolo arriv\u00f2 in vetta a quasi tutte le classifiche dei paesi in cui \u00e8 stato commercializzato.\nIl singolo prese il posto del celebre brano \"Boombastic\" negli spot televisivi della Levi's.\nKatie Melua ha eseguito una versione acustica del brano durante un concerto, mentre il gruppo Kovenant ha registrato una cover nel loro album \"Animatronic\". Anche i Cinema Bizarre hanno registrato una cover della canzone nel 2008."}
{"id": "1770355", "revid": "256896", "url": "https://it.wikipedia.org/wiki?curid=1770355", "title": "Regione Metropolitana di Foz do Rio Itaja\u00ed", "text": "La regione metropolitana di Foz do Rio Itaja\u00ed era una regione metropolitana brasiliana dello Stato di Santa Catarina. Venne creata dalla legge complementare statale n\u00ba 221 del 2002 ed estinta dalla legge complementare statale n\u00ba 381 del 2007. Era composta da cinque comuni (Balne\u00e1rio Cambori\u00fa, Cambori\u00fa, Itaja\u00ed, Navegantes e Penha), che formavano il nucleo metropolitano, mentre l'area d'espansione comprendeva altri quattro comuni (Bombinhas, Itapema, Balne\u00e1rio Pi\u00e7arras e Porto Belo).\nLe principali attivit\u00e0 economiche dell'area sono incentrate sul turismo. Durante la stagione estiva il flusso di visitatori raggiunge la cifra di un milione e mezzo, soprattutto a Balne\u00e1rio Cambori\u00fa. Altra attivit\u00e0 importante \u00e8 l'edilizia.\nQuanto alle comunicazioni, il territorio della regione possiede un aeroporto internazionale a Navegantes. A Itaja\u00ed c'\u00e8 il porto principale dello Stato di Santa Catarina e il secondo del Brasile."}
{"id": "1770356", "revid": "95993", "url": "https://it.wikipedia.org/wiki?curid=1770356", "title": "Zhang Sanfeng", "text": ""}
{"id": "1770361", "revid": "188402", "url": "https://it.wikipedia.org/wiki?curid=1770361", "title": "Cuius regio, eius et religio", "text": ""}
{"id": "1770364", "revid": "709565", "url": "https://it.wikipedia.org/wiki?curid=1770364", "title": "Cameron Mitchell (personaggio)", "text": "Cameron Mitchell \u00e8 un personaggio di finzione del film di fantascienza \"Stargate SG-1\".\nDal 2005 \u00e8 membro e comandante della squadra SG-1.\nBiografia.\nPrima dell'SG-1.\nCameron Mitchell nasce nel 1970 da Frank e Wendy Mitchell. Suo nonno, come raccontato in , fu il capitano della \"Achilles\", la nave che trasport\u00f2 lo Stargate negli Stati Uniti. Suo padre era un collaudatore di velivoli militari e perse in un incidente entrambe le gambe: Mitchell decise comunque di seguire le orme del padre ed entrare nella aeronautica.\nNel proseguire della sua carriera, scelse di entrare nel Programma Stargate come pilota di F-302 e viene assegnato alla \"Prometeo\".\nQuando il Signore del sistema Anubis attacc\u00f2 la Terra, Mitchell prese parte alla battaglia dell'Antartico contro una parte della flotta di Anubis all'inseguimento della SG-1 alla ricerca della superarma degli Antichi. Durante la battaglia fu colpito e il suo velivolo precipit\u00f2; durante il suo ricovero il presidente Henry Hayes gli confer\u00ec la Medal of Honor e gli promise un qualunque ruolo all'interno del Programma Stargate.\nDopo essersi ripreso pienamente, si unisce all'SG-1, non trovando per\u00f2 la squadra come era un tempo: Samantha Carter \u00e8 stata trasferita all'Area 51, Teal'c aveva deciso di tornare su Dakara per occuparsi della nuova Nazione Libera Jaffa e il dottor Jackson aveva chiesto di poter viaggiare con la Daedalus, diretta ad Atlantide. Mitchell tent\u00f2 di convincere i vecchi membri a tornare nella squadra ma fall\u00ec. Dopo che l'arrivo di Vala Mal Doran fece perdere il volo a Jackson, Mitchell riusc\u00ec a convincere quest'ultimo e Teal'c a seguire Vala nella ricerca del luogo dove \u00e8 sepolto il tesoro degli Antichi che Jackson identifica con una cava a Glastonbury Tor, Inghilterra.\nGiunt\u00ec l\u00ec, Mitchell e Teal'c rischiarono di rimanere intrappolati in una camera ma il colonnello riusc\u00ec a salvare le loro vite, risolvendo un puzzle che blocco il meccanismo della trappola. In seguito dovette estrarre una Excalibur olografica e combattere con un cavaliere olografico, per, infine, trovare una serie di \"tesori\", incluso un dispositivo di comunicazione su larga scala, che in seguito porter\u00e0 le coscienze di Jackson e Vala nella galassia originaria degli Antichi, dove incontreranno gli Ori. Quando questi scoprono l'esistenza di Jackson e Vala e della Via Lattea, cominciarono ad inviare i Priori nella nostra galassia. Mitchell dovette quindi aiutare l'SG-12 su P3X-421 contro un priore e con l'aiuto di Teal'c prese il dispositivo di comunicazione e lo gett\u00f2 nel vortice di uno Stargate instabile, salvando le vite di Jackson e Vala e riportando le loro coscienze nei loro corpi prime che venissero bruciati per eresia, nella galassia degli Antichi.\nCon l'SG-1.\nMitchell riebbe la vecchia SG-1 solo dopo aver rischiato quasi di morire per l'epidemia scatenata e dopo la distruzione del Supergate che fece comprendere quanto fossero pericolosi gli Ori.\nMitchell poi, inseguendo Ba'al fu ferito e catturato da un Jaffa Sodan. Dopo essere guarito fu addestrato nel Kel shak lo per combattere poi fino alla morte con un altro Sodan, Jolan. Nel frattempo Mitchell scopre che il pianeta dei Jaffa era stato visitato dagli Ori e avverte Jolan che essi non sono dei. Jolan allora lo droga prima dell'incontro, in modo che sembri morto, e lo rimanda sulla Terra, dove riprender\u00e0 servizio. Dovr\u00e0 per\u00f2 aiutare i Sodan contro il priore che ha colpito il loro villaggio con un'epidemia. Mitchell dovr\u00e0 infine uccidere il priore.\nDurante una delle missioni con l'SG-1, il team raggiunge il pianeta Galar dovi i suoi abitanti, i Galarani, avevano costruito una tecnologia in grado di modificare la memoria degli esseri viventi. Mitchell, durante la permanenza sul pianeta, ebbe una relazione con il capo del progetto, Reya Varrick, con la quale pass\u00f2 una notte. Al suo risveglio trov\u00f2 la dottoressa morta, ricordando di averla uccisa egli stesso: venne dapprima arrestato dalle autorit\u00e0 locali ma poi subito scarcerato per motivi diplomatici. Usando la tecnologia dei galarani si scopr\u00ec che il vero colpevole fu l'ex-marito di Reya che aveva modificato la memoria di Mitchell per far cadere la colpa su di lui.\nDopo il ritorno al Comando Stargate di Vala, che era stata portata via in precedenza dagli Ori, l'SG-1 viene a conoscenza che questi stanno arrivando nella Via Lattea e che cercano di costruire un altro Supergate. Nel frattempo la squadra scopre l'esistenza e si mette alla ricerca di un'arma costruita da Merlino in grado di uccidere gli esseri ascesi, proprio l'arma che serve per distruggere gli Ori.\nUltima stagione e film.\nNell'ultima stagione di Stargate SG-1, Mitchell accompagna la squadra, con Ba'al e Adria, nel pianeta dove avevano precedentemente scoperto si trovi l'arma. L\u00ec scoprono che essa \u00e8 stata distrutta da tempo e trovano Merlino stesso in stasi che, prima di morire, trasmette le sue conoscenze a Jackson. Daniel comincia a costruire l'arma ma, nel frattempo, Adria, che si era separata dal gruppo, li trova e li attacca. Jackson, con i poteri di Merlino, permette al gruppo di fuggire, rischiando quasi di morire. Il gruppo si salva ma Jackson viene catturato da Adria.\nIn seguito Jackson torn\u00f2 nei panni di un Priore ma invece di diffondere il volere degli Ori, aiut\u00f2 l'SG-1 ad impedire chele loro navi giungessero nella Via Lattea e salvando Chulak. L'SG-1 cercher\u00e0 quindi di catturare Adria ma nel tentativo essa riuscir\u00e0 ad ascendere tra gli Ori.\nDopo qualche tempo, l'Odyessey, con l'SG-1 a bordo, giunse su Orilla dove gli attendevano gli Asgard che consegnarono ai terrestri tutta la loro tecnologia e storia, prima di suicidarsi in massa. Con la nave modificata, durante il ritorno, furono identificati dalle navi Ori che gli attaccarono. Mitchell e l'SG-1 riuscirono a salvarsi, dopo essere sfuggiti da una dilatazione temporale che cost\u00f2 50 anni di vita a Teal'c.\nNella definitiva sconfitta degli Ori, Mitchell dovr\u00e0 combattere per respingere i Replicatori che infestavano la galassia Ori e la loro nave. Una volta che il colonnello ebbe distrutto la regina dei Replicatori l'SG-1 riusc\u00ec ad annientarli tutti e ad aprire l'Arca della verit\u00e0, una tecnologia in grado di eliminare il lavaggio del cervello dei Priori e liberare il mondo dagli Ori, che vengono definitivamente sconfitti.\nPoco tempo dopo, Mitchell assistette sul pianeta dei Tok'ra con l'SG-1 e Jack O'Neill all'estrazione di Ba'al dal suo ospite, cerimonia che segna la fine del dominio dei Goa'uld."}
{"id": "1770369", "revid": "2056951", "url": "https://it.wikipedia.org/wiki?curid=1770369", "title": "Stemma del Principato di Monaco", "text": "Lo stemma del Principato di Monaco, utilizzato come emblema ufficiale di Stato, \u00e8 lo stemma di Casa Grimaldi.\nLo scudo, sostenuto da due monaci al naturale armati, \u00e8 losangato appuntato d'argento e di rosso. Inizialmente il religioso armato era solo uno, appoggiato alla parte destra dello scudo; successivamente i religiosi divennero due. Le due figure potrebbero alludere alla conquista di Monaco del 1297, quando Francesco Grimaldi e i suoi soldati riuscirono a entrare nella citt\u00e0 travestiti da frati, con le spade nascoste sotto le vesti; un'altra spiegazione \u00e8 che nel secolo XV i regnanti attribuissero un'origine cristiana al nome del principato a cui i due monaci alluderebbero.\nIl collare che orna lo scudo \u00e8 il collare dell'Ordine di San Carlo. Il motto racchiuso nel cartiglio \u00e8 \"Deo Juvante\" (in italiano traducibile come \"con l'aiuto di Dio\"). Il tutto \u00e8 avvolto dal manto di ermellino e sormontato dalla corona regale."}
{"id": "1770370", "revid": "767487", "url": "https://it.wikipedia.org/wiki?curid=1770370", "title": "EHC Red Bull M\u00fcnchen", "text": "Gli EHC Red Bull M\u00fcnchen o semplicemente EHC M\u00fcnchen sono una squadra professionistica tedesca di hockey su ghiaccio con sede a Monaco di Baviera. Fondati il 19 gennaio 1998, hanno disputato 5 stagioni consecutive in 2. Bundesliga fino alla stagione 2009/10, conclusasi con la vittoria finale dei Playoff e ottenendo per la prima volta la licenza per iscriversi in Bundesliga. \nDalla stagione 2010/11 militano stabilmente nella Deutsche Eishockey Liga, il massimo campionato tedesco. Nelle prime 3 stagioni non riusciranno mai ad accedere ai Playoff. Ci\u00f2 avverr\u00e0 nella stagione 2014/15, dove il team guidato dal canadese Pierre Pag\u00e9, dopo aver ottenuto il secondo posto in stagione regolare, verr\u00e0 eliminato prematuramente al primo turno dei Playoff. Nella stagione 2015/16 prendono parte alla CHL per la prima volta nella loro storia.\n1998/99.\nDopo la nascita del club nel 1998, Monaco cominci\u00f2 a giocare nel campionato regionale. Gi\u00e0 alla prima esperienza conquistarono la promozione al campionato nazionale.\nI match casalinghi venivano giocati al \"Prinregentenstadion\".\n1999/2000.\nNella stagione 1999/2000 il Monaco termin\u00f2 il campionato al secondo posto, cio\u00e8 raggiunse il girone per la promozione: chiudendo ancora secondo questa fase, sal\u00ec nella Lega Bavarese.\nPiazzamenti nelle ultime stagioni.\n2013/14 - DEL - Settimo posto e accesso ai pre-playoff: eliminato da Iserlohn Roosters al primo turno\n2012/13 - DEL - Dodicesimo posto in stagione regolare\n2011/12 - DEL - Undicesimo posto in stagione regolare\n2005/06 -\nPrimo posto nel girone per la retrocessione e secondo posto nella Lega federale\n2004/05 -\nVicecampione - (Lega superiore meridionale)\n2003/04 -\nTerzo posto (Lega superiore meridionale)\n2002/03 -\nVincitore lega bavarese\n2001/02 -\nQuinto posto (Lega bavarese - girone retrocessione)\n2000/01 -\nQuinto posto (Lega bavarese - girone retrocessione)\n1999/00 -\nSecondo classificato (Lega nazionale)\n1998/99 -\nVincitore campionato regionale"}
{"id": "1770373", "revid": "1573940", "url": "https://it.wikipedia.org/wiki?curid=1770373", "title": "Palazzo Borgianni", "text": "Palazzo Borgianni \u00e8 un edificio storico di Firenze, situato in via de' Rustici 8.\nStoria e descrizione.\nAppartenuto anticamente ai Lorini, l'edificio venne acquistato da Lucantonio di Filippo Cavalcanti nel 1431. Matteo di Salviotto Cavalcanti lo rivend\u00e9 nel 1518 a Matteo di Matteo Borgianni (del gonfalone del Lion nero), che negli anni successivi intraprese importanti lavori di ristrutturazione fino a conferire all'edificio i caratteri attuali.\nAppartenuto lungamente a questa famiglia \u00e8 appartenuto successivamente ai Pagni Torelli.\nDescrizione.\nIl palazzo prospetta sulla via con una elegante facciata di chiara impronta rinascimentale, segnata da un bel portone cinquecentesco affiancato da due finestre rettangolari scorniciate. Sui tre piani superiori si allineano, su ricorsi di pietra, cinque assi di finestre con archi a tutto sesto, profilate da cornici in pietra modanata.\nL'eleganza del disegno rinascimentale si \u00e8 conservata nel tempo, e anche i pi\u00f9 tardi lavori ottocenteschi, volti a mantenere decoro al palazzo, sono da interpretare nel segno della continuit\u00e0, come nel caso del piano terreno con intonaco lavorato a finta pietra o dello stesso portone, integrato con bugne sempre realizzate in pietra artificiale.\nSul cancello che chiude il breve androne sono le armi delle famiglie Pagni (d'azzurro, allo scaglione d'argento accompagnato da tre crescenti montanti dello stesso) e Torelli (d'oro, al toro di rosso, ascendente un monte di sei cime di verde; il tutto accompagnato in capo da tre gigli di rosso ordinati fra i quattro pendenti di un lambello dello stesso)."}
{"id": "1770374", "revid": "115902399", "url": "https://it.wikipedia.org/wiki?curid=1770374", "title": "Vala Mal Doran", "text": "Vala Mal Doran \u00e8 un personaggio immaginario della serie televisiva di fantascienza \"Stargate SG-1\". Interpretata da Claudia Black, Vala \u00e8 stata creata da Damian Kindler e Robert C. Cooper: \u00e8 apparsa per la prima volta nell'episodio dell'ottava stagione \"Prometheus sciolta\" come semplice comprimaria, per poi assumere un ruolo sempre pi\u00f9 importante nel corso della nona stagione, fino a divenire parte del cast regolare nella decima e ultima stagione.\nBiografia del personaggio.\nPrima di Stargate SG-1.\nVala Mal Doran, che da bambina ha sofferto per la scarsa presenza del padre Jacek, \u00e8 principalmente una ladra tanto da provare a rubare il Prometheus. In passato fu l'ospite della Goa'uld Qetesh e fu liberata dai Tok'ra, che rimossero il simbionte dal corpo di lei. Dopodich\u00e9 divenne una ladra.\nStargate SG-1.\nEntra stabilmente a far parte dell'universo di Stargate SG-1 a partire dalla nona stagione, nella quale inizialmente attraverso uno strumento degli Antichi la sua mente viene mandata in un'altra galassia assieme a quella di Daniel Jackson: l\u00ec incontreranno per la prima volta gli Ori; una volta che ognuno \u00e8 tornato nel proprio corpo Vala si unisce all'SG-1 ma viene catturata dagli Ori. Viene costretta a sposare un discepolo degli Ori, Tomin, ma riesce ad avvertire il comando sulla Terra dell'imminente invasione degli Ori. Nell'ultimo episodio della nona stagione Vala, gi\u00e0 incinta, entra in travaglio.\nAll'inizio della decima stagione Vala mette al mondo una bambina, Adria, figlia degli Ori. In seguito fuggir\u00e0 e si unir\u00e0 all'SG-1. Incontrer\u00e0 nuovamente Tomin e gli spiegher\u00e0 la vera storia degli Antichi e degli Ori. Si scontrer\u00e0 diverse volte con la figlia, capo degli Ori.\nLa vittoria sugli Ori si ottiene solo nel film \"direct to video\" '. Vala e il suo alter ego compaiono anche nell'altro film per l'home video '."}
{"id": "1770391", "revid": "298055", "url": "https://it.wikipedia.org/wiki?curid=1770391", "title": "Messaggeri del Teschio", "text": ""}
{"id": "1770396", "revid": "1632387", "url": "https://it.wikipedia.org/wiki?curid=1770396", "title": "Dimensions (Freedom Call)", "text": "Dimensions \u00e8 il quinto album in studio della band tedesca Freedom Call."}
{"id": "1770398", "revid": "729019", "url": "https://it.wikipedia.org/wiki?curid=1770398", "title": "Moon (Koda Kumi)", "text": "Moon \u00e8 il quarantesimo singolo di Koda Kumi pubblicato in Giappone.\nIl CD conterr\u00e0 due A-side, \"Moon Crying\" e \"That Ain't Cool\" (quest'ultima in collaborazione con Fergie), e due B-side, \"Once Again\" (composta dall'artista PUSHIM) e \"Lady Go!\". Soltanto la prima stampa del singolo prevede come bonus track la piano version di \"Moon Crying\".\nPer i brani \"Moon Crying\" e \"That Ain't Cool\" sono stati girati i rispettivi video, e il direttore \u00e8 Fatima Robinson. \nLe due A-side verranno distribuite l'11 giugno 2008 in Giappone e il singolo sar\u00e0 pubblicato sia in versione CD che in versione speciale CD+DVD.\nIl DVD conterr\u00e0 i video di \"Moon Crying\" e \"That Ain't Cool\", i loro making of e infine la versione di \"Moon Crying\" cantata da Koda Kumi durante il suo \"Kingdom Tour\".\nVideo.\nIl video di \"That Ain't Cool\" \u00e8 stato trasmesso la prima volta su MTV Japan il 29 maggio 2008.\nIl direttore, Fatima Robinson, veste le due cantanti come due agenti segreti. Fergie nel video esegue anche delle \"acrobazie da contorsionista\", indossando un attillato vestito di pelle nera. Koda Kumi invece indossa una camicetta bianca con degli shorts.\nLa premi\u00e8re del video di \"Moon Crying\" avverr\u00e0 invece a Giugno."}
{"id": "1770410", "revid": "298055", "url": "https://it.wikipedia.org/wiki?curid=1770410", "title": "Valle Ombra", "text": ""}
{"id": "1770414", "revid": "295403", "url": "https://it.wikipedia.org/wiki?curid=1770414", "title": "Rochester New York FC", "text": "Il Rochester New York FC \u00e8 una squadra di calcio statunitense, con sede nella citt\u00e0 di Rochester, nello stato di New York. Dal 2022 militer\u00e0 nella MLS Next Pro, campionato di terza divisione.\nIl club \u00e8 stato fondato nel 1996 con il nome di Rochester Raging Rhinos, nel 2008 ha semplificato il proprio nome in Rochester Rhinos e ha sempre militato nei campionati professionistici di secondo o terzo livello. I Rhinos hanno conquistato l'edizione 1999 della US Open Cup, la coppa nazionale statunitense, diventando l'unico club non appartenente alla Major League Soccer a riuscirci da quando quest'ultima \u00e8 stata fondata. Dal 1 settembre 2021 ha assunto l'attuale denominazione.\nStoria.\nI \"Rochester Raging Rhinos\" furono fondati nel 1996 per partecipare alla A-League, la allora seconda serie professionistica di calcio in Nord America. La citt\u00e0 accolse subito con un certo interesse la novit\u00e0, visto anche che a Rochester non sono presenti franchigie professionistiche dei grandi sport americani. A un incontro casalingo della prima stagione, il 12 luglio contro i futuri rivali dell'Impact de Montr\u00e9al, accorsero pi\u00f9 di 14.000 spettatori, complice anche l'inaugurazione del Frontier Field, lo stadio di baseball cittadino. I Rhinos erano gli eredi di una buona tradizione calcistica locale, visto che i Rochester Lancers avevano disputato undici campionati NASL vincendo il titolo nel 1970.\nI primi anni furono ricchi di successi sia sotto il punto di vista del seguito di pubblico, sia sotto quello dei risultati sportivi: i Rhinos vinsero il proprio campionato nel 1998, nel 2000 e nel 2001. Ma la pi\u00f9 grande impresa del club fu sicuramente la vittoria nel 1999 della US Open Cup, la coppa nazionale statunitense, unica volta in cui il trofeo non \u00e8 andato ad una squadra MLS dalla fondazione di quest'ultima. Divenne celebre una maglietta ideata dai tifosi dei Rhinos, che riportava il motto \"If you can't join \u2018em... beat \u2018em\" (se non puoi unirti a loro... battili). Questa frase non era soltanto una battuta, ma rappresentava anche la volont\u00e0 di crescere di livello e unirsi al massimo campionato statunitense. Infatti a pi\u00f9 riprese Rochester fu presa in considerazione come possibile mercato di espansione per la MLS, e la decisione di costruire uno stadio esclusivamente dedicato al calcio andava nella stessa direzione.\nAd ogni modo l'ammissione in Major League Soccer non arriv\u00f2 mai, e il pesante investimento per la costruzione del Rochester Rhinos Stadium, inaugurato nel 2006, fu uno degli elementi che port\u00f2 il club alla crisi finanziaria e al rischio di sparire. Nel 2008 il club fu acquistato da Rob Clarke, un uomo d'affari che risan\u00f2 le casse del club e decise di tagliare anche simbolicamente i legami col passato, semplificando il nome della societ\u00e0 in \"Rochester Rhinos\".\nGli anni successivi furono di ridimensionamento, e il club scelse di rimanere nei campionati USL nonostante il declassamento del torneo a terzo livello della piramide calcistica. Quella 2015 \u00e8 stata una stagione controversa per i Rochester Rhinos: da un lato la squadra \u00e8 tornata ai successi sportivi, vincendo sia la stagione regolare che il titolo di campione della USL, dall'altro una nuova crisi societaria \u00e8 stata risolta solo al termine della stagione con un nuovo cambio di propriet\u00e0. Le difficolt\u00e0 finanziarie della societ\u00e0 sono comunque continuate, fino alla decisione di sospendere l'attivit\u00e0 sportiva per la stagione 2018. Nell'agosto 2018 la sospensione \u00e8 stata prolungata per un ulteriore anno, con la comunicazione che a partire dal 2020 i Rhinos avrebbero partecipato alla USL League One, ma le attivit\u00e0 del club sono rimaste ferme anche oltre quella data.\nNel corso del 2021 sono state annunciate diverse novit\u00e0: \u00e8 stato fissato l'obiettivo di tornare a giocare per la stagione 2022, una quota societaria \u00e8 stata acquistata dal calciatore inglese Jamie Vardy, ma soprattutto il 1 settembre \u00e8 stato annunciato un totale rebrand della societ\u00e0: abbandonato il nome Rhinos \u00e8 stata scelta la denominazione \"Rochester New York FC\".\nStadi.\nNel corso della stagione d'esordio, nel 1996, i Rhinos disputarono le prime partite casalinghe al Fauver Stadium, il campo dell'Universit\u00e0 di Rochester. Dal luglio dello stesso anno fino al 2005 il campo di casa fu il Frontier Field, stadio della locale squadra di baseball. Nel 2006 venne invece inaugurato il Rochester Rhinos Stadium, un impianto specificatamente pensato per il calcio e finanziato in parte dalla citt\u00e0 di Rochester e in parte dal club stesso. Per motivi di sponsorizzazione il nuovo stadio ha preso il nome di \"Paetec Park\" dal 2006 al 2010 e di \"Sahlen's Stadium\" dal 2011 al 2015.\nAffluenza spettatori.\nL'affluenza allo stadio per le partite dei Rochester Rhinos \u00e8 sempre stata una delle pi\u00f9 alte del calcio minore americano."}
{"id": "1770418", "revid": "1305772", "url": "https://it.wikipedia.org/wiki?curid=1770418", "title": "Diceros bicornis longipes", "text": "Il rinoceronte nero occidentale (\"Diceros bicornis longipes\", Zukowski 1949), o rinoceronte nero dell'Africa occidentale, era la sottospecie pi\u00f9 rara di rinoceronte nero e nel novembre 2011 \u00e8 stata dichiarata estinta dopo cinque anni senza alcun avvistamento. Un tempo era diffuso nelle savane dell'Africa centro-occidentale, ma si \u00e8 estinto a causa del bracconaggio.\nDescrizione.\nI rinoceronti neri occidentali erano lunghi 3-3,8 metri, alti 1,3-1,6 metri e pesavano 793-1360 chilogrammi. Erano muniti di due corni, dei quali il primo misurava 0,5-1,3 metri ed il secondo 2-55 centimetri. Come tutti i rinoceronti neri erano brucatori e vivevano nelle savane.\nPopolazione e declino.\nIl rinoceronte nero occidentale fu cacciato in gran numero agli inizi del XX secolo, ma la popolazione aument\u00f2 negli anni '30 in seguito alla messa in atto di piani di conservazione. Le azioni di protezione, comunque, andarono declinando nel corso degli anni e cos\u00ec il numero dei rinoceronti neri occidentali. Nel 1980 ne rimanevano un centinaio di esemplari. Il bracconaggio, per\u00f2, continu\u00f2 e nel 2000 ne sopravvivevano solamente 10. Agli inizi del 2006 venne effettuato un intenso sopralluogo del Camerun settentrionale (l'ultimo habitat rimasto di questa specie), ma non venne visto nessun rinoceronte. Dopo questa notizia la IUCN dichiar\u00f2 \"Diceros bicornis longipes\" sperimentalmente estinto. Il bracconaggio illegale, le limitate azioni anti-bracconaggio, il fallimento giuridico nella punizione dei bracconieri ed altre cause hanno contribuito all'estinzione della specie. Alcuni speravano che potesse essere rimasto in vita qualche esemplare che possa essere riscoperto in futuro (da qui il termine estinzione \u00absperimentale\u00bb), ma le possibilit\u00e0 non si sono concretizzate e nel novembre 2011 \u00e8 stato dichiarato ufficialmente estinto dalla International Union for Conservation of Nature."}
{"id": "1770419", "revid": "486946", "url": "https://it.wikipedia.org/wiki?curid=1770419", "title": "Valle d'Ombra", "text": ""}
{"id": "1770420", "revid": "86341", "url": "https://it.wikipedia.org/wiki?curid=1770420", "title": "\u00c9go\u00efste", "text": "\u00c9go\u00efste \u00e8 un profumo, della casa di moda Chanel. In seguito la sua produzione \u00e8 stata affiancata da \"\u00c9go\u00efste Platinum\".\nSi tratta di un profumo da uomo, immesso nel mercato nel 1990, di genere bois\u00e9-floreale muschiato. Il nome Ego\u00efste \u00e8 stato selezionato come \"omaggio\" a quello che, secondo le donne, \u00e8 il difetto principale degli uomini.\nParticolarmente efficace e ricordata, fu la campagna pubblicitaria televisiva in due versioni, ideata da Jean-Paul Goude, sulle note della Danza dei cavalieri tratta dal balletto Romeo e Giulietta di Sergej Sergeevi\u010d Prokof'ev:"}
{"id": "1770423", "revid": "119606356", "url": "https://it.wikipedia.org/wiki?curid=1770423", "title": "Slab City", "text": "Slab City (o The Slabs) \u00e8 un accampamento situato nel sud-est della California, nelle vicinanze del paese di Niland, a una decina di chilometri dalle rive del lago Salton. \u00c8 composto da camper, roulotte e autobus. Per un certo periodo dell'anno vi risiedono nomadi, hippie o persone che vogliono fuggire dalla civilt\u00e0.\nIl campo nasce negli anni cinquanta dove una volta sorgeva una base militare, attiva durante la seconda guerra mondiale. Dopo la chiusura della base, nei 640 acri di terra abbandonata iniziarono ad insediarsi i primi campeggiatori, che nel corso degli anni aumentarono raggiungendo il culmine negli anni ottanta.\nLa comunit\u00e0 di Slab City \u00e8 divenuta un vero e proprio villaggio, dove per\u00f2 non vi \u00e8 elettricit\u00e0, acqua corrente o altro tipo di servizio. Le persone che abitano i camper sono munite di generatori e pannelli solari.\nNei pressi di Slab City sorge la colorata Salvation Mountain, piccola montagna artificiale ricoperta di pittura acrilica e addobbata con ogni tipo di simboli e versi della Bibbia. La montagna \u00e8 stata creata in onore di Dio dal visionario artista Leonard Knight, che ha vissuto fino alla morte ai piedi dell'opera.\nSlab City viene citata nel libro di Jon Krakauer \"Nelle terre estreme\" e in Countryside: a report, di AMO e Rem Koolhaas. Appare nel film del 2007 \"Into the Wild - Nelle terre selvagge\", a cui hanno partecipato veri abitanti dell'accampamento. Nel 2008 Gianfranco Rosi realizza un documentario intitolato \"Below Sea Level\" interamente girato al suo interno."}
{"id": "1770425", "revid": "709565", "url": "https://it.wikipedia.org/wiki?curid=1770425", "title": "Episodi di Stargate SG-1 (prima stagione)", "text": "&lt;onlyinclude&gt;\nLa prima stagione della serie televisiva di fantascienza Stargate SG-1 \u00e8 composta da 21 episodi e fu trasmessa per la prima volta negli Stati Uniti dal 27 luglio 1997 al 6 marzo 1998 sulla rete televisiva Showtime.\nIn Italia la serie fu trasmessa su Telemontecarlo dal 19 settembre 1999 al 6 febbraio 2000. \n&lt;/onlyinclude&gt;\nIl cast stabile della prima stagione \u00e8 costituito da Richard Dean Anderson che interpreta la parte del colonnello dell'Aviazione Jack O'Neill, affiancato da Michael Shanks nella parte del dottor Daniel Jackson, Amanda Tapping nel ruolo del capitano Samantha Carter e Christopher Judge che interpreta l'alieno Teal'c. La squadra dell'SG-1 \u00e8 comandata dal generale George Hammond, interpretato da Don S. Davis.\nI figli degli Dei.\nTrama.\nL'episodio si colloca un anno dopo le vicende narrate nel film \"Stargate\", quando\nil portale rimasto inutilizzato in una base militare si attiva improvvisamente e da esso fuoriescono creature aliene agli ordini di Apophis, un goa'uld della stessa razza del defunto Ra, che uccidono alcuni soldati e rapiscono una soldatessa.\nIl programma Stargate viene riattivato agli ordini del generale George Hammond, che fa richiamare in servizio il colonnello Jack O'Neill e lo invia su Abydos assieme al capitano Samantha Carter con il compito di trovare il professor Jackson, la cui moglie Sha're viene rapita dai goa'uld poco dopo.\nI soldati riescono ad arrivare sul pianeta Chulak, dove Apophis vuole usare Sha're come ospite per sua moglie; vengono fatti prigionieri ma riescono a liberarsi grazie all'aiuto di Teal'c, una delle guardie di Apophis ribellatasi al suo padrone. Ritornano sulla Terra, ma lasciano i loro cari nelle mani dei loro nemici.\nL'invasione.\nTrama.\nIl comandante della SG-2 Charles Kawalsky soffre di una terribile cefalea, causata da un giovane goa'uld penetrato nel suo cervello. Piuttosto che subire questa orribile intrusione, che gli fa perdere qualsiasi coscienza e volont\u00e0 Kawalsky si sottopone ad un delicato e pericoloso intervento neurochirurgico di rimozione che purtroppo non avr\u00e0 successo e il maggiore morir\u00e0 dopo un duro scontro con Teal'c il quale, per ordine del presidente degli Stati Uniti, diventa ufficialmente il nuovo componente della SG-1.\nEmancipazione.\nTrama.\nSul pianeta Simarka la squadra SG-1 incontra gli Shavadai, abili e fieri guerrieri che per\u00f2 considerano le donne inferiori agli uomini e le assoggettano a pesanti restrizioni. Il capitano Carter si trova invischiata nei conflitti fra i capi guerrieri e la sua lotta contro le regole e pregiudizi diventa un vero e proprio duello per la vita.\nLa luce della civilt\u00e0.\nTrama.\nJack O'Neill e la sua squadra arrivano sul pianeta P3X-797 e scoprono che \u00e8 diviso in due zone: in una, illuminata, abitano gli \"Intoccati\", organizzati in una civilt\u00e0 simile all'et\u00e0 del bronzo; nell'altra, perennemente oscura, vivono allo stato primitivo i \"Posseduti\", ominidi aggressivi e selvaggi. Al ritorno alla base i membri della squadra portano con s\u00e9 un virus che rischia di trasformare tutti i membri della base in Posseduti.\nIl primo comandamento.\nTrama.\nLa squadra SG-9 \u00e8 scomparsa. Inviato ad indagare, l'SG-1 scopre che Jonas Hanson, comandante della squadra dispersa, nonch\u00e9 ex fidanzato di Sam, ha sfruttato le sue conoscenze tecnologiche per soggiogare brutalmente la primitiva popolazione del pianeta, recitando la parte di una divinit\u00e0. L'SG-1 smascherer\u00e0 l'inganno, ma non riuscir\u00e0 a salvare Hanson dal suo delirio di onnipotenza.\nClonazione.\nTrama.\nDurante l'esplorazione di un nuovo pianeta, il cui suolo \u00e8 disseminato di cristalli frantumati, Jack O'Neill ne trova uno intatto e viene colpito da una scarica d'energia che lo tramortisce. Un duplicato di O'Neill, rientrato sulla Terra assieme alla squadra ignara dello scambio, prende ad interessarsi della vita privata del colonnello, ed in particolare della sua ex-moglie e del figlio morto in un incidente.\nMissione \u00abinvisibile\u00bb.\nTrama.\nI membri della squadra SG-1, andati ad indagare sull'esistenza di una forma di vita capace di rendersi invisibile, vengono attaccati ed uccisi dai Jaffa di Apophis, che si trova sul pianeta per lo stesso motivo. Ma sono riportati in vita dai Nox, un popolo dotato di poteri magici, ma di indole gentile ed ingenua, che l'SG-1 dovr\u00e0 proteggere da Apophis e da se stessi.\nAlterazione biologica.\nTrama.\nSul pianeta Argos, Jack O'Neill ed i suoi uomini scoprono una societ\u00e0 apparentemente felice e dedita ai festeggiamenti, che per\u00f2 soffre di un invecchiamento accelerato. Sedotto da una donna del posto, O'Neill prende anch'egli ad invecchiare rapidamente, mentre il resto della squadra torna sulla Terra per cercare una soluzione.\nIl pianeta dei vichinghi.\nTrama.\nGli uomini dell'SG-1 arrivano a Cimmeria, dove Jack O'Neill e Teal'c vengono risucchiati in un labirinto e si scontrano con un Unas, una creatura che \u00e8 stata la prima ospite per i Goa'uld. Qui si trova anche il martello di Thor, un'arma degli Asgard progettata per distruggere i Goa'uld.\nIl supplizio di Tantalo.\nTrama.\nVisionando alcuni vecchi filmati Daniel Jackson intuisce che nel 1945 lo scopritore dello stargate professor Langford riusc\u00ec a inviare il suo assistente Ernest Littlefield attraverso il portale, senza fare pi\u00f9 ritorno. l'SG-1 parte sulle tracce di Littlefield assieme alla figlia del professore Catherine Langford, allora fidanzata del giovane assistente scomparso.\nSchiavi di un falso dio.\nTrama.\nTeal'c rivela all'SG-1 di aver abbandonato sua moglie e suo figlio sul pianeta Chulak, e di volerli ricontattare. Il generale Hammond organizza una spedizione allo scopo di salvare il piccolo Rya'c, che ha raggiunto l'et\u00e0 per ricevere un simbionte Goa'uld.\nMorte apparente.\nTrama.\nDaniel Jackson viene ritenuto morto in missione, mentre \u00e8 in realt\u00e0 tenuto prigioniero dall'alieno anfibio \"Nem\", un Oannes, che ha manipolato e suggestionato il resto della squadra inculcando loro falsi ricordi per evitarne il ritorno sul pianeta. L'alieno crede che Jackson sia un servitore dei Goa'uld e che possa sapere qualcosa sulla scomparsa della sua compagna, avvenuta 4000 anni prima nella citt\u00e0 di Babilonia.\nIl sortilegio di Hathor.\nTrama.\nIn un sito archeologico in Messico viene liberata per caso Hathor, la madre di tutti i Goa'uld e moglie di Ra. Infiltratasi nel Comando Stargate, inizia a soggiogare e manipolare i soldati di sesso maschile, mentre le donne sembrano immuni ai suoi metodi. Lo scopo di Hathor \u00e8 quello di dare alla luce un nuovo tipo di larva Goa'uld, usando il colonnello O'Neill come ospite.\nIl cavallo di Troia.\nTrama.\nUna strana malattia ha ucciso tutti gli abitanti del pianeta P8X-987, tranne una bambina di nome Cassandra, che viene portata sulla Terra. Samantha Carter si affeziona rapidamente alla piccola, rimanendo sconvolta quando scopre che la bambina potrebbe essere stata usata dai Goa'uld come cavallo di Troia per trasportare una bomba all'interno del proprio corpo.\nCondanna a morte.\nTrama.\nDurante una missione Teal'c viene arrestato per aver ucciso un uomo mentre era agli ordini di Apophis e sottoposto al \"Cor-ai\", un processo in cui l'accusatore \u00e8 anche giuria e giudice. Viene condannato a morte, ma poco prima dell'esecuzione le truppe di Apophis attaccano il pianeta e Teal'c salva gli abitanti del luogo.\nEnigma.\nTrama.\nIl colonnello Jack O'Neill e la sua squadra arrivano sul pianeta Tollan, dove regnano morte e distruzione. Il team porta sulla Terra un gruppo di sopravvissuti tecnologicamente evoluti, i quali per\u00f2 non desiderano condividere le proprie conoscenze, per timore che vengano male impiegate. L'intelligence militare tenta di costringerli a collaborare, ma l'SG-1 non condivide i metodi adottati e riesce a trovare una collocazione temporanea per i sopravvissuti.\nNaufragio planetario.\nTrama.\nUn incidente al DHD dello stargate causa il mancato rientro di Jack O'Neill e Samantha Carter, che si ritrovano feriti e dispersi su un pianeta ghiacciato, a breve distanza da un portale non funzionante. Dopo estenuanti ricerche Daniel Jackson riesce ad intuire l'esistenza di un secondo stargate sotto i ghiacci dell'Antartide.\nTrasferimento di coscienze.\nTrama.\nLa squadra SG-1 in missione viene colpita da una misteriosa energia e soccorsa da un solitario nativo che afferma di averli guariti e migliorati. Ma una volta ritornati sulla Terra i componenti si accorgono di essere stati modificati e trasformati in robot. Ritornano quindi sul pianeta per affrontare colui che li ha omaggiati di un cos\u00ec discutibile dono, per scoprire che anch'egli condivide la loro stessa sorte.\nUniversi paralleli.\nTrama.\nUn manufatto di origine aliena trasporta Daniel Jackson in una realt\u00e0 parallela, nella quale egli non \u00e8 membro della SG-1 ed il programma Stargate \u00e8 condotto da Catherine Langford. In questo universo i Goa'uld stanno attaccando con successo la Terra e le loro truppe guidate da Teal'c si preparano a sferrare l'ultimo assalto al Comando Stargate. Jackson riuscir\u00e0 a tornare alla sua realt\u00e0 portando con s\u00e9 le preziose coordinate che indicano da quale pianeta \u00e8 partito l'attacco alla terra dell'universo alternativo, consapevole che molto probabilmente un simile attacco potrebbe avvenire anche nella sua realt\u00e0.\nPericolo d'attacco.\nTrama.\nIl senatore Kinsey \u00e8 incaricato di svolgere indagini sull'attivit\u00e0 della sezione Stargate, in vista di una chiusura della base. Infatti il senatore \u00e8 convinto che il programma sia in realt\u00e0 una montatura dei militari per ottenere ingenti finanziamenti dal governo. Inutili sono le narrazioni delle minacce sventate dalla squadra e gli avvertimenti di Daniel Jackson, che continua a sostenere che un attacco dei Goa'uld sia imminente.\nL'incubo si avvera.\nTrama.\nMentre Daniel Jackson tenta di convincere suoi compagni dell'imminenza di un attacco dei Goa'uld, il senatore Kinsey riesce a far chiudere lo Stargate, ma ci\u00f2 non impedisce che la squadra SG-1 passi attraverso il portale contravvenendo agli ordini. I quattro si ritrovano catapultati in una astronave Goa'uld diretta contro la Terra al comando del figlio di Apophis Klorel, che \u00e8 nel corpo di Skaara, un tempo amico di O'Neill. La nave viene minata ma parte della squadra viene catturata. Il destino della Terra dipende dai due compagni rimasti liberi e dall'opposizione di Skaara al controllo del suo simbionte."}
{"id": "1770429", "revid": "729019", "url": "https://it.wikipedia.org/wiki?curid=1770429", "title": "Cefaloematoma", "text": "Il cefaloematoma \u00e8 una forma specifica di ematoma che pu\u00f2 comparire nei neonati. Tale condizione pu\u00f2 presentarsi alla nascita cos\u00ec come alcuni giorni dopo il parto.\nEziologia.\nLe cause sono da ricercarsi in possibili traumi subiti dal feto all'atto del parto.\nTrattamento.\nLa prognosi \u00e8 benigna e, salvo rari casi, non \u00e8 necessario alcun trattamento. Nei casi pi\u00f9 gravi, quando essi uno o pi\u00f9 cefaloematomi si infettano, pu\u00f2 essere necessario un intervento chirurgico con il posizionamento di un drenaggio chirurgico che fornisce ottimi risultati."}
{"id": "1770432", "revid": "1573940", "url": "https://it.wikipedia.org/wiki?curid=1770432", "title": "Palazzo de' Nobili", "text": "Palazzo de' Nobili si trova a Firenze in via delle Terme 21, angolo con via del Fiordaliso. Il nome deriva dalla famiglia De' Nobili.\nDescrizione.\nSi tratta di una costruzione cinquecentesca nello stile tipicamente fiorentino, con elementi in pietra (cornici marcapiano, cornici delle finestre e del portale) che spiccano sull'intonaco bianco. Particolari sono i numerosi \"sporti\" (beccatelli che sorreggono parti sporgenti) su via del Fiordaliso, diversi per ampiezza e fattura.\nGli sporti, se utili per ingrandire il piano calpestabile di un palazzo ai piani superiori, rendevano le strade pi\u00f9 buie e malsane, per cui il comune fiorentino ne aveva vietato la costruzione e consigliato la demolizione fin dal XIII secolo; nonostante ci\u00f2, nel centro di Firenze restano ancora diversi esempi sia in pietra che, addirittura, in legno. "}
{"id": "1770435", "revid": "74801", "url": "https://it.wikipedia.org/wiki?curid=1770435", "title": "Carlo Giacomini", "text": "Condusse importanti studi sulla struttura dell'encefalo, oltre a problemi di anatomia normale. Affront\u00f2 ricerche antropologiche spaziando fra le diverse razze interessandosi anche di teratologia legata ai vari casi.\nBiografia.\nStudi universitari, volontario in guerra, insegnamento.\nLaureato in medicina e chirurgia nel 1864 presso l'universit\u00e0 degli Studi di Torino, nel 1866 fu medico volontario nella terza guerra di indipendenza ed in seguito nella guerra franco-prussiana (1870). Nel 1868 divenne settore anatomico presso l'istituto della stessa universit\u00e0. Nel 1874 dopo la morte dell'allora ordinario di anatomia normale prof. Giovanni De Lorenzi, gli successe come professore straordinario e, dal 1880, come professore ordinario.\nStudi, iniziative, riconoscimenti.\nAll'inizio della sua attivit\u00e0 scientifica condusse studi clinici con il fisiologo Angelo Mosso (1846-1910) che portarono alla prima registrazione delle pulsazioni cerebrali nell'uomo [1]. Fra le sue prime ricerche si annoverano gli studi sulle anomalie nervose della mano e la circolazione venosa degli arti inferiori e arteriosa degli arti superiori. Sono suoi alcuni reperti anatomici per ci\u00f2 che concerne la topografia cardiaca: le cosiddette \"vertebre del Giacomini\" (dalla quinta vertebra toracica all'ottava) sono un limite dorsale del cuore. Dal 1882 segu\u00ec in maniera approfondita lo studio della morfologia cerebrale: descrivendo il lobo limbico, una parte della circonvoluzione dell'ippocampo porta oggi il nome di banderella o limbus del Giacomini; ne dedusse un'opera completa sulle circonvoluzioni cerebrali (1882). Non per ultimo, condusse studi antropologici correlando le varie circonvoluzioni cerebrali alle diverse razze dimostrandone la grande variet\u00e0: questo contrast\u00f2 le convinzioni dell'antropologo-criminologo Cesare Lombroso. Nel 1886 descrisse per primo un'anomalia della giunzione cranio-vertebrale, chiamata Os Odontoideum, e intu\u00ec che tale anomalia poteva alterare la motilit\u00e0 del passaggio cranio-spinale anticipando il concetto di instabilit\u00e0 vertebrale [1]. Nel 1871 fu eletto socio della Reale Accademia di medicina. Nel 1876 assunse la direzione del Gabinetto di Anatomia Umana dell'ateneo torinese e nel 1887 divenne socio dell'Accademia delle Scienze della stessa citt\u00e0.\nDisposizioni post-mortem, contributi.\nPer volont\u00e0 testamentaria il suo scheletro fu esposto assieme al suo cervello presso il museo di anatomia umana Luigi Rolando di Torino. Il cervello ai piedi dello scheletro fu preparato con una tecnica conservativa da lui messa a punto. Giacomini stesso don\u00f2, quando era ancora in vita, la sua collezione craniologica allo stesso museo: centinaia di encefali di diverse dimensioni sono tuttora esposti in bacheca."}
{"id": "1770438", "revid": "363629", "url": "https://it.wikipedia.org/wiki?curid=1770438", "title": "Forno crematorio", "text": "Per forno crematorio, o semplicemente crematorio, si vuole designare un impianto finalizzato alla cremazione, ovvero la pratica di ridurre, tramite il calore, un cadavere nei suoi elementi base (gas e polveri). \nPer questo utilizzo, limitato ai cadaveri, differisce dall'inceneritore.\nStruttura e tecnologie impiegate.\nNel complesso i forni crematori devono soddisfare, al di l\u00e0 di minori elementi di variabilit\u00e0, la necessit\u00e0 di carburare una massa organica, nella quale sono presenti liquidi, in maniera uniforme e in tempi rapidi. \nA ci\u00f2 si aggiunge la necessit\u00e0 di monitorare le emissioni del forno, limitando al minimo le emissioni nocive.\nStoria.\nNei campi di sterminio nazisti.\nIl forno crematorio venne utilizzato anche nei campi di sterminio nazisti, come rapido sistema per il disfacimento dei cadaveri delle vittime delle camere a gas. Aziende quali la tedesca J.A. Topf und S\u00f6hne di Erfurt fornirono ai nazisti sempre pi\u00f9 efficienti forni crematori da utilizzare per la soluzione finale (\"Endl\u00f6sung\").\nIl primo campo ad esserne dotato fu il campo di sterminio di Auschwitz in Polonia. Esso infatti era una macchina efficientissima per occultare le prove dei delitti commessi dai nazisti che uccidevano i detenuti nei campi di concentramento. Questa modalit\u00e0 venne messa in atto quando Himmler, capo delle SS, intu\u00ec i pericoli che quei cadaveri avrebbero potuto causare."}
{"id": "1770439", "revid": "47767", "url": "https://it.wikipedia.org/wiki?curid=1770439", "title": "Regione Metropolitana di Vale do Itaja\u00ed", "text": "La regione metropolitana di Vale do Itaja\u00ed era una regione metropolitana del Brasile, nello Stato di Santa Catarina. Venne creata nel 1998 dalla legge complementare statale n\u00ba 162 ed estinta dalla legge complementare statale n\u00ba 381 del 2007. Comprendeva cinque comuni, che formavano una conurbazione attorno a Blumenau. L'area d'espansione era composta da altri undici comuni."}
{"id": "1770440", "revid": "1543377", "url": "https://it.wikipedia.org/wiki?curid=1770440", "title": "Folch II de Cardona", "text": "Zio di Ermesinda, figlia del primo Visconte di Cardona Raimondo Folco I, resse la viscontea di Cardona dal 1086 al 1099, prima assieme alla nipote, poi da solo, anche dopo che il visconte titolare, il nipote, Bernardo Amato, aveva raggiunto la maggior et\u00e0.\nOrigine.\nFolco, secondo il testamento dello zio, Eribalo I, riportato dal documento n\u00b0 160 della \"Colecci\u00f3n diplom\u00e1tica de Sant Pere de Casserres. Volumen I\" (non consultato) era figlio del Visconte di Cardona, Folco I e, come ci conferma il documento n\u00b0 59 del \"Quan els vescontes de Barcelona eren\" di Guisla di Barcellona (\u2020 dopo il 1041), che, secondo il documento n\u00b0 35 del \"Quan els vescontes de Barcelona eren\" era figlia del visconte di Barcellona, Geriberto e della moglie, Ermengarda di Barcellona, figlia del conte di Barcellona, Gerona, Osona e Urgell, Borrell II. \n&lt;br&gt;Folco I di Cardona, secondo il documento n\u00b0 10 del \"Diplomatari de la vila de Cardona, anys 966-1276\", datato 1005 (non consultato), era il figlio secondogenito del Visconte di Cardona, Raimondo I e della moglie, Enguncia, di cui non si conoscono gli ascendenti.\nBiografia.\nNell'aprile 1036, suo zio, il Visconte di Cardona, Eribalo I, divenne vescovo di Urgell, come ci viene confermato dal documento n\u00b0 131 del \"Diplomatari i escrits literaris de l'abat i bisbe Oliba\", in cui Eribalo viene citato come vescovo, assieme al fratello Folco (il padre di Folco), citato come visconte e alla madre (la nonna di Folco), Enguncia de Llu\u00e7\u00e0 (\"Eriballus\u2026episcopus\u2026cum fratre meo Fulchone vicecomite ienetrixque nostra Enguncia vicecomitissa\"), del 1038.\nNon si conosce la data esatta della morte di suo zio, Eribalo, ma si presume che sia morto nel 1040, anno in cui il 23 ottobre aveva fatto una donazione (\"Heribaldus\u2026Urgellensis episcopus\"), secondo il documento n\u00b0 33 del \"Diplomatari de la vila de Cardona, anys 966-1276\" (non consultato), dopo che il giorno prima aveva fatto testamento, designando come erede suo fratello, Raimondo Folco e citando Folco ancora minorenne (\"filio fratris mei Fulconis qui minor est\"), come riportato dal documento n\u00b0 160 della \"Colecci\u00f3n diplom\u00e1tica de Sant Pere de Casserres. Volumen I\" (non consultato).\n&lt;br&gt;Da questo documento si suppone che, suo padre, Folco, sia premorto al fratello, Eribalo; secondo il \"Necrologio Sanct\u00e6 Mari\u00e6 Serratexii\", il visconte, Folco (\"Fulco vice comes\") era morto il 30 gennaio 1039 (\"III Kal Feb...anni Dni I.XXX.VIIII\").\nFolco segu\u00ec la carriera ecclesiastica; infatti, nel 1079, Folco, citato come arcidiacono, fece una donazione al monastero di Cluny, assieme al fratello, il visconte Raimondo Folco I e alla di lui moglie, Ermesinda di Girona (\"Raimundus Fulconis vicecomes, fraterque meus Fulco archidiaconus, Ermesindis uxor mea\"), come da documento n\u00b0 3541 del \"Recueil des chartes de l'abbaye de Cluny. Tome 4\".\nNel 1083, suo fratello, Raimondo Folco fece testamento, nel quale indicava come esecutori la moglie, Ermesinda di Girona, ed il fratello, Folco (\"manumissores domna Hermisendis vicecomitissa coniux mea et Fulchoni archidiaconi fratris meo\") e indicava come eredi il genero, Deodato, la figlia, Ermesinda, ed il nipote, Bernardo Amato (\"Deusdedit et coniux eius Ermesendis filia mea et nepus meus Bernardus Amati\"), come da documento n\u00b0 66 del \"Diplomatari de la vila de Cardona, anys 966-1276\" (non consultato).\nRaimondo Folco I mor\u00ec nel 1086 vittima di un'incursione dei saraceni contro il castello di Mald\u00e0; nel documento n\u00b0 298 della \"Colecci\u00f3n diplom\u00e1tica de Sant Pere de Casserres. Volumen I\", datato 1087, (non consultato) Raimondo Folco I \u00e8 citato come gi\u00e0 defunto (\"defuncti vicecomitis...Reimundi Fulconis Cardonensis\"), e, in quello stesso anno il nipote, Bernardo Amato, viene citato col titolo di visconte (\"Bernardus vicecomes\"), come da documento n\u00b0 81 del \"Diplomatari de la vila de Cardona, anys 966-1276\" (non consultato).\nNel 1087, Folco, citato col titolo di visconte (reggente) fece una donazione con la cognata, Ermesinda di Girona (\"Fulcho archilevita et vicecomes sive Ermessindis vicecomitissa\") e col nipote, Bernardo Amato e la di lui moglie, Almodis di Barcelona (\"Bernardus vicecomes et Almodis vicecomitissa\"), come da documento n\u00b0 81 del \"Diplomatari de la vila de Cardona, anys 966-1276\" (non consultato).\nNel 1092, Folco era stato eletto vescovo di Urgell ed era ancora reggente (\"Fulco episcopus Urgellensis idemque vicecomes Cardonensis\"), come ci viene riportato dal documento n\u00b0 110 del \"Diplomatari de la vila de Cardona, anys 966-1276\" (non consultato).\nNel 1096, Folco, ancora reggente (\"Fulchone presul vicecomite\"), fece una donazione con la cognata, Ermesinda di Girona (\"Fulchone presul vicecomite et Ermesindis vicecomitissa mulier Raimundi Fulchoni\"), come da documento n\u00b0 108 del \"Diplomatari de la vila de Cardona, anys 966-1276\" (non consultato).\nNel 1096, Folco era stato consacrato Vescovo di Barcellona (\"Fulcho episcopo Barchinonensis\"), come viene riportato nel documento n\u00b0 109 del \"Diplomatari de la vila de Cardona, anys 966-1276\" (non consultato), come ci viene confermato dal documento n\u00b0 CCCXVIII della \"Appendix de la Marca Hispanica sive Limes Hispanicus\", datato 1098 (\"Fulco Dei gratia Barchinonensis episcopus et vicecomes Cardon\u00e6\").\n&lt;br&gt;Come vescovo consacr\u00f2 la Chiesa di Sant Mart\u00ed de Sorbet.\nFolco diresse l'opposizione della Chiesa catalana contro il conte di Barcellona, Berengario Raimondo detto \"il fratricida\".\nNon si conosce la data esatta della morte di Folco, che avvenne molto probabilmente nel 1099.\nDiscendenza.\nFolco non si era mai sposato e di lui non si conosce alcuna discendenza."}
{"id": "1770442", "revid": "1005847", "url": "https://it.wikipedia.org/wiki?curid=1770442", "title": "Poggio Lecceta", "text": "Il Poggio Lecceta, alto 457 metri s.l.m., \u00e8 la massima vetta delle Colline livornesi ed \u00e8 diviso tra i comuni di Livorno e Collesalvetti. La cima \u00e8 occupata da una stazione radar, il cui radome si nota da grande distanza.\nSulle pendici della collina \u00e8 posta la frazione livornese della Valle Benedetta (364\u00a0m), nota per essere sede di numerose escursioni ad opera del C.A.I. di Livorno. Tra i numerosi torrenti che hanno le loro sorgenti nel Poggio Lecceta ci sono il Rio Maggiore e il Torrente Ugione, che sono tra i pi\u00f9 lunghi che scendono dalle Colline livornesi."}
{"id": "1770450", "revid": "2033568", "url": "https://it.wikipedia.org/wiki?curid=1770450", "title": "Ferrovie in Liechtenstein", "text": "Le ferrovie in Liechtenstein sono gestite dalle \u00d6sterreichische Bundesbahnen, societ\u00e0 austriaca (un'eccezione visto che il principato coopera di pi\u00f9 con la vicina Svizzera, come per esempio per la moneta e per la dogana).\nIl sistema ferroviario consiste in una linea elettrificata (15\u00a0kV) a scartamento normale di 9,5\u00a0km che collega la Svizzera (Buchs) all'Austria (Feldkirch).\nElenco stazioni.\nCi sono 4 stazioni:\nServizio ferroviario.\nI treni a lunga percorrenza che utilizzano la linea non effettuano fermate nelle stazioni del Liechtenstein. Soltanto i servizi regionali effettuano fermate.\nDalla stazione ferroviaria della citt\u00e0 svizzera di Sargans esiste un trasporto autobus fino a Vaduz."}
{"id": "1770456", "revid": "547034", "url": "https://it.wikipedia.org/wiki?curid=1770456", "title": "Giovanni Senzani", "text": "Esponente di primo piano della formazione terroristica Brigate Rosse, prese parte al rapimento in stile mafioso del giovane Roberto Peci, colpevole di essere fratello di un \"pentito\", che egli \"interrog\u00f2\" per settimane e di cui film\u00f2 l'esecuzione. Anche se non ufficialmente dissociato, ha preso poi le distanze dal passato e ha finito di scontare la pena nel 2010. Si \u00e8 inoltre dichiarato pentito per l'omicidio Peci.\nBiografia.\nCriminologo e docente, fu consulente del Ministero di Grazia e Giustizia ed ebbe incarichi universitari a Firenze e a Siena. Visse per anni una doppia vita, lavorando per il ministero e operando ai vertici delle Brigate Rosse. A Roma, negli anni settanta, abitava in un appartamento che condivideva con un informatore dei servizi segreti. Senzani era sposato con Anna Fenzi, sorella di Enrico, ed \u00e8 poi rimasto vedovo. Ha due figlie e dei nipoti.\nAttivit\u00e0 terroristica.\nEntr\u00f2 per la prima volta in una indagine sulle Brigate Rosse nel settembre del 1978, per una telefonata fatta a un docente universitario, medico chirurgo presso l'ospedale San Martino di Genova, sospettato di connivenza con il gruppo eversivo. In questa telefonata Senzani chiedeva notizie delle condizioni di salute di un brigatista in carcere, rimasto ferito durante un'azione condotta in quei giorni a Torino. L'episodio dimostr\u00f2 che a quel tempo Senzani era gi\u00e0 in contatto diretto con la colonna genovese delle BR. In realt\u00e0, si sospetta che Senzani appartenesse gi\u00e0 alle BR mentre era in corso il sequestro di Aldo Moro, di cui sarebbe stato una delle menti operative.\nPer quella telefonata, venne arrestato una prima volta nel marzo 1979, ma rilasciato dopo soli tre giorni. Appena liberato, entr\u00f2 in clandestinit\u00e0 scalando velocemente posizioni all'interno dell'organizzazione terrorista, fino a diventarne uno degli esponenti di massimo potere, al fianco di Mario Moretti. Insieme, i due progettano e portano a compimento il sequestro di Giovanni D'Urso, direttore dell'ufficio terzo della direzione generale degli istituti di prevenzione e pena, che \u00e8 anche una delle ultime azioni unitarie delle BR prima della frammentazione in pi\u00f9 sigle.\nDopo l'arresto nell'aprile 1981 di Moretti e di Enrico Fenzi, cognato dello stesso Senzani, \u00e8 proprio lui ad assumere la direzione unitaria dell'organizzazione. In tale ruolo, accentua la spinta movimentista e l'attenzione al mondo carcerario. Nel dicembre 1981, con la fondazione del Partito della Guerriglia, attua la frattura con l'ala militarista delle BR.\nAmbiguit\u00e0 e sospetti.\nCome leader delle BR-PdG, persegue l'intesa con strati sempre pi\u00f9 ampi di proletariato ai limiti e al di fuori della legalit\u00e0, camorra compresa, come nel caso del sequestro dell'assessore democristiano campano Ciro Cirillo. Infatti, Senzani e i camorristi si spartiranno il riscatto che fu pagato per la liberazione dell'ostaggio, soldi che Senzani si fece accreditare su un conto svizzero. \nConsiderato \"il capo pi\u00f9 ambiguo e sanguinario delle Brigate Rosse\", sotto la sua leadership ricade anche l'episodio del sequestro, dell'interrogatorio e dell'esecuzione di Roberto Peci, fratello di Patrizio Peci, primo brigatista pentito. L'interrogatorio, eseguito personalmente da lui stesso, e l'esecuzione con 11 proiettili, furono filmati: si crede che l'omicidio Peci sia stato in realt\u00e0 un messaggio inviato a tutti coloro che sapevano o indagavano sui misteri legati al caso Moro. Infatti i 55 giorni di prigionia di Peci e gli 11 colpi con cui fu ucciso, sono corrispondenti ai giorni in cui fu tenuto segregato Aldo Moro ed ai proiettili occorsi per assassinarlo.\nVenne arrestato il 9 gennaio 1982 a Roma, dove vengono trovate prove delle sue frequentazioni presso la scuola di lingue parigina Hyperion, probabilmente un centro di spionaggio e controspionaggio internazionale, utilizzata da vari servizi segreti.\nEventi successivi.\nIl 29 gennaio del 1999 ottiene la semilibert\u00e0, dopo aver scontato 17 anni di carcere. Tornato a Firenze, cura il coordinamento editoriale della casa editrice Edizioni della Battaglia.\n\u00c8 definitivamente libero dal febbraio del 2010 dopo 5 anni di libert\u00e0 condizionale; il 25 ottobre 2010 dichiara di aver abbandonato la politica, ma non le sue idee di sinistra.\nControversie.\nNel 2001 suscit\u00f2 alcune polemiche l'impiego dell'ex brigatista al Centro di documentazione Cultura della legalit\u00e0 democratica attraverso una convenzione tra l'associazione di volontariato Pantagruel e la Regione Toscana. \nInfluenza culturale.\nAlla storia del sequestro e omicidio di Roberto Peci \u00e8 stato dedicato il film documentario \"L'infame e suo fratello\" di Luigi Maria Perotti, in cui il pentito Roberto Buzzatti, carceriere di Roberto, ha spiegato le ragioni di quell'atto, scrivendo una lettera a Ida Peci, sorella di Patrizio e Roberto."}
{"id": "1770461", "revid": "256896", "url": "https://it.wikipedia.org/wiki?curid=1770461", "title": "Regione Metropolitana Carbon\u00edfera", "text": "La regione metropolitana Carbon\u00edfera era una regione metropolitana del Brasile, nello Stato di Santa Catarina. Venne istituita dalla legge complementare statale n\u00ba 221 del 2002 ed estinta dalla legge complementare statale n\u00ba 381 del 2007. Riuniva sette comuni, che formavano l'area metropolitana propriamente detta, mentre altri tre comuni erano inclusi nell'area d'espansione."}
{"id": "1770465", "revid": "287204", "url": "https://it.wikipedia.org/wiki?curid=1770465", "title": "Regione Metropolitana Carbonifera", "text": ""}
{"id": "1770468", "revid": "1573940", "url": "https://it.wikipedia.org/wiki?curid=1770468", "title": "Palazzo della Marescialla", "text": "Il palazzo della Marescialla si trova in borgo Ognissanti 9 a Firenze.\nStoria e descrizione.\n\u00abIn Borgognissanti, quasi difaccia alla chiesa di San Giovanni di Dio, sorge un elegante palazzo che ha la porta principale fiancheggiata da mezze colonne che sostengono un balcone. La facciata, ricca di pietrami \u00e8 di quel tipo architettonico elegante che pur risentendo l'influenza del barocco, non si allontana da quella correttezza di disegno che dominava ancora in Firenze nel XVII secolo. Nel centro della facciata \u00e8 uno stemma nel quale sono scolpiti quattro pezzi di catena disposti a croce di Sant'Andrea e collegati nel mezzo da un anello... Questa similitudine collo stemma dei Galigai suscit\u00f2 le fantasie di qualche erudito un po' troppo impressionabile e dietro di lui, scrittori di guide e di cose fiorentine vennero a raccontarci che quello era il palazzo della Marescialla, ossia di quell'Eleonora Dori Galigai che fu moglie di Concino Concini, il celebre maresciallo d'Ancre del quale sono troppo note le fortunate e poi tristi vicende\u00bb.\nCos\u00ec Guido Carocci, dalle pagine del suo \"Illustratore fiorentino\" del 1913, chiariva l'equivoco nato sulle origini del palazzo e sulla denominazione che tradizionalmente e ancora oggi lo indica. L'arme \u00e8 in realt\u00e0 riconducibile a tempi pi\u00f9 recenti e a una ben pi\u00f9 modesta famiglia, quella dei Ducci, originari di Catenaia, che nel 1732 avevano comprato il palazzo dai Comi, precedenti proprietari. Questi, nella persona di Carlo Ducci, promossero la costruzione del nuovo palazzo su progetto dell'architetto Ferdinando Ruggieri, con un cantiere aperto nello stesso 1732 e che port\u00f2 all'erezione di un esteso edificio con gli ambienti principali affacciati sia su borgo Ognissanti sia sull'Arno, e con i locali di servizio e di passaggio articolati attorno a due corti di forma irregolare.\nPrivo di discendenza diretta, Carlo Ducci don\u00f2 la residenza al nipote Pietro Landi che la vendette poco dopo ai del Benino Malavolti.\nDella fabbrica settecentesca rimane oggi essenzialmente la facciata e pochi ambienti interni (tra cui una piccola galleria al piano nobile con ampie tele inserite in cornici di stucco, opera di Agostino Veracini), causa la riduzione dell'edificio a seguito dei lavori che a partire dal 1855 portarono alla realizzazione del lungarno Vespucci sulla base del progetto redatto da Giuseppe Poggi, al quale si deve anche la progettazione del fronte che attualmente guarda l'Arno (Marcori). Ci\u00f2 non toglie che quanto resta sia di notevole imponenza: la facciata su borgo d'Ognissanti, organizzata per sei assi che si sviluppano su tre piani pi\u00f9 un mezzanino, presenta un balcone sopra il portone centrale, sorretto da due semicolonne in pietra serena. A ciascun piano le finestre si allineano sulle cornici di ricorso e presentano timpani di forme diverse: al terreno curvi con la valva di una conchiglia a decorazione, al primo piano triangolari con i profili concavi, al secondo convessi. A coronare il tutto \u00e8 un cornicione alla romana.\n\u00abContribuisce a rendere dinamico e slanciato il movimento delle membrature architettoniche la disposizione fuori asse di simmetria della facciata del motivo costituito dal portone balcone finestra. Scelta quest'ultima dettata dall'obbligata fruizione visiva secondo un asse obliquo del fronte dell'edificio dovuta alla ristrettezza del percorso viario su cui insiste\u00bb. Al terreno le originarie finestre inginocchiate sono oggi sostituite da ampi sporti adibiti ad attivit\u00e0 commerciali.\nSul lungarno il fronte appare sufficientemente modesto, non fosse per l'ampiezza e per l'elaborato balcone in ferro battuto, sul quale ricorrono due scudi con l'arme dei Gerini (di rosso, a tre catene poste in banda d'oro, e al capo del secondo, caricato di un corno da caccia del primo).\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "1770470", "revid": "57905", "url": "https://it.wikipedia.org/wiki?curid=1770470", "title": "Crici\u00fama (microregione)", "text": ""}
{"id": "1770472", "revid": "1909146", "url": "https://it.wikipedia.org/wiki?curid=1770472", "title": "Pietro Fregoso (1412-1459)", "text": "Biografia.\nPrimi anni.\nFiglio di Battista Fregoso (doge per un solo giorno, il 24 marzo 1437, quando temporaneamente depose il fratello Tomaso Fregoso) e di Violante Spinola, nacque nel capoluogo ligure intorno al 1412 o 1417. A causa degli eventi storici e di potere sulla citt\u00e0 che coinvolsero la famiglia Fregoso, fu costretto a vivere i suoi primi anni di vita e dell'adolescenza lontano da Genova e presumibilmente nel feudo levantino di Sarzana. Assieme ad altri componenti familiari, tra questi pure il padre, pot\u00e9 far ritorno nella capitale della Repubblica di Genova nel 1436 quando, cessata la dedizione genovese verso il Ducato di Milano di Filippo Maria Visconti, lo zio Tomaso Fregoso sal\u00ec al potere dogale.\nPer la tentata congiura di Battista ai danni di suo fratello Tomaso, pure Pietro Fregoso fu indirettamente coinvolto nell'esilio volontario da Genova, ma negli anni a seguire fu comunque al fianco di suo padre nella ricerca di alleati per tentare un nuovo assalto al potere che, di fatto, poi non avvenne. Appena ventenne si trasfer\u00ec in Lombardia dove, assieme a Francesco Sforza, combatt\u00e9 in diverse campagne contro la signoria di Firenze e la Repubblica di Venezia. Deceduto il padre nel 1442 avvi\u00f2 una riconciliazione con lo zio Tomaso che, dopo il perdono e il riavvicinamento, lo nomin\u00f2 a capo della famiglia Fregoso affidandogli inoltre la tutela dei fratellastri Pandolfo, Tommasino e Paolo. Sempre dallo zio paterno eredit\u00f2 alcuni possedimenti territoriali, tra questi il feudo di Gavi, nell'alessandrino, a sua volta donato a Tomaso Fregoso dai Visconti.\nCon la caduta del dogato del Fregoso (dicembre 1442) ad opera degli Adorno, dovette nuovamente allontanarsi da Genova trovando rifugio presso la corte viscontea a Milano. Dal duca Filippo Maria Visconti ricevette l'investitura feudale su Novi, oltre che la riconferma del precedente feudo acquisito di Gavi. E da feudatario oltre i confini genovesi mise in atto una vera e propria guerra di pirateria contro lo stato genovese governato dagli Adorno ai danni, oltre che di Genova, in diverse occasioni pure contro i traffici commerciali del re Carlo VII di Francia. Solamente con la nomina a doge del cugino Giano Fregoso (30 gennaio 1447) ritorn\u00f2 nel capoluogo ligure dove assunse la carica di capitano generale della repubblica, la seconda per importanza nell'ordinamento dello stato.\nDurante il dogato del cugino fu coinvolto in prima persona nelle fasi concitate che si susseguirono dopo la morte del duca Filippo Maria Visconti in quanto ancora possessore di quelle terre dell'Oltregiogo in mano ai Milanesi che ardentemente il cugino Giano Fregoso desiderava definitivamente sottomettere sotto la repubblica. E Pietro spos\u00f2 la causa del doge rinunciando al feudo di Gavi e quindi favorendo, cercando la collaborazione della popolazione, la dedizione del territorio verso Genova. Tuttavia non tutto l'Oltregiogo accett\u00f2 l'ingresso nei domini genovesi e lo stesso Fregoso, posto a capo delle operazioni militari nel territorio, non con semplicit\u00e0 (usando talvolta pure la forza) riport\u00f2 sotto il vessillo di San Giorgio le comunit\u00e0 di Gavi, Novi, Ovada e Voltaggio il 15 agosto 1447.\nE per la positiva missione appenninica fu ancora Pietro Fregoso, ora luogotenente del doge, a capo della nuova guerra di Genova contro il confinante Marchesato di Finale del \"nemico\" dei Fregoso: il marchese Galeotto Del Carretto. Approvata la causa bellica dal Gran Consiglio della Repubblica il 15 novembre 1447, le truppe genovesi entrarono nel territorio finalese assediando e conquistando gli importanti siti di Castelfranco, Giustenice e Castel Gavone dove fu ferito in uno scontro; tuttavia, la definitiva sottomissione del marchesato avvenne solamente il 25 maggio 1449 sotto il dogato di Lodovico Fregoso.\nE fu proprio il cugino Lodovico ad essere nominato dal consiglio elettore quale successore di suo fratello Giano nel dicembre 1448, una scelta che possibilmente e concretamente avrebbe potuto anche premiare lo stesso Pietro Fregoso per le sue qualit\u00e0 militari e diplomatiche dimostrate sul campo. Nonostante un rapporto simil distaccato o indifferente verso il nuovo doge, non certo eguale alla strettissima confidenza e vicinanza che ebbe invece con il defunto Giano, Pietro Fregoso fu ancora supremo comandante militare. Tuttavia la scalata alla massima carica dello stato sarebbe avvenuta circa due anni dopo quando, con la caduta dei consensi popolari verso Lodovico Fregoso per una serie di vicissitudini (gestione della Corsica, pestilenza e attacchi della marineria catalana), egli stesso di fatto favor\u00ec la deposizione del parente doge con l'aiuto di un altro esponente della famiglia: Nicol\u00f2 Fregoso. Rifiutata la carica il vecchio zio Tomaso Fregoso quest'ultimo propose al consiglio il nome del nipote Pietro che, con 317 voti a favore (gli stessi di Giano), fu nominato trentatreesimo doge della Repubblica di Genova l'8 settembre del 1450; Nicol\u00f2 Fregoso prese invece il suo posto nella carica di capitano generale.\nIl dogato.\nIl mandato di Pietro Fregoso, durato complessivamente otto anni, tra i pi\u00f9 lunghi della storia genovese, non fu alquanto facile per la gestione da sempre conflittuale tra le principali nobili famiglie del capoluogo, i Fregoso compresi. Non pienamente accettata dalla nobilt\u00e0 e dalle alte cariche fu la nomina del cugino Nicol\u00f2 Fregoso a capitano generale della Repubblica - gli stessi nobili avrebbero preferito in quella carica pi\u00f9 un fratello del doge Pietro - o ancora i comportamenti dell'ex doge Lodovico Fregoso, altro suo parente, tanto alleato quanto sovversivo verso lo stesso dogato. E oltre ai pericoli interni della sua famiglia, il mandato di Pietro Fregoso dovette ben presto far i conti con gli alleati - tra questi i Fieschi che di certo contribuirono alla sua nomina a doge - e soprattutto con gli storici avversari come gli Adorno.\nTra le prime difficolt\u00e0 del dogato vi fu la delicata questione del Marchesato di Finale che conquistato militarmente dalla Repubblica di Genova qualche mese prima, a causa dell'intervento del re di Francia che venne in soccorso dell'ex marchese Giovanni Del Carretto, fu costretto a scendere a patti e restituire il piccolo territorio finalese alla signoria carrettesca con il trattato del 7 agosto 1451. Nell'inverno dello stesso anno per la costante minaccia di Alfonso V d'Aragona - ora alleato della Repubblica di Venezia - il doge Fregoso instaur\u00f2 con le signorie di Milano e di Firenze una lega difensiva contro quest'ultimo.\nAssicurata e solidarizzata un'alleanza per la protezione della repubblica genovese, Pietro Fregoso pot\u00e9 quindi avviare una sua personale controffensiva contro le guerre interne e di famiglia: promosse il bando per impiccagione dell'accusato Galeotto De Mari e contro il \"traditore\" ed ex capitano generale Nicol\u00f2 Fregoso (giugno 1452), una scelta quest'ultima che dest\u00f2 scalpore nell'ambiente nobiliare, ma anche nel suo ramo familiare. Per evitare il sospetto di aver agito per favorire uno dei propri fratelli, il doge propose invece la nomina del fratello di Nicol\u00f2, Spinetta Fregoso.\nCome fece nel 1437 lo zio doge Tomaso Fregoso, pure Pietro eman\u00f2 nel 1452 nuove leggi per limitare il lusso negli ornamenti femminili e nelle cerimonie pubbliche. Accordatosi per alcuni scambi commerciali con il sultano di Tunisi, a luglio la sua attenzione fu rivolta nella colonia genovese di Pera (l'odierna Beyo\u011flu, in Turchia) dove sempre pi\u00f9 pressante era la minaccia di guerra ad opera di Maometto II; al comando del cognato Giovanni Giustiniani Longo organizz\u00f2 un buon esercito che part\u00ec alla volta dell'importante presidio di Costantinopoli. In contemporanea con il fronte d'oriente, un'altra e strategica colonia genovese, la Corsica, era ormai da mesi sotto assedio della marineria catalana (che riuscirono ad occupare stabilmente San Fiorenzo) e a nulla servirono le numerose trattative avviate a Napoli alla corte di Alfonso V d'Aragona da parte dell'ambasciatore genovese Gaspare Sauli. Con decreto del Gran Consiglio della Repubblica, datato al 19 maggio 1453, si opt\u00f2 per la cessione dei diritti e dell'isola corsa stessa verso il Banco di San Giorgio e ai suoi protettori.\nSe sconquassati e pericolanti furono gli avvenimenti bellici in oriente e nelle colonie genovesi, non migliore fu invece la situazione in Terraferma e a Genova in particolare con il riprendere delle eterne lotte tra i fuoriusciti Adorno, Spinola e Fieschi contro il dogato. Con una popolazione genovese allarmata per la notizia del sequestro della nave di Oberto Squarciafico (4 luglio 1453) ad opera della marina catalana e che quindi, nonostante gli sforzi militari, ancora spadroneggiava nelle rotte commerciali genovesi, con maggior stupore e preoccupazione fu accolta dal popolo la notizia della caduta di Costantinopoli e di Pera in mano turca. Persa l'importante colonia, che gli storici segnaleranno come uno degli eventi pi\u00f9 nefasti del suo lungo dogato, il doge Pietro Fregoso si vide quasi costretto a cedere le altre colonie sul mar Nero ancora in mano ai Genovesi al Banco di San Giorgio tra il 1453 e il 1454.\nPer far fronte ad un nuovo attacco armato della marineria genovese ai danni di Alfonso V d'Aragona, il doge dovette scendere a patti con molte personalit\u00e0 pure nemiche per congiungere gli sforzi; tra questi Gian Filippo Fieschi, conte di Lavagna, che dopo un trattato di pace il 1\u00ba gennaio 1454 ottenne da Pietro Fregoso pressoch\u00e9 il dominio sul levante ligure in cambio del suo aiuto. E con la nomina di ammiraglio il Fieschi salp\u00f2 da Genova il 7 aprile alla volta di Napoli assieme ad otto navi per condurre lo scontro finale contro l'aragonese. Un assalto quello genovese che fu per\u00f2 fallimentare per un probabile tradimento dello stesso Fieschi e per l'imperizia di Tommasino Fregoso inviato in seguito dal fratello doge in aiuto alla flottiglia repubblicana. Ben presto la Repubblica di Genova dovette subire il contrattacco di Alfonso V d'Aragona, un assedio che gest\u00ec praticamente da sola per la mancanza di alleati e che in poco tempo port\u00f2 le truppe napoletane all'interno delle mura della citt\u00e0. Forte dell'appoggio dei fuoriusciti genovesi - tra questi gli Adorno e i Fieschi - il sovrano aragonese arriv\u00f2 tuttavia ad una tregua con il doge e con Genova anche grazie ad una forte mediazione dello Stato Pontificio.\nIl resto del mandato prosegu\u00ec con una gestione sempre pi\u00f9 difficile del governo e con una Genova sempre assediata dalle navi catalane e soprattutto dilaniata dalle guerre interne. La situazione si strascin\u00f2 fino al febbraio 1458 quando, isolato e stretto, Pietro Fregoso prese la decisione di abdicare e di formalizzare quella che da li a breve sarebbe diventata una nuova dedizione di Genova verso la corona d'oltralpe di Carlo VII di Francia.\nDurante il suo dogato viene ricordato inoltre per aver coniato, forse per la prima volta, dodici monete in argento con la raffigurazione incisa del monogramma di Ges\u00f9 - JHS - esprimendo, come sostengono gli storici, il proprio credo religioso cattolico.\nGli ultimi anni.\nAvviata dal marzo 1458 la \"protezione\" francese su Genova con la nomina del nuovo governatore Giovanni II di Lorena, Pietro Fregoso ottenne dal sovrano una lauta pensione e a mo' di garanzia i feudi di Novi e Voltaggio. Pentito della scelta di assoggettare la repubblica genovese sotto il regno d'oltralpe per la successiva morte di Alfonso d'Aragona e di altri capi della fazione Adorno, con un pretesto cerc\u00f2 la rivolta contro il governatore francese.\nFuggito da Genova, Pietro Fregoso trov\u00f2 rifugio a Milano alla corte del duca Francesco Sforza dove, anche grazie ad un appoggio del re di Napoli Ferrante I d'Aragona, studi\u00f2 un fallimentare colpo di Stato. Tornato a Genova per il suo piano vi trov\u00f2 invece la morte il 14 settembre 1459 per mano di Giovanni Cossa.\nVita privata.\nSposato con Bartolomea Grimaldi ebbe sei figli di cui uno, Battista, diverr\u00e0 anch'esso doge di Genova."}
{"id": "1770474", "revid": "439868", "url": "https://it.wikipedia.org/wiki?curid=1770474", "title": "Sorbolo", "text": "Sorbolo (\"S\u00f2rbol\" in dialetto parmigiano, \"S\u00f2rbel\" in dialetto locale) \u00e8 stato un comune italiano di abitanti e una superficie di della provincia di Parma, parte dell'Unione Bassa Est Parmense, precedentemente Unione di Sorbolo e Mezzani, di cui era capoluogo.\nDal primo gennaio 2019 ha dato vita, assieme al comune di Mezzani, al nuovo comune di Sorbolo Mezzani, del quale \u00e8 sede comunale.\nGeografia fisica.\nDistante 12\u00a0km dal capoluogo Parma e posto sul lato sinistro del torrente Enza che costituisce il confine della provincia di Parma con la provincia di Reggio Emilia, \u00e8 attraversato dalla SS 62 della Cisa.\nSorbolo fa parte dell'area della provincia denominata Bassa parmense.\nIdrografia.\nDal punto di vista idraulico, sono da segnalare i numerosi canali artificiali che attraversano il territorio sorbolese, tra cui spiccano i canali (o \"cavi\") Gambalone, Naviglio-Terrieri, Fumolenta e Parmetta; quest'ultimo, lambendo la frazione di Coenzo, segna il confine tra il comune di Sorbolo e quello di Mezzani. Tutti e quattro i corsi d'acqua sono affluenti di sinistra dell'Enza, monitorati dalla competente autorit\u00e0 di bacino (AdBPO).\nOrigini del nome.\nLa toponomastica ufficiale concorda nel vedere l'origine del nome come fitonimo, derivante dal latino \"Sorbus\", e cio\u00e8 il nome dell'albero da frutto detto sorbo, con il suffisso \"\u2013ulus\". Nell'antichit\u00e0 la pianta del sorbo era molto presente in zona mentre oggi in Emilia-Romagna \u00e8 poco diffusa ed \u00e8 tutelata come antico albero da frutto autoctono.\nStoria.\nLe tracce pi\u00f9 antiche di insediamento umano nel territorio di Sorbolo risalgono al periodo protostorico delle terramare (XVII-XIII secolo a.C.) rinvenute presso le frazioni di Coenzo e Casaltone. Tracce di insediamenti dell'et\u00e0 del ferro sono invece stati rinvenuti presso Ramoscello.\nCon la deduzione della colonia di Parma nel 183 a.C., anche Sorbolo entr\u00f2 a far parte dell'Impero Romano. Il territorio venne centuriato in propriet\u00e0 agricole facenti capo ad una villa rustica, dove si potevano anche produrre vasellame e oggetti di ferro e bronzo. L'area di Sorbolo era il crocevia dei commerci e delle comunicazioni tra Parma e l'importante centro romano di \"Brixellum\", oggi Brescello.\nAncora oggi la zona di Ramoscello, assieme alla contigua area di Pedrignano nel comune di Parma, preserva ancora gran parte della centuriazione romana. Negli anni '50 venne scoperto nell'orto della canonica un cippo di et\u00e0 imperiale dedicato a tale Vitor Arniense, appartenente ad una trib\u00f9 ben documentata a Brescello. Il cippo era stato riutilizzato come pietra di fondazione nel XVII secolo, come testimonierebbe una seconda iscrizione frammentaria databile a quest'epoca..\nIn seguito alla caduta di Roma, i campi furono progressivamente abbandonati. Solo secoli dopo l'attivit\u00e0 di bonifica riprese grazie all'opera dei monasteri della zona. Alcuni toponimi riportano ancora alla memoria antichi boschi: Ramoscello e Frassinara, nonch\u00e9 ovviamente Sorbolo.\nSorbolo \u00e8 citata per la prima volta nell'835 in un atto con il quale la regina Cunegonda conferisce \"Sorbulo\" al monastero di Sant'Alessandro di Parma.\nL'attivit\u00e0 monastica si fa particolarmente intensa tra i secoli X e XVI, periodo durante il quale operano sul territorio del comune i monasteri di San Giovanni Evangelista, di Sant'Uldarico e dell'Abbazia Cistercense di San Martino dei Bocci.\nAltra importante attivit\u00e0 monastica a Sorbolo \u00e8 quella ospedaliera: San Macario a Chiozzola, l'Ospizio di San Leonardo della Formicola a Ramoscello (fino al XVI secolo) e l'Ospedale della Scolopia, costruito dai frati ospedalieri presso il ponte dell'Enza nel 1170.\nIl potere politico era invece rappresentato dalle caseforti (a Ramoscello e a Frassinara), ma soprattutto dai ponti fortificati di Coenzo e di Sorbolo.\nCon la creazione del Ducato di Parma inizia l'et\u00e0 farnesiana (1545-1731) durante la quale il potere monastico \u00e8 progressivamente sostituito da quello borghese e nobiliare. Diverse famiglie sono investite di titoli nobiliari e di beni nel territorio di Sorbolo: i Calvi (a Coenzo), i Campori-Menafoglio, i Gruppini (che lasciano il nome alla principale via centrale di Sorbolo) e dei Lalatta.\nNel 1801 il Ducato di Parma viene annesso alla Francia napoleonica e con esso Sorbolo il quale diventa Comune nel 1806 (il primo sindaco \u00e8 Giovan Battista Pinetti). Due anni dopo viene realizzata la prima scuola.\nDurante la seconda met\u00e0 del XIX secolo la progressiva industrializzazione dell'economia porta alla nascita di societ\u00e0 di mutuo soccorso: degli artigiani (1864), cooperativa di previdenza (1885), dei lavoranti (1891), di mutuo soccorso a Coenzo (1893). Quest'ultima tra l'altro disponeva di una biblioteca e organizzava corsi scolastici serali.\nLo sviluppo dell'economia comporta quindi la crescita demografica di alcune frazioni, ma soprattutto del capoluogo.\nNel 1964 cedette la borgata di Quadra Cantarano al Comune di Mezzani.\nMovimento partigiano.\nAlla causa partigiana diedero il loro contributo anche alcune centinaia di giovani del paese che, insieme ad altri volontari provenienti dalla Bassa parmense e reggiana, furono inquadrati nella 7/a Brigata S.A.P. \"Julia\", ufficialmente istituita in data 7 marzo 1945. Essa oper\u00f2 principalmente nella zona della Val Parma dove fu impiegata per la difesa dello schieramento partigiano dislocato a monte; la Brigata ebbe anche il compito di intralciare, mediante azioni di sabotaggio, i movimenti nemici lungo la Strada Nazionale della Cisa nonch\u00e9 di raccogliere informazioni ed aiuti dalle zone della Bassa. Tra il 6 ed il 13 aprile 1945 un distaccamento della 7/a \"Julia\" fu inoltre impiegato per un'ardita azione di sabotaggio che port\u00f2, tra l'altro, alla definitiva inservibilit\u00e0 del ponte sull'Enza, obiettivo di importanza strategica. Per tale motivo, alla pattuglia responsabile dell'azione fu tributato un \"encomio solenne\" da parte del Comando partigiano.\nCasati nobiliari legati a Sorbolo.\nA Sorbolo sono legati, in ragione della presenza di terreni e ville di loro propriet\u00e0 in paese e nelle frazioni, i nomi di alcune famiglie nobili non solo del Parmense, ma anche del Modenese (Marchesi Campori-Menafoglio):\nSimboli.\nStemma.\nIl Comune aveva un proprio gonfalone e un proprio stemma, gi\u00e0 storicamente in uso cos\u00ec descritto:\nLo stemma era stato ufficializzato nel 1930 tramite Regio Decreto. Due i simboli contenuti: il ponte sull'Enza a sinistra e una pianta di sorbo a destra. Il ponte, di fondamentale importanza per la vita di questo paese, per molto tempo ha rappresentato un vero e proprio confine; mentre il simbolo del sorbo e la base verde dello stemma stanno ad indicare la prevalente attivit\u00e0 agricola che contraddistingueva all'epoca Sorbolo.\nMonumenti e luoghi d'interesse.\nArchitetture religiose.\nEssa \u00e8 menzionata per la prima volta in un rogito notarile dell'835. Pesantemente danneggiato dal terremoto del 1831, l'edificio sub\u00ec una radicale ristrutturazione in seguito alla quale assunse l'attuale aspetto neoclassico. Restauri effettuati dopo il terremoto del 1971 hanno riportato alla luce, in corrispondenza dell'abside, tracce di una preesistente \"ecclesia\" romanica. L'interno, a tre navate, consta di sei altari laterali, oltre a quello maggiore. Di particolare pregio storico-artistico \u00e8 l'ottocentesco organo Serassi, recentemente restaurato. Gli altari sono ornati da alcuni dipinti di scuola parmigiana (come la pala dell'altare maggiore raffigurante il \"Martirio dei SS. Faustino e Giovita\", opera di Giuseppe Peroni del 1748) e bolognese (\"Assunzione\"), risalenti ai secoli XVII-XVIII.\nSociet\u00e0.\nEvoluzione demografica.\nSono qui riportati gli abitanti del comune autonomo di Sorbolo dal 1861 al 2018, che comprendeva oltre alla frazione capoluogo anche quelle di Bogolese, Casaltone, Coenzo, Enzano, Frassinara, Ramoscello.\nInfrastrutture e trasporti.\nSorbolo \u00e8 dotato di una propria stazione ferroviaria sulla linea Parma-Suzzara. Il paese \u00e8 servito inoltre da due autolinee: esso \u00e8 infatti capolinea dell'autobus 21 della parmigiana TEP che collega, a cadenza oraria, Sorbolo col capoluogo provinciale ed \u00e8 dotato di alcune fermate sulla linea extraurbana 71 della societ\u00e0 mantovana APAM che collega Parma con Viadana, passando per Brescello.\nAmministrazione.\nDi seguito \u00e8 presentata una tabella relativa alle amministrazioni che si sono succedute nel comune prima della sua unione con Mezzani.\nSport.\nSono presenti due societ\u00e0 di calcio: A.S.D. Sorbolo e A.C.D. Biancazzurra, che hanno disputato campionati dilettantistici regionali."}
{"id": "1770478", "revid": "200154", "url": "https://it.wikipedia.org/wiki?curid=1770478", "title": "Marree Man", "text": ""}
{"id": "1770487", "revid": "36426", "url": "https://it.wikipedia.org/wiki?curid=1770487", "title": "Motore PSA XU", "text": "Con la sigla PSA XU si intende una famiglia di motori a scoppio prodotti dal 1982 al 2005 dal gruppo automobilistico francese PSA.\nStoria e caratteristiche.\nLa famiglia di motori \"XU\" (vedi disegno) \u00e8 una delle famiglie basilari nella storia della Peugeot e del Gruppo PSA in generale. Con la sua ampia gamma di versioni, che spaziavano da 1.6 a 2 litri, la famiglia \"XU\" \u00e8 andata gradualmente a sostituire diverse precedenti motorizzazioni, tra cui la XR da 1.5 litri. Per quanto riguarda le applicazioni nei modelli Citro\u00ebn, invece, i motori \"XU\" hanno costituito un ritorno della casa del \"double chevron\" ai motori di cilindrata media e medio-alta, non pi\u00f9 utilizzati da diversi decenni, addirittura da prima della Seconda guerra mondiale. \u00c8 da ricordare infatti che al momento del debutto dei motori \"XU\", i modelli Citro\u00ebn montavano motori dai 2 litri in su (Citro\u00ebn CX) oppure dagli 1.3 litri in gi\u00f9 (Citro\u00ebn GSA, Visa ed LNA), ma nessuno di cilindrate intermedie.\nI motori \"XU\" avevano le seguenti caratteristiche costruttive, comuni a tutte le versioni:\nLo schema di distribuzione variava a seconda delle versioni di motore. Le versioni pi\u00f9 tranquille montavano un solo albero a camme in testa (schema SOHC) con due valvole per cilindro, mentre le versioni pi\u00f9 spinte adottavano una configurazione bialbero in testa (schema DOHC) con quattro valvole per cilindro.\nQuesti motori erano in genere aspirati, ma vi sono state tre versioni particolarmente potenti (rispettivamente da 1.8 (XU8), 1.9 e 2 litri), che erano sovralimentate mediante turbocompressore.\nI motori \"XU\" sono suddivisibili in cinque versioni, diverse tra loro per cilindrata e destinazione di impiego.\nXU5.\nQuesta versione costituisce la base della gamma motoristica \"XU\". Caratterizzata da misure di alesaggio e corsa pari ad 83x73 mm, e quindi da una cilindrata di 1580 cm\u00b3, questo motore ha trovato applicazione sui modelli Peugeot e Citro\u00ebn di fascia medio-alta, ma anche su alcuni modelli di punta delle fasce inferiori. Il motore che avrebbe affiancato e poi sostituito le unit\u00e0 \"XU5\" sarebbe stato il TU5, introdotto nel 1994. Il motore \"XU5\" \u00e8 stato proposto in cinque varianti, tutte monoalbero ed a due valvole per cilindro.\nXU7.\nI motori \"XU7\" sono nati sulla base dei motori \"XU5\" gi\u00e0 visti. Rispetto a questi ultimi \u00e8 stato utilizzato un nuovo albero a gomiti, dalle manovelle pi\u00f9 lunghe, in modo da aumentare la corsa, da 73 ad 81.4\u00a0mm. Come conseguenza, anche la cilindrata \u00e8 aumentata raggiungendo i 1761\u00a0cm\u00b3.\nI motori \"XU7\" sono stati introdotti nel 1992 in ottemperanza alle imminenti normative \"Euro 1\", che sarebbero entrate in vigore a partire dal 1\u00ba gennaio del 1993. Perci\u00f2 erano tutti motori ad iniezione elettronica e provvisti di catalizzatore.\nI motori \"XU7\" sono stati proposti in tre varianti, due con distribuzione monoalbero ed una bialbero, le cui caratteristiche sono descritte di seguito.\nXU8.\nQuesta sigla identifica uno dei motori pi\u00f9 acclamati in passato per le sue alte prestazioni. Si tratta del motore utilizzato sulla berlinetta sportiva \"Peugeot 205 T16\", la vettura che nella variante da corsa ha vinto i Mondiali Rally del 1985 e 1986.\nI dati riportati di seguito si riferiscono al motore delle \"205 T16\" stradali. Le \"205 T16\" da competizione sono state ulteriormente evolute, fino a raggiungere potenze dell'ordine di 600\u00a0CV\nIl motore XU8, noto anche come XU8 T, assieme al XU9 T sono gli unici della grande famiglia \"XU\" ad essere stati montati in posizione centrale trasversale. Gli altri motori \"XU\" (ed i 4 cilindri PSA in generale) sono tutti in posizione anteriore trasversale.\nXU9.\nTra le versioni della famiglia \"XU\", la XU9 \u00e8 quella che offre il maggior numero di varianti. Tale motore \u00e8 l'unico \"XU\" di tipo sottoquadro, poich\u00e9 l'alesaggio \u00e8 rimasto ad 83\u00a0mm, mentre la corsa \u00e8 stata allungata fino ad 88\u00a0mm, per una cilindrata di 1905\u00a0cm\u00b3. L'alimentazione poteva essere a carburatore o ad iniezione elettronica. Gli ultimi \"XU9\" montavano anche il catalizzatore, che ne ha fatto diminuire le prestazioni. Dato il gran numero di varianti proposte, la potenza dei motori \"XU9\" era compresa tra i 105 ed i 160\u00a0CV. Di questo motore venne sviluppata anche una versione sovralimentata denominata XU9 T, montata sul modello Peugeot 405 Turbo 16 era utilizzata nelle corse di Rally raid.\nXU10.\nSe i motori \"XU9\" erano di tipo sottoquadro ed i motori \"XU\" di cilindrata inferiore erano di tipo superquadro, i motori XU10 erano di tipo quadro. Ma differentemente da questi ultimi citati, i motori \"XU10 \"hanno il basamento in ghisa e la testata in lega di alluminio. Le misure di alesaggio e corsa erano entrambe di 86x86\u00a0mm, misure che permettevano di ottenere una cilindrata di 1998\u00a0cm\u00b3. Anche i motori \"XU10\" erano stati prodotti in diverse varianti, monoalbero o bialbero in testa e con potenze comprese tra i 115 ed i 200\u00a0CV. Nella seguente tabella ne sono mostrate le caratteristiche.\nL'unit\u00e0 \"XU10 J4D/Z\", in particolare, era caratterizzato dalla presenza di un collettore di aspirazione denominato \"Acav\" (Aspirazione a caratteristiche acustiche variabili), nel quale ogni condotto \u00e8 in realt\u00e0 sostituito da due condotti. A regimi pi\u00f9 bassi viene aperto il condotto che compie il percorso pi\u00f9 lungo, mentre a regimi pi\u00f9 alti questo viene chiuso per privilegiare il condotto che compie il percorso pi\u00f9 corto, in modo tale da favorire un'aspirazione di tipo pi\u00f9 diretto. Tra le altre caratteristiche di questo motore vanno inoltre ricordate l'accensione ad una bobina per ogni candela, lo scambiatore di calore per il lubrificante e il sistema di raffreddamento dei cilindri mediante spruzzi d'olio.\nXU15.\nVariante da 2,5 litri del quattro cilindri, sviluppata appositamente per fini agonistici, era montata sulla Citro\u00ebn ZX Grand Raid, vettura introdotta nel 1990 per gareggiare nelle competizioni di Rally raid, categoria nella quale gareggi\u00f2 fino al 1997."}
{"id": "1770490", "revid": "453768", "url": "https://it.wikipedia.org/wiki?curid=1770490", "title": "Volupta", "text": "Nella religione romana, Voluptas o Volupta \u00e8 una divinit\u00e0 di straordinaria bellezza nata dall'unione di Cupido (detto anche Amore) e Psiche. La storia di Amore e Psiche \u00e8 narrata da Apuleio nelle Metamorfosi.Essa \u00e8 conosciuta come la personificazione del \"piacere sensuale\", che nel nome latino significa \"desiderio\" o \"cecit\u00e0\".\nQuesta divinit\u00e0 non possiede alcun mito proprio, ma \u00e8 una semplice astrazione. Tuttavia Apuleio nelle Metamorfosi la tiene in considerazione e la nomina appunto come figlia delle due divinit\u00e0.Nella mitologia greca, \u00e8 chiamata Edon\u00e9, figlia di Eros, divinit\u00e0 dell'amore, e di Psyk\u00e9 (Psiche), l'Anima."}
{"id": "1770492", "revid": "1573940", "url": "https://it.wikipedia.org/wiki?curid=1770492", "title": "Palazzo Gherardi Uguccioni", "text": "Palazzo Gherardi Uguccioni, o Alamanni, si trova in via de' Tornabuoni 9 a Firenze, di fronte al palazzo Cambi del Nero.\nL'edificio ha un aspetto dovuto ai restauri del 1831, ad opera dell'architetto Roberto Franceschi. La facciata ha nove assi con piani gerarchizzati: al piano terra un grande portale ad arco sormontato da balcone \u00e8 affiancato da tre portali rettangolari per lato circondati da bugnato con andamento a raggiera, mentre gli ultimi due portali alle estremit\u00e0, sormontati da balconcini, sono semplicemente architravati; oltre il mezzanino, coperto da bugnato come tutto il primo piano, si trova il piano nobile con finestre dalle architravi sporgenti rette da mensolette; sopra il finestrone al centro del balcone si trova un grande stemma Alamanni; il secondo piano, oltre una doppia cornice marcapiano e marcadavanzale, ha finestre semplicemente architravate e l'ultimo piano ha semplici aperture rettangolari al di sotto di un cornicione con mensole. "}
{"id": "1770500", "revid": "117953506", "url": "https://it.wikipedia.org/wiki?curid=1770500", "title": "Belayneh Dinsamo", "text": "Biografia.\nIn carriera ha vinto:\nHa partecipato ai Giochi olimpici di , dove si \u00e8 ritirato senza concludere la gara."}
{"id": "1770503", "revid": "1186766", "url": "https://it.wikipedia.org/wiki?curid=1770503", "title": "Rapperswil-Jona", "text": "Rapperswil-Jona (toponimo tedesco) \u00e8 un comune svizzero di 26\u00a0875 abitanti del Canton San Gallo, nel distretto di See-Gaster, sul lago di Zurigo; ha lo status di citt\u00e0 ed \u00e8 la seconda citt\u00e0 pi\u00f9 grande del cantone dopo San Gallo. \u00c8 stata istituita il 1\u00ba gennaio 2007 con la fusione dei comuni soppressi di Jona e Rapperswil.\nInfrastrutture e trasporti.\nNel comune \u00e8 presente la stazione ferroviaria di Rapperswil.\nSport.\nA Rapperswil-Jona giocano le squadre di hockey su ghiaccio Schlittschuh-Club Rapperswil-Jona Lakers e di calcio Fussballclub Rapperswil-Jona."}
{"id": "1770507", "revid": "6923", "url": "https://it.wikipedia.org/wiki?curid=1770507", "title": "Lionel Richie (album)", "text": "Lionel Richie (1982) \u00e8 il primo album di Lionel Richie."}
{"id": "1770508", "revid": "256125", "url": "https://it.wikipedia.org/wiki?curid=1770508", "title": "Voluptas", "text": ""}
{"id": "1770509", "revid": "204012", "url": "https://it.wikipedia.org/wiki?curid=1770509", "title": "Kleobis e Biton", "text": ""}
{"id": "1770510", "revid": "24443", "url": "https://it.wikipedia.org/wiki?curid=1770510", "title": "Cum illud semper", "text": ""}
{"id": "1770511", "revid": "36426", "url": "https://it.wikipedia.org/wiki?curid=1770511", "title": "Palazzo Alamanni", "text": ""}
{"id": "1770517", "revid": "729019", "url": "https://it.wikipedia.org/wiki?curid=1770517", "title": "Guglielmo di Orange-Nassau", "text": "Biografia.\nGuglielmo era il primogenito di Guglielmo III dei Paesi Bassi e della sua prima moglie, la principessa Sofia di W\u00fcrttemberg. Chiamato in famiglia \"Wiwill\", per distinguerlo dalla pletora di consanguinei con il suo stesso nome, era alla nascita terzo in linea di successione al trono olandese, e diciassettesimo a quello inglese. Trentatr\u00e9 giorni dopo il bisnonno Guglielmo I dei Paesi Bassi abdicava dopo il Trattato di Londra, che riconosceva l'indipendenza del Belgio (precedentemente provincia del Regno Unito dei Paesi Bassi), potendo inoltre cos\u00ec sposare la nobildonna cattolica Enrichetta d'Oultremont. Nel 1849, alla morte del nonno Guglielmo II dei Paesi Bassi, diventava erede al trono.\nDopo il tentativo, fallito, di farlo fidanzare alla principessa Alice del Regno Unito, secondogenita della regina Vittoria e futura granduchessa d'Assia, il principe ereditario si innamor\u00f2 della nobildonna Mathilde van Limburg Stirum: la relazione fu subito ostacolata sia perch\u00e9 il matrimonio fra un membro della famiglia reale e un membro del nobilt\u00e0 era disuguale e non accettabile sia perch\u00e9, avendo avuto Guglielmo III una relazione con la madre di Mathilde, c'era il rischio che ella fosse sorellastra del principe ereditario.\nGuglielmo allora se ne and\u00f2 a Parigi, dove si abbandon\u00f2 ad una vita fatta di sesso, alcool e gioco d'azzardo. Henriette Hauser, la sua amante parigina, gli diede il nomignolo di \"Lemon\" (\"le prince Citron\" in francese); e cos\u00ec i giornali scandalistici francesi per riferirsi a lui, invece di Principe d'Orange, lo chiamavano Principe di Lemon. Guglielmo mor\u00ec all'et\u00e0 di trentotto anni nel suo appartamento di rue Auber, vicino all'Opera di Parigi per una combinazione di tifo, problemi di fegato e totale esaurimento fisico. Il 26 giugno 1879 fu sepolto nella cripta reale nella Nieuwe Kerk a Delft: sulla sua bara c'era una corona di fiori dell'imperatrice Eugenia e una del Principe di Galles (futuro Edoardo VII del Regno Unito), suo compagno di avventure parigine.\nDopo la sua morte suo fratello minore Alessandro divenne erede al trono e Principe d'Orange, ma mor\u00ec nel 1884 senza figli e n\u00e9 i fratelli di Guglielmo III, i principi Enrico ed Alessandro di Orange-Nassau, n\u00e9 quello di Guglielmo II, il principe Federico d'Orange-Nassau avevano avuto eredi maschi diretti. Gli Stati Generali quindi dichiararono abrogata la legge salica, rendendo la sorellastra del defunto principe ereditario, la principessa Guglielmina erede al trono, su cui sal\u00ec nel 1890 come Guglielmina dei Paesi Bassi."}
{"id": "1770518", "revid": "298229", "url": "https://it.wikipedia.org/wiki?curid=1770518", "title": "Dion\u00edsio Castro", "text": "Biografia.\nHa partecipato ai Giochi olimpici di (ritirato nei 10000 m) e di (ritirato nella maratona).\nAnche il suo gemello Domingos Castro \u00e8 stato un atleta di livello internazionale."}
{"id": "1770519", "revid": "24443", "url": "https://it.wikipedia.org/wiki?curid=1770519", "title": "Pro eximia tua", "text": ""}
{"id": "1770520", "revid": "1573940", "url": "https://it.wikipedia.org/wiki?curid=1770520", "title": "Palazzo Altoviti Sangalletti", "text": "Palazzo Altoviti Sangalletti si trova in via de' Tornabuoni 10-14 a Firenze, separato da una stretta intercapedine da palazzo Strozzi.\nLa famiglia Altoviti Sangalletti aveva numerosi possedimenti nella zona, come anche l'attiguo palazzo Medici Tornaquinci, che tennero dal 1610 al 1835.\nDescrizione.\nL'edificio ha un aspetto dovuto ai restauri del 1827, ad opera dell'architetto Giovan Battista Silvestri, che inglobarono pi\u00f9 di un edificio preesistente, come si nota ancora oggi dalla facciata unificata solo al piano terra. Al pian terreno una serie di archi introducono infatti agli esercizi commerciali e alle abitazioni, con un finto bugnato che riproduce grossi blocchi di pietra disposti a raggiera attorno agli archi. Le chiavi di volta sono sottolineate da eleganti volute, mentre tra arco ed arco sono inserite le mezzelune, omaggio allo stemma degli Strozzi.\nIl palazzo \u00e8 famoso per avere ospitato il Gran Caff\u00e8 Doney, ritrovo della bella societ\u00e0 fiorentina dal periodo di Firenze capitale fino alla seconda guerra mondiale. Fu proprio in occasione dello spostamento del Caff\u00e8 dalle Cascine alla sede di via Tornabuoni vicino al Consolato inglese, che il palazzo venne restaurato allo stesso Silvestri, creando il salone con le quattro colonne, che valsero al caff\u00e8 il nome alternativo di \"Caff\u00e8 delle Colonne\".\nNel palazzo visse e mor\u00ec il musicista Mikhal Kleafas Oghinski, ricordato da una targa bilingue (in italiano e bielorusso) sulla facciata."}
{"id": "1770522", "revid": "24443", "url": "https://it.wikipedia.org/wiki?curid=1770522", "title": "Quamvis paternae", "text": ""}
{"id": "1770525", "revid": "95993", "url": "https://it.wikipedia.org/wiki?curid=1770525", "title": "Guoshu", "text": ""}
{"id": "1770530", "revid": "24443", "url": "https://it.wikipedia.org/wiki?curid=1770530", "title": "Satis vobis compertum", "text": ""}
{"id": "1770535", "revid": "24443", "url": "https://it.wikipedia.org/wiki?curid=1770535", "title": "Etsi minime", "text": ""}
{"id": "1770538", "revid": "24443", "url": "https://it.wikipedia.org/wiki?curid=1770538", "title": "Certiores effecti", "text": ""}
{"id": "1770540", "revid": "1226", "url": "https://it.wikipedia.org/wiki?curid=1770540", "title": "Docudramma", "text": ""}
{"id": "1770541", "revid": "121712425", "url": "https://it.wikipedia.org/wiki?curid=1770541", "title": "Cristina di Orange-Nassau", "text": "Biografia.\nInfanzia e giovinezza.\nLa madre, Giuliana, aveva contratto la rosolia durante la gravidanza e per questo la bambina nacque quasi cieca, ma col tempo e con i progressi della medicina, tramite l'utilizzo di occhiali speciali, ha goduto di un miglioramento tale della vista da poter frequentare la scuola e vivere una vita normale. Malgrado l'handicap iniziale fu una bambina brillante e felice, notevolmente portata per la musica e per le lingue, tanto da intrattenere ancora giovinetta il presidente francese Ren\u00e9 Coty con una fluente conversazione in francese.\nMatrimonio.\nNel 1963 scelse di usare solo il secondo nome, Cristina, dismettendo il primo, Maria. Assecondando le sue doti musicali a ventun anni si trasfer\u00ec a Montr\u00e9al, in Canada, per studiare musica classica a Montreal e dopo alcuni anni accett\u00f2 un lavoro da docente in una scuola montessoriana a New York. L\u00e0, vivendo una vita normale sotto il nome di Christina Van Oranje, la principessa olandese conobbe e si innamor\u00f2 del rifugiato cubano Jorge P\u00e9rez y Guillermo, nato a L'Avana il 1\u00ba agosto 1946, insegnante presso la Addie May Collins Shelter di Harlem.\nAnche se certi pregiudizi sociali stavano cambiando (il signor Perez y Guillermo era cattolico), era ancora possibile che il matrimonio potesse creare un nuovo scandalo politico nei Paesi Bassi, come quando nel 1964 la sorella di Cristina, la principessa Irene di Orange-Nassau aveva sposato il cattolico Carlo Ugo di Borbone-Parma, duca di Parma. Per evitarlo, la principessa Cristina, a quel tempo nona nella linea di successione al trono olandese, rinunci\u00f2 per s\u00e9 e per eventuali figli ai diritti al trono, prima di convertirsi al cattolicesimo e dare ufficialmente l'annuncio del fidanzamento il giorno di San Valentino del 1975.\nSposatisi il 28 giugno 1975, nella cattedrale di Utrecht, gli sposi attraversarono le strade della citt\u00e0 tra le acclamazioni di migliaia di cittadini olandesi. Dopo aver vissuto per qualche anno a New York tornarono in Olanda, costruendosi casa a Wassenaar, vicino a L'Aia. Ebbero tre figli:\nDopo il divorzio nel 1996, la principessa Cristina torn\u00f2 coi figli a vivere negli Stati Uniti e dopo la morte della madre nel 2004 si \u00e8 divisa fra Londra e la casa di famiglia al Monte Argentario. Ha registrato parecchi CD e presiede una fondazione musicale nei Paesi Bassi. Ha cantato al funerale della madre e partecipato ad un concerto tributo che il Festival CIMA fece in Italia per la regina Giuliana, diretto da Jorge Chamin\u00e9.\n\u00c8 morta il 16 agosto 2019 all'et\u00e0 di 72 anni a seguito di un tumore osseo."}
{"id": "1770542", "revid": "24443", "url": "https://it.wikipedia.org/wiki?curid=1770542", "title": "Quemadmodum preces", "text": ""}
{"id": "1770544", "revid": "118864712", "url": "https://it.wikipedia.org/wiki?curid=1770544", "title": "Alta via n. 3", "text": "L'alta via n. 3 (in tedesco \"H\u00f6henweg Nr. 3\"), la \"via dei camosci\", \u00e8 un'alta via situata sulle Dolomiti che parte dal Villabassa e arriva a Longarone, nella valle del Piave, tra le province di Bolzano e Belluno, in Italia. Ideata da Mario Brovelli e Bruno Tolot CAI-BL nel 1975. Ci si impiega circa 10 giorni a concluderla, per un totale di circa 120\u00a0km, e un dislivello totale di circa 6000 metri. Questo itinerario attraversa 5 gruppi montuosi:\nLa via \u00e8 soprannominata via dei Camosci, in quanto lungo i sentieri \u00e8 possibile incontrare molte tracce di camosci alpini, se non incontrarne alcuni esemplari di persona. Il punto pi\u00f9 alto che si incontra \u00e8 sulla forcella Ciad\u00ecn del L\u00f2udo, nel gruppo del Sorapiss, a 2378\u00a0m.\nItinerario.\nGiorno 1. Villabassa - Rifugio Vallandro.\nQuesto tragitto si percorre in 8 ore, con un dislivello di 1500\u00a0m in salita e di 620\u00a0m in discesa.\nVillabassa (\"Niederdorf\") \u00e8 un paese della val Pusteria, a 1153\u00a0m, raggiungibile dalla strada Statale 49 delle Dolomiti o in ferrovia sulla linea ferroviaria della Pusteria.\nA est del paese si prende la strada con il segnavia 27, che porta ai Bagni di Maia (\"Bad Maistatt\"). Dal ponte sul Rio Grau si sale sulla sinistra, con il sentiero n. 15, fino a raggiungere la malga Pozzo, a 1743\u00a0m. Fin qui due ore di cammino.\nDalla malga si prende il sentiero 16 a est, che giunge al passo Suis (2013\u00a0m), ai piedi del monte Serla. Prima del passo si prende il sentiero 33, che proseguendo in direzione sud raggiunge la forcella Serla (2229\u00a0m). Fin qui un'altra ora.\nDa qui si discende fino al passo Serla (2099\u00a0m), e poi si risale fino alla forcella Flodighe (2163\u00a0m). Da qui, lasciando il sentiero 33, si segue un sentiero (non numerato) che traversa la forcella Vallett\u00ecna (2171\u00a0m) da cui si raggiunge la forcella della Chiesa (2280\u00a0m).\nSeguendo il sentiero, si discende un po', risalendo di nuovo sul versante opposto. Da qui il sentiero procede comodamente e successivamente si arriva alle pendici del Picco di Vallandro, e da qui l'albergo Prato Piazza (1991\u00a0m) e l'albergo Croda Rossa.\nIn due chilometri si raggiunge il rifugio Vallandro (2040\u00a0m), dove si trova il forte Prato Piazza. Il rifugio \u00e8 aperto tutto l'anno.\nAttenzione: dopo le frane del 4 e 5 agosto 2017 il sentiero risulta interrotto in numerosi passaggi di cui almeno tre assai pericolosi anche con l'impiego di attrezzatura specifica.\nGiorno 2. Rifugio Vallandro - Rifugio Vandelli.\nQuesto tragitto si percorre in 5 ore, con un dislivello in salita di 370\u00a0m e in discesa di 890\u00a0m.\nDal rifugio Vallandro, attraverso una strada militare (n 34) in 30 minuti si arriva alla sella di monte Specie (2200\u00a0m).\nDalla sella si discende verso nord, entrando nella val Chiara, attraversando le pendici del monte Specie; qui poi si attraversa una galleria della prima guerra mondiale. Si scende quindi fino ad incontrare la strada statale 51 di Alemagna presso l'hotel Cime di Lavaredo (1406\u00a0m). Ottima panoramica sulle Tre Cime di Lavaredo (fin qui 3 ore di cammino).\nDa qui si raggiunge in due km la localit\u00e0 di Carbonin, attraverso il vecchio percorso della ferrovia delle Dolomiti. Si passa quindi accanto al lago di Landro, fin qui 4 ore.\nDa qui si devono percorrere 15\u00a0km, in macchina o con i mezzi pubblici, per spostarsi da Carbonin al lago di Misurina (1756\u00a0m), e quindi il passo Tre Croci, 1808 metri. Alternativamente esistono alcune varianti che attraversano il monte Cristallo (variante II).\nA est del passo, si prende il sentiero 215, camminando lungo le pendici delle cime di Marcuoira. Anche attraverso l'uso di normali scale metalliche, si prende un sentiero che raggiunge il rifugio Alfonso Vandelli, a 1.928\u00a0m, vicino al laghetto del Sorap\u00ecss. Fin qui 5 ore. Se invece del tratto con mezzi pubblici o macchine, si percorre quel tratto a piedi, la durata aumenta a 9 ore.\nGiorno 3. Rifugio Vandelli - San Vito di Cadore.\nQuesto tragitto si percorre in 7 ore, con un dislivello in salita di 600\u00a0m e in discesa di 1505\u00a0m.\nDal rifugio Vandelli si prende il sentiero n. 215 (da dove si \u00e8 giunti il giorno prima), e si prende il bivio col sentiero 216, che si arrampica verso le cime Ciadin del Loudo. Qui si devono attraversare alcune cenge esposte; poi si prende il sentiero 223, che raggiunge la forcella Ciad\u00ecn del L\u00f2udo, (2.378\u00a0m), il punto pi\u00f9 alto dell'alta via. Qui il sentiero sale ancora e segue la cresta del monte Ciasadio. Si passano cos\u00ec gli impianti sciistici di Faloria, scendendo un po' verso il rifugio Capanna Tondi. Da qui si continua verso ovest, sino a unl bivio dove si trova un altro impianto di risalita. Qui si prende il sentiero 214, che si porta nella Val Orita. Dal vallone si scende nella val Boite, che porta a Zuel (1170\u00a0m), una frazione di Cortina d'Ampezzo. qui si pu\u00f2 raggiungere San Vito di Cadore coi mezzi pubblici, o a piedi, seguendo il sentiero 426.\nGiorno 4. San Vito di Cadore - Rifugio Venezia.\nQuesto tragitto si percorre in 3-4 ore, con un dislivello in salita di 990\u00a0m e in discesa di 55\u00a0m.\nQui si inizia ad entrare nel territorio del monte Pelmo 3168\u00a0m; questa \u00e8 tuttavia una tappa abbastanza semplice.\nDa San Vito di Cadore si segue il torrente Boite, dove al ponte di Serdes, si risale il sentiero 470. Si passa quindi vicino alla grotta della Madonna.\nA quota 1204\u00a0m, si trova un bivio che costeggiando il Ru Tiera si giunge quindi al rifugio Venezia \u201cAlba Maria De Luca\u201d, 1946 metri.\nGiorno 5. Rifugio Venezia - Rifugio Remauro - Forcella Cibiana.\nQuesto tragitto si percorre in 6 ore, con un dislivello in salita di 500\u00a0m e in discesa di 900\u00a0m.\nDal rifugio Venezia si prende il sentiero 471. Dopo di che il sentiero 475, aggira il monte Penna, raggiungendo la forcella Colonel de la Stanga, a 1860 metri. Qui si incontra un bivio, si prende inizialmente il 493 giungendo alla forcella Ciandolada, 1565\u00a0m. Poi si prende il sentiero 456 che porta al rifugio \u201cGianpietro Talamini\u201d, 1582\u00a0m. Fin qui 3 ore di cammino.\nDa qui con il sentiero 494, si attraversano le pendici del Col Duro, risalendo quindi la forcella di Val Inferna, 1748\u00a0m. Da qui si prosegue verso est sul sentiero 478 (l'Anello Zoldano) che risale il monte Pera e arriva alla forcella Deona 2053\u00a0m. Qui si incontra una rotabile che si segue verso est, raggiungendo la cima del monte Rite, 2183\u00a0m. 5 ore dall'inizio. qui si trova il Messner Mountain Museum delle nuvole.\nPer raggiungere la sottostante forcella Cibiana si pu\u00f2 usare il bus navetta o scendere la mulattiera n 479, fino alla Forcella, 1530 metri.\nGiorno 6. Rifugio Remauro - Forcella Cibiana - Rifugio Bosconero.\nQuesto tragitto si percorre in 3-4 ore, con un dislivello in salita di 460\u00a0m e in discesa di 540\u00a0m.\nDal rifugio Remauro sulla Forcella Cibiana, posta a 1530\u00a0m, si prende un sentiero (483) che in direzione sud dopo un po' sale e passa la Casera Copada (1692\u00a0m); a quota 1873\u00a0m si sale riseguendo il sentiero 485-482, arrivando alla forcella de le Ciavaz\u00f2le (1994\u00a0m). Fin qui un'ora e mezza.\nDa qui si discende il versante opposto, dentro un canalone de La Grava, arrivando nella valle Bosconero. Qui si lascia il sentiero 482, e si prende il 485, che arriva al rifugio Bosconero, 1457\u00a0m.\nGiorno 7. Rifugio Bosconero - Vi\u00e0z de le P\u00f3nte - Bivacco Tovanella.\nQuesto tragitto si percorre in 5 ore, con un dislivello in salita di 1040\u00a0m e in discesa di 820\u00a0m.\nDal rifugio Bosconero si prende il sentiero 490 che prende il canalone che affianca il Sasso di Bosconero, arrivando alla forcella de la Toan\u00e8lla (2150\u00a0m). Qui si scende in Val Tovanella, e poi sul Viaz de le P\u00f3nte. Qui si oltrepassa il Col de la Busa, la forcella del Vi\u00e0z de le P\u00f3nte, 1909\u00a0m, scendendo infine attraverso un canalone.\nDa qui, rimanendo in quota, ed infine raggiungendo una cresta, si sale verso la Porta de la Serra, a 2050\u00a0m. Qui si trovano due medaglioni in bronzo, dello scultore bellunese Massimo Facchin, che raffigurano Mario Brovelli e Bruno Tolot, due degli artefici di quest'alta via. Poi si scende sempre con il sentiero 482, raggiungendo il pascolo del Teaz de Lares\u00e8i, 1834\u00a0m. Da qui seguendo una mulattiera si arriva al Bivacco \u201cOsvaldo Tovanella\u201d a Casera Pezzei, 1688\u00a0m.\nGiorno 8. Bivacco Tovanella - Longarone.\nQuesto tragitto si percorre in 3 ore, con un dislivello in salita di 150\u00a0m e in discesa di 1365\u00a0m.\nDal bivacco si prende il sentiero 482, raggiungendo la Costa del Dou, a 1840\u00a0m di quota. Ora, procedendo verso est, si passa vicino alla Casera Colon, 1746\u00a0m. Sempre verso est, si prosegue, fino a poi scendere a sud est, passando il Col da Luni, 1383\u00a0m, e il Pian da Costa. Poco prima di Col da Lol, a 1144\u00a0m, sulla sinistra si prende una mulattiera che porta a Podenzoi.\nPer arrivare a Longarone si pu\u00f2 procedere con un fortunato passaggio in automobile, oppure esiste un sentierino che taglia la strada e discende sino alla citt\u00e0."}
{"id": "1770547", "revid": "24443", "url": "https://it.wikipedia.org/wiki?curid=1770547", "title": "Inter omnigenas", "text": ""}
{"id": "1770549", "revid": "767487", "url": "https://it.wikipedia.org/wiki?curid=1770549", "title": "Body-copy", "text": "La body-copy rappresenta la parte descrittiva dell'annuncio pubblicitario stampato, cio\u00e8 il \"testo\".\nSolitamente viene posta dopo il titolo (in inglese \"headline\") ed ha come scopo principale quello di spiegare e completare il messaggio pubblicitario: spiega e fornisce supporto a ci\u00f2 che l'headline promette o lascia intuire.\nLa \"body-copy\", come ogni testo pubblicitario, \u00e8 scritta dal copywriter. Il contenuto della \"body-copy\" dipende dal \"brief\", come in genere tutta la creativit\u00e0 dell'annuncio. Il \"brief\" \u00e8 un documento che sostanzialmente detta le \"istruzioni\" su cosa si desidera dire nell'annuncio, su quale tono si desidera utilizzare e su chi siano le categorie di persone cui ci si rivolge (il \"target\").\nIl testo che compare su un annuncio pubblicitario pu\u00f2 avere lunghezze assai diverse in funzione del tipo di messaggio. Come ogni altro testo pubblicitario la lunghezza considerata accettabile si \u00e8 drasticamente ridotta negli anni pi\u00f9 recenti. Oggi una \"body-copy\" di 10 righe \u00e8 solitamente considerata decisamente lunga e si tende a ritenere che difficilmente il pubblico sar\u00e0 motivato a sufficienza per pi\u00f9 di 5 righe. Viceversa 20 o 30 anni fa una \"body-copy\" poteva raggiungere una lunghezza di 2 o 3 colonne.\nLa \"body-copy\" pu\u00f2 utilizzare stili e formule retoriche mutuati sia dal discorso diretto (il parlato quotidiano in uso presso quel certo pubblico, giovane o anziano che sia, maschile o femminile, destinatario dell'annuncio), sia da forme letterarie classiche (la prosa, la poesia), sia da forme meno tradizionali (ad esempio l'uso o l'invenzione di giochi di parole, assonanze fonetiche, ecc.). Il testo, pur nella sua eventuale costruzione creativa, deve sinteticamente assolvere comunque a una funzione informativa e rassicurativa, relazionata alla promessa implicita nel titolo o nell'headline dell'annuncio. \nLa necessit\u00e0 di scrivere \"body-copy\" sempre pi\u00f9 sintetiche, con uno stile creativo e coinvolgente, e al contempo capace di fornire tutte le informazioni, le motivazioni e i riferimenti necessari per l'utente, rappresenta dunque una sfida costante per ogni copywriter."}
{"id": "1770552", "revid": "24443", "url": "https://it.wikipedia.org/wiki?curid=1770552", "title": "Cum semper oblatas", "text": ""}
{"id": "1770560", "revid": "2104733", "url": "https://it.wikipedia.org/wiki?curid=1770560", "title": "Crystal Castles (gruppo musicale)", "text": "I Crystal Castles sono un gruppo di musica elettronica formato dal polistrumentista Ethan Kath e dalla cantante Edith Frances. Quest'ultima ha sostituito Alice Glass, che con Ethan form\u00f2 il gruppo a Toronto, in Ontario, nel 2004. I Crystal Castles sono noti non solo per i loro contributi musicali come band, ma anche per i loro show live particolarmente caotici e per i numerosi remix che Kath ha fatto per diversi altri gruppi.\nL'8 ottobre 2014, tramite un post Facebook, Alice Glass annuncia la sua dipartita dalla band, ma nel 2015, ad aprile e a luglio, Ethan Kath pubblica due nuovi singoli, Frail e Deicide, a nome dei Crystal Castles.\nIn un'intervista ha poi rivelato il nome della vocalist delle due canzoni, Edith Frances, che successivamente prender\u00e0 il posto di Alice Glass nella band.\nIl nome.\nIl nome Crystal Castles deriva dalla pubblicit\u00e0 di un giocattolo tratto dal cartone She-Ra, che diceva \"The Crystal Castle is the source of all power\" e \"The fate of the world is safe in Crystal Castles\".\nStoria.\nIl gruppo nasce nel dicembre del 2003 come un progetto iniziato da Ethan Kath, che all'epoca aveva 24 anni. Nell'aprile del 2005 Alice Glass registra alcune parti vocali per cinque pezzi strumentali di Kath. Il primo singolo della band viene registrato per caso: una registrazione di Glass viene diffusa su MySpace con il titolo \"Alice Pratice\" nel settembre del 2005. Glass non era a conoscenza della diffusione della registrazione, finch\u00e9 alcune case discografiche sentirono la canzone e contattarono il duo per offrirgli dei contratti con loro.\nLa canzone diventa cos\u00ec un singolo ufficiale nel 2006 e un 7\" pubblicato dalla londinese Merok Records. Nel 2007 vengono diffusi i singoli \"Crimewave\" e \"Air War\".\nNel marzo 2008 viene diffuso il primo album ufficiale, intitolato \"Crystal Castles\" e prodotto da Ethan Kath, Matthew Wagner e Squeak E. Clean. L'album \u00e8 inserito al 39\u00ba posto della classifica \"Migliori cento album del decennio 2000-2009\" secondo la rivista NME.\nIl secondo album della band \u00e8 anch'esso un \"self-titled\", \u00e8 quindi viene indicato come \"Crystal Castles (II)\". Esso esce nel maggio 2010. L'album ha avuto un successo pi\u00f9 moderato, raggiungendo la posizione 48 della Official Albums Chart.\nL'album contiene una collaborazione con Robert Smith (The Cure), che ha cantato una cover del brano \"Not in Love\", che \u00e8 uno dei maggior successi del gruppo.\nNel marzo 2012 la band annuncia l'uscita del terzo disco. Nel giugno seguente pubblica un video su YouTube in cui presentano una canzone nuova, senza per\u00f2 rivelarne il titolo. Questo viene rivelato qualche settimana dopo: si tratta di \"Plague\", che viene pubblicato nel luglio come singolo. Nel mese di settembre il duo pubblica un altro singolo, \"Wrath of God\". Nel novembre 2012 esce quindi l'album \"(III)\".\nL'8 ottobre 2014 Alice Glass annuncia tramite un post sulla pagina Facebook, la sua dipartita e lo scioglimento del gruppo con l'intento di proseguire la carriera da solista.\nSuccessivamente Ethan Kath trova una nuova cantante, Edith Frances, con la quale pubblica prima un singolo nel 2015 e un intero disco, Amnesty (I), nel 2016, il primo non omonimo al gruppo.\nLive.\nI Crystal Castles hanno effettuato numerosi tour in Europa, negli USA, in Australia e in Giappone. Hanno inoltre partecipato a diversi festival, come il Reading and Leeds Festivals in Inghilterra, nell'agosto del 2007 e sono stati chiamati per suonare al CMJ Festival nell'ottobre dello stesso anno. In novembre hanno inoltre guidato il tour inglese di Vice Magazine, chiamato \"Unitaur\", a cui hanno partecipato tra gli altri anche These New Puritans e The Teenagers.\nNel maggio del 2008 i Crystal Castles hanno guidato il tour inglese NME New Noise insieme ai Friendly Fires di Laura Joy, i Team Waterpolo e White Lies.\nI Crystal Castles si sono esibiti al Glastonbury Festival nel giugno del 2008, dove le esuberanze della performance di Alice Glass, come arrampicarsi sulle strutture del palco o i continui \"stage-diving\" (ossia tuffarsi dal palco sul pubblico, facendosi sostenere da quest'ultimo), costrinsero gli organizzatori a ridurre la loro esibizione. I Crystal Castles sono stati inoltre in tour con i Nine Inch Nails in diverse date tra luglio e agosto.\nHanno inoltre partecipato a numerosi festival estivi europei, incluso il Reading &amp; Leeds Festivals inglese. Era atteso il loro ritorno nel Regno Unito per il settembre del 2008 per un tour, ma questo dovette essere cancellato per impegni discografici. La band ha suonato al Connect 2008 e in ottobre al Iceland Airwaves festival, in Islanda. Ad Halloween eseguirono un altro clamoroso concerto a Los Angeles, in cui Alice Glass ha distrutto la batteria.\nIn seguito il batterista per i live divenne Christopher Robin.\nIl gruppo \u00e8 stato di supporto ai Blur nel luglio 2009 a Londra. Nel 2010 si \u00e8 esibito in diversi Paesi europei e negli Stati Uniti. Nel 2011 in Australia ha partecipato ad un loro concerto anche Robert Smith.\nUtilizzi della musica nei media.\nAlla fine del 2008, la canzone \"Air War\", oltre ad essere una delle canzoni di sottofondo presenti nel gioco UEFA Euro 2008 \u00e8 stata utilizzata dalla Toshiba in uno spot per la loro ultima gamma di prodotti ad alta definizione. Lo spot includeva la tecnica del freeze-frame, ispirata dal famoso metodo del Bullet time visto nella serie di \"Matrix\". Lo spot ha vinto numerosi premi, compreso un record nel Guinness dei primati ed \u00e8 stato sia trasmesso in televisione che proiettato nei cinema.\nInoltre la loro canzone \"Celestica\" \u00e8 ascoltabile nel gioco PES 2011 e la versione di \"Not In Love\" insieme a Robert Smith \u00e8 presente nel gioco FIFA 12.\nI Crystal Castles sono anche comparsi nella seconda stagione della serie televisiva inglese \"Skins\", in una discoteca, dove suonano \"Alice Practice\". Sempre in \"Skins\", per\u00f2 nella quinta stagione, in un episodio vi \u00e8 \"Doe Deer\" dei Crystal Castles.\nDispute sul copyright.\nDurante il 2008 i Crystal Castles sono stati coinvolti in due controversie legali:\nStile.\nLa musica dei Crystal Castles \u00e8 facilmente riconoscibile dal loro uso estremo di suoni campionati e voce femminile distorta. Il gruppo attualmente non utilizza una tastiera modificata con un chip del suono Atari 5200 come oscillatore, anche se pi\u00f9 volte \u00e8 stato affermato. In un'intervista lo stesso Kath ha infatti spiegato che \u00e8 stato un fraintendimento e che in realt\u00e0 lui aveva cercato di inserire il chip nella tastiera, ma il tentativo non era riuscito."}
{"id": "1770562", "revid": "123537251", "url": "https://it.wikipedia.org/wiki?curid=1770562", "title": "Barbolani di Montauto", "text": "I Barbolani di Montauto sono una famiglia aristocratica tra le pi\u00f9 antiche d'Italia che, per secoli, ha avuto grande importanza nella storia politica, militare, culturale e religiosa soprattutto della Toscana.\nInfluente gi\u00e0 nel X secolo, periodo in cui i suoi membri furono signori di Galbino, Anghiari, Caprese e Montauto, la dinastia fu insignita dei titoli di: conti di Montauto per concessione imperiale, marchesi del Sacro Romano Impero, marchesi di Montevitozzo per disposizione medicea, baroni di Schifanoia (Narni), signori di Valle e di Montione (Arezzo).\nStoria della famiglia e della contea di Montauto (1040-1815).\nIl primo riconoscimento imperiale alla stirpe risale all'anno 967, quando l'imperatore Ottone I conferm\u00f2 a Goffredo Barbolani, figlio di Ildebrando, i feudi posseduti nell'alta valle Tiberina.\nNel 1040, Ardingo Barbolani, figlio di Teuzzone (discendente da Teuzzo degli Attalberti, progenitore dei vari rami della progenie), ricevette\nl'investitura di primo conte di Montauto dall'imperatore Enrico IV, a Roma per l'incoronazione.\nNel 1187, Ranieri Barbolani, figlio di Ardengo di Montauto, - che figurava insieme al fratello Bernardo con il titolo di conte fra i grandi feudatari della corte di Toscana - ricevette dall'imperatore Federico Barbarossa un privilegio feudale che Enrico VI di Svevia conferm\u00f2 poi nel 1196. I privilegi furono approvati anche da Ottone IV di Brunswick nel 1210 e da Federico II nel 1220. Nel 1170 aveva riunito le linee e i possessi di Galbino e Montauto.\nFrancesco d\u2019Assisi, nel cammino da Assisi alla Verna, venne ospitato ripetutamente al Castello di Montauto, essendo questo e la Contea attorno un luogo sicuro e ospitale. Divenne amico del Conte Alberto e dei figli di questo.\nIl 30 settembre 1224, il conte Alberto II ricevette Francesco d'Assisi gi\u00e0 latore delle stigmate (ricevute sul Monte della Verna) e gi\u00e0 venerato come Santo: Francesco disse che sarebbe presto congiunto al Padre celeste ed Alberto gli chiese di lasciargli un ricordo. Francesco non possedeva niente e per questo decise di lasciargli la sola cosa che aveva addosso, la tonaca; in cambio fu cucita una nuova con la quale prosegui il suo ultimo viaggio. La tonaca di San Francesco fu conservata per secoli nella rocca e, oggi, venerata nel santuario francescano della Verna. La tonaca con la quale \u00e8 seppellito nella basilica di Assisi \u00e8 quella ricevuta al Castello di Montauto.\nNel 1289, Ubertino Barbolani, detto Bocca, guid\u00f2 gli aretini a Campaldino contro i fiorentini. Negli anni successivi i Barbolani persero il governo della citt\u00e0 di Arezzo, e anche il castello di Anghiari. Alla sua morte i discendenti si divisero la contea costituendo una tacita ed irrequieta consorteria che avrebbe governato il\nfeudo in condominio per oltre due secoli\nI privilegi feudali ricevuti dalla contea consistevano nell'esercizio del \"mero e misto imperio\", nel diritto di battere moneta, di asilo\npolitico e altro: l'atto di accomandigia sottoscritto col granduca di Toscana garantiva la tutela militare e, per questo, il reggente partecipava ogni anno, nel giorno di san Giovanni Battista a Firenze, al corteo di omaggio feudale ai Medici, poi Asburgo-Lorena.\nNel 1355 Carlo IV riun\u00ec tutte le precedenti concessioni in un unico privilegio, conferendo il diploma di signori di Montauto a Niccol\u00f2 I e Tebaldo, figli di Ranieri di Andrea Barbolani di Montauto.\nNel 1385 Lazzaro I di Niccol\u00f2 da Montauto ottenne da Firenze l'accomandigia per la contea di Montauto, mantenendo, sia pure sotto l'influenza della signoria fiorentina, le prerogative di feudatari imperiali. Da allora i Barbolani fiancheggiarono costantemente Firenze, in particolare durante il granducato mediceo. Nel 1503 il Castello di Montauto, attaccato dai fiorentini con uno stratagemma, fu abbandonato. L\u2019attacco aveva anche un secondo fine: portar via la tonaca di San Francesco in esso custodita. Nel 1506 infatti, troviamo che la tonaca \u00e8 custodita a S.Miniato al Monte a Firenze (portata dal capitano di ventura Giacomini vantatosi di averla rubata a Montauto). Comunque, nel 1513 fu iniziato il restauro del Castello e delle mura con un aiuto finanziario dei Medici, come ringraziamento per il rifugio avuto dai Barbolani. Gi\u00e0 nel 1520 la Contea era pienamente attiva e Giovanni totalmente sovrano.\nTra i personaggi pi\u00f9 noti si ricorda Pier Francesco II Barbolani (o pi\u00f9 comunemente il \"signor Otto\" o Signorotto), figlio primogenito di Antonio I dei conti di Montauto e di Simona della Doccia di Marco, milit\u00f2 dalla prima giovent\u00f9 nella compagnia di Giovanni dalle Bande Nere, presso il quale raggiunse il grado di colonnello. Morto il condottiero, papa Clemente VII (gi\u00e0 ospitato da Barbolani nella Contea) lo prepose nel 1527 alla difesa di Pisa. Alla caduta dei Medici pass\u00f2 alle dipendenze della repubblica fiorentina. Dopo alterne vicende, fu al servizio degli Strozzi e del cardinale Ippolito dei Medici. Fu luogotenente di Alessandro Vitelli e per conto dell'imperatore Carlo V d'Asburgo occup\u00f2 a lungo la fortezza di Firenze. Insieme al fratello Federigo, combatt\u00e9 infine per Cosimo de' Medici a Piombino, Parma e Siena. Federigo fu quindi governatore dello Stato di Siena per dieci anni dal 1572 al 1582, anno della sua morte. Federigo I, il pi\u00f9 noto personaggio della dinastia, sposato con la cugina Margherita di Montauto (figlia di Leonardo), nel 1543 ebbe da Carlo V la conferma feudale col privilegio di battere moneta propria. Predomin\u00f2 sui congiunti rivali per governare infine da solo la contea. Insieme alla moglie fu sepolto nel vicino convento dei Cappuccini: i Barbolani avevano la tomba di famiglia nella pieve di Arezzo.\nNel 1566 Bartolomeo, figlio di Montauto e Giulia de Luzarches, in qualit\u00e0 di capitano dei fanti italiani, prese parte alla guerra del Portogallo (1573). In occasione del suo matrimonio con Isabella Appiano d'Aragona - erede del principato di Piombino che port\u00f2 ai Montauto i feudi di Valle e di Montione, con rinuncia alla sovranit\u00e0 sulla contea di famiglia - fu colmato di onori dai Medici, sempre vigili agli eventi del vicino Stato, che miravano a porre sotto il loro diretto dominio. Nel 1582 il granduca Francesco I lo nomin\u00f2 \"gentiluomo di camera\", ma la passione militare lo spinse a continuare la carriera delle armi. Passato al servizio pontificio col grado di maestro del campo, combatt\u00e9 in Ungheria con Gianfrancesco Aldobrandini. Tornato in patria fu elevato alla carica di generale delle galere dell'Ordine di Santo Stefano e gli venne affidato il comando delle truppe toscane destinate a soccorrere la repubblica di Venezia nella difesa delle isole greche contro i turchi.\nMontauto, figlio di Bartolomeo e Isabella Appiano, nel 1608 fu destinato col duca Virginio Orsini, a sposare per procura del granduca Cosimo di Toscana, l'arciduchessa Maddalena d'Austria. In tale occasione l'imperatore Rodolfo II lo cre\u00f2 cameriere della chiave d'oro 1608. Nel 1635 fu creato marchese del Sacro Romano Impero con ordine di primogenitura e contemporanea concessione dell'aquila bicipite nello stemma. Nel 1654, con la morte del cugino Annibale Appiano col quale si estinse questo ramo dei principi di Piombino, fu immesso nel possesso dei feudi di Valle e di Montione.\nGiulio nato nel 1585, fratello di Montauto, secondogenito di Bartolomeo e Isabella Appiani, entrato nell'Ordine di Santo Stefano nel 1609, divenne nel 1611 gran contestabile succedendo nel 1618 a Iacopo Inghirami nella carica di XI Grande Ammiraglio dell'Ordine.. La reggente granduchessa di Toscana, Maria Maddalena d'Asburgo, lo present\u00f2 al fratello principe Leopoldo, il Barbolani pass\u00f2 in Fiandra al comando di truppe e fu consigliere di guerra e di camera alla corte imperiale. Nel 1624 fu nominato XIV Grande Ammiraglio dell'Ordine col grado anche di generale delle galere. Nel 1632 si ritir\u00f2 dall'Ordine di Santo Stefano e nel 1635 Ferdinando II lo nomin\u00f2 governatore e comandante della fortezza di Livorno. Mor\u00ec nel 1641 e fu sepolto nella fortezza vecchia di quella citt\u00e0..\nNel 1604 Torquato, cavaliere di Santo Stefano, marchese del Sacro Romano Impero, ambasciatore residente dei granduchi Ferdinando II e Cosimo III presso la Santa Sede, fece costruire e decorare da Pietro da Cortona la cappella di patronato familiare nella chiesa della Santissima Annunziata in Arezzo.\nNel 1635 Ferdinando II, con proprio diploma, assegn\u00f2 a Fabrizio Barbolani di Montauto e alla sua discendenza il marchesato di Montevitozzo.\nNel 1784 Giulio Filippo, VIII marchese di Montevitozzo, che aveva sposato Vittoria Luisa Malaspina, figlia unica ed erede di Giovanni Manfredi marchese di Filattiera, di Terrarossa e del Sacro Romano Impero, cedette il feudo coi relativi diritti al granduca Pietro Leopoldo, ottenendone in cambio l'uso perpetuo del titolo marchionale. Dal 1804, gentiluomo di camera della regina Maria Luisa d'Etruria e dal 1814 ciambellano di corte del Granduca Ferdinando III, visse splendidamente nel suo grandioso palazzo di via dell'Acqua a Firenze.\nCon decreto del 27 agosto 1753 la famiglia Barbolani di Montauto fu iscritta ai ruoli del patriziato fiorentino nelle persone dei marchesi Torquato di Marzio e del marchese Ferdinando di Giulio.\nLa discendenza di Cesare I, figlio minore di Federigo e di Margherita da Montauto, amministr\u00f2 la contea fino al Congresso di Vienna (con l'interruzione napoleonica), come fecero altri feudatari, sebbene il Sacro Romano Impero fosse stato sciolto da Francesco II nove anni prima, il 6 agosto 1806.\nGiovanni IV e Vittoria furono gli ultimi conti reggenti di Montauto fino al 1815.\nEstinta la Contea, i Barbolani si trovano stabilmente a Firenze. Carlotta Barbolani, ultima discendente del ramo possessore del castello di Montauto, sposa Simone Francesco Velluti Zati Duca di San Clemente, e cede alcuni immobili (1880) tra cui l\u2019ancestrale Castello di Montauto che 1963\nLinea sovrana dei conti di Monta\u00f9to (1040-1815).\nLa famiglia \u00e8 ancora fiorente. I figli dell'ultimo conte Reggente Giovanni IV e di Vittoria Capei inaugurarono alcuni rami e furono: Federigo (spos\u00f2 Adele Alberti), Francesco, Cristina ed Isabella. L'avito castello di Monta\u00f9to \u00e8 ritornato nel possesso dei Barbolani dopo che, con l'estinzione della contea, fu venduto dal S. Clemente ai Boncompagni Ludovisi e ad altri.\nLo stemma.\nA) D'oro all'aquila al volo abbassato di nero, allumata e linguata di rosso, rostrata, armata e coronata nel campo, posata sulla fascia diminuita e abbassata d'azzurro, attraversante sulla coda.\nAppartiene alla linea discendente da Bartolomeo e Giulio di Asdrubale, gentiluomo di camera di Cosimo III, ascritto alla cittadinanza fiorentina nel gonfalone Lion bianco nel 1721.\nB) D'oro, all'aquila bicipite dal volo abbassato di nero coronata del campo, posata sulla fascia diminuita abbassata e attraversante d'azzurro.\nAppartiene alle linee discendenti da Alberto e da Antonio; Francesco di Muzio Barbolani, cavaliere di Santo Stefano, fu ascritto alla cittadinanza fiorentina nel gonfalone Drago, Santo Spirito, nel 1660.\nL'aquila dello stemma \u00e8 legata ai rapporti della famiglia con gli imperatori, in quanto feudatari nel territorio aretino.\nImmobili storici.\nLe dimore storiche che testimoniano il passato della famiglia sono:"}
{"id": "1770563", "revid": "80908502", "url": "https://it.wikipedia.org/wiki?curid=1770563", "title": "Salvatore Pozzi", "text": "Nato a Puria in Valsolda, la sua formazione artistica avviene a Milano. Suoi lavori si possono trovare, oltre che nel paese natale, ad Asti, San Mamete, Bellinzona, Cressogno, Bironico, Cortemaggiore, Lamone, Ossuccio, Pigra.\nNelle sue opere si ritrova anche una prospettiva di sotto in su, di influenza melozziana."}
{"id": "1770568", "revid": "125188175", "url": "https://it.wikipedia.org/wiki?curid=1770568", "title": "Philip Michael Thomas", "text": "Biografia.\nNato a Columbus negli Stati Uniti, ha antenati tedeschi, afroamericani, indiani d'America e irlandesi. Lasciato l\"'Alabama's Oakwood College\", dove studiava teologia, Thomas muove i suoi primi passi nel mondo dello spettacolo alla fine degli anni '60, quando, superati diversi provini, ottiene una parte nel musical \"Hair\" a Broadway. Dopo aver preso parte ad alcune produzioni \"low-budget\", interpreta il suo primo ruolo importante nella pellicola \"Sparkle\" (1976) con Irene Cara. Oggi l'attore risiede a Miami.\nIl successo con \"Miami Vice\".\nLa svolta nella sua carriera di attore arriva nel 1983, quando Michael Mann lo vuole come protagonista della sua nuova serie, \"Miami Vice\", al fianco di Don Johnson, serie che di l\u00ec a poco riscuoter\u00e0 un clamoroso successo nazionale ed internazionale, grazie anche al modo innovativo con cui viene concepita; lo stesso modo di vestire dei due attori protagonisti, con abiti eleganti e colori pastello, diventa una vera e propria tendenza in quegli anni. Philip Michael Thomas in \"Miami Vice\" \u00e8 \"Ricardo Tubbs\", poliziotto del Bronx che si reca a Miami per vendicare la morte del fratello maggiore. Il suo personaggio former\u00e0 con \"Sonny Crockett\" (Don Johnson), una delle coppie di poliziotti pi\u00f9 famose della Tv.\nAltri progetti.\nNonostante un vorticoso calo di popolarit\u00e0 coinciso col termine della serie diretta da Mann, Thomas prende parte ad altre produzioni. I lavori pi\u00f9 significativi dopo \"Miami Vice\" sono le serie \"Detective Extralarge\" e \"Noi siamo angeli\", entrambe al fianco di Bud Spencer. Thomas ha inoltre doppiato il personaggio di nei videogiochi ' (2002) e ' (2006)."}
{"id": "1770570", "revid": "24443", "url": "https://it.wikipedia.org/wiki?curid=1770570", "title": "A quo die", "text": ""}
{"id": "1770579", "revid": "24443", "url": "https://it.wikipedia.org/wiki?curid=1770579", "title": "Cum primum (Clemente XIII)", "text": ""}
{"id": "1770584", "revid": "24443", "url": "https://it.wikipedia.org/wiki?curid=1770584", "title": "Appetente sacro", "text": ""}
{"id": "1770588", "revid": "24443", "url": "https://it.wikipedia.org/wiki?curid=1770588", "title": "In Dominico agro", "text": ""}
{"id": "1770589", "revid": "123402693", "url": "https://it.wikipedia.org/wiki?curid=1770589", "title": "Ditti Cretese", "text": "Biografia.\nPresunto leggendario cronista ufficiale, al fianco del re di Creta Idomeneo, della Guerra di Troia, Ditti il Cretese \u00e8 considerato l'autore di un'opera in lingua fenicia, scoperta in una tomba a Cnosso durante l'et\u00e0 di Nerone a seguito di un terremoto, e fatta tradurre in greco dallo stesso imperatore. Si legge, infatti, nella prefazione alla traduzione latina\u02d0\n\"Ephemeris Belli Troiani\".\nNel IV secolo d.C. un certo Lucio Settimio la tradusse in latino con il titolo di \"Ephemeris Belli Troiani\" (\"Diario della guerra di Troia\"): del testo greco, invece, rimangono pochi frammenti.\nNel prologo, che riprende la dedicatoria di Settimio, si parla della sepoltura dell'intero libro, scritto su tavolette in lingua fenicia, con la salma dell'autore: nel 67, un sisma avrebbe portato alla luce la sepoltura e le tavolette che, trascritte e tradotte, sarebbero state pubblicate per volere di Nerone. \nDi fatto, anche \"Suda\" conosce un Ditti storico della guerra e le stesse circostanze di tempo e di luogo per il ritrovamento del suo volume.\nNell'opera (che, come si apprende da \"Suda\", era originariamente in nove libri) vengono annotati molti fatti del lungo conflitto, dando l'impressione che Ditti sia stato il primo cronista diretto narrante l'intera guerra troiana, abbracciando le vicende dal ratto di Elena ai ritorni degli eroi, mentre Omero riporta solo la fase riguardante l'ultimo anno della guerra. Si tratta, dunque, di un vero e proprio romanzo antiomerico, che fa il paio con quello di Darete Frigio, autore dell\"'Excidium Troiae\" (\"L'Eccidio di Troia\")."}
{"id": "1770594", "revid": "24443", "url": "https://it.wikipedia.org/wiki?curid=1770594", "title": "Quam graviter", "text": ""}
{"id": "1770595", "revid": "116506190", "url": "https://it.wikipedia.org/wiki?curid=1770595", "title": "Villa Mirabello (Monza)", "text": "Villa Mirabello, nel Parco di Monza, deve la sua costruzione alla famiglia milanese dei Durini.\nStoria.\nLa famiglia Durini era originaria di Moltrasio, e Giovanni Giacomo, avendo fatto fortuna come banchiere a Milano, aveva acquistato nel 1613 alcuni diritti sul feudo di Monza dalla famiglia De Leyva. Nel 1648 il primogenito di quest'ultimo, Giambattista, si aggiudica tutti i possedimenti e nel 1651 Filippo IV di Spagna li nomina conti. \nFu il fratello Giuseppe che fece costruire la villa nei pressi della citt\u00e0, tra il 1656 e il 1675, incaricando del progetto l'architetto Gerolamo Quadrio. La villa \u00e8 pertanto il pi\u00f9 antico di tutti i fabbricati che oggi esistono nel Parco di Monza.\n&lt;br&gt;Il conte Giuseppe (1624-1701) scelse un'area lungo il Lambro per la sua villa di delizia, nel territorio di Vedano, composta da 75 pertiche di terreno e una vecchia casa di campagna, cui aggiunse dei piccoli poderi per costruire il parco della villa. Fu proprio per la sua posizione particolarmente gradevole che la villa fu chiamata \"Mirabello\".\nAlla morte di Giuseppe la villa passer\u00e0 al nipote Giacomo II (1648-1707) e poi al secondogenito di questo, Giuseppe II, che la comprer\u00e0 ai nipoti. \nFu cos\u00ec che il Mirabello entr\u00f2 in possesso del cardinale Angelo Maria Durini. &lt;br&gt;Tra i letterati frequentatori del cardinale Durini a Mirabello fu spesso Giuseppe Parini di cui era intimo amico.\nPer alloggiare i suoi numerosi ospiti, il cardinale fece anche costruire sulla sommit\u00e0 della collina di fronte alla villa un secondo e pi\u00f9 piccolo edificio, la Villa Mirabellino, collegando le due residenze con un viale alberato a carpini.\nA fine del XVIII secolo, con l'avvento dell'occupazione francese, la villa venne requisita e usata come alloggio militare e magazzino. Quando tuttavia Napoleone entr\u00f2 definitivamente in Italia e scopr\u00ec la Villa Reale di Monza, decise di dotarla di un vasto parco; fu cos\u00ec che le propriet\u00e0 dei conti Durini, Villa Mirabello e Villa Mirabellino, furono espropriate nel 1805.\nNello stesso anno si stabiliva nella Villa Reale di Monza il vicer\u00e9 Eugenio Beauharnais con la moglie Augusta Amalia di Wittelsbach che s'innamor\u00f2 di entrambe le ville, ma in particolar modo del Mirabellino che le ricordava la residenza di campagna presso Monaco dove era cresciuta.\nAlla caduta di Napoleone, con il ritorno dell'occupazione austriaca la villa torna in possesso degli Asburgo, ricevendo restauri e modifiche in stile neoclassico. Nel 1859 gli Asburgo partivano per sempre e iniziava l'era dei Savoia.\nL'ultimo restauro, iniziato nell'estate del 2008, ha visto, tra l'altro, il quasi totale rifacimento del tetto in legno, ormai ridotto in pessime condizioni, conservando tuttavia gli affreschi originali.\nArchitettura.\nIl fabbricato \u00e8 basato su di una pianta con simmetria a U, con la corte d'onore aperta sul paesaggio; il corpo centrale ha un elegante porticato con colonne di granito rosa, mentre le due ali laterali prevedono i relativi passaggi alle corti di servizio. Due torrette alle estremit\u00e0 del corpo centrale sono forse residui di una pi\u00f9 antica funzione militare. All'interno, attorno ad un salone centrale si disponevano otto sale di rappresentanza, con un grande salone per accedere ai piani superiori. Gli affreschi furono affidati a Federico Bianchi che aveva gi\u00e0 lavorato per il Palazzo Durini, di Porta Tosa, a Milano. Nella cappella lavor\u00f2 anche Ercole Procaccini, suocero del Bianchi, che dipinse \"La nativit\u00e0 della Vergine\".\nVerso la met\u00e0 del XVIII secolo il cardinale Angelo Maria Durini trasform\u00f2 la villa in una piccola reggia, grazie all'abilit\u00e0 dell'architetto Giulio Galliori. La villa fu arricchita di decorazioni tardo barocche alle finestrature e di affreschi nel salone del pianterreno, in cui erano raffigurati i poeti dell'antica classicit\u00e0 e contemporanei. Importante anche la scelta dei mobili e della ricca biblioteca. Il tutto era inteso a creare un ambiente sereno propizio allo studio e alla cultura, a stretto contatto con la natura."}
{"id": "1770597", "revid": "24443", "url": "https://it.wikipedia.org/wiki?curid=1770597", "title": "Christianae reipublicae", "text": ""}
{"id": "1770600", "revid": "24443", "url": "https://it.wikipedia.org/wiki?curid=1770600", "title": "Decet quam maxime", "text": ""}
{"id": "1770601", "revid": "126257", "url": "https://it.wikipedia.org/wiki?curid=1770601", "title": "Contratto &quot;chiavi in mano&quot;", "text": "Nell'edilizia l'espressione \"chiavi in mano\" sta a significare che l'imprenditore (l'appaltatore) si impegna nei confronti del cliente (committente) a fornire tutte le prestazioni necessarie affinch\u00e9 l'opera sia ultimata, completa e pronta per l'uso e/o suo esercizio. Es.: contratto \"chiavi in mano\" per l'acquisto di:\nVantaggi per il cliente: \nSvantaggi per il cliente:\nVantaggi per l'imprenditore:\nSvantaggi per l'imprenditore:"}
{"id": "1770602", "revid": "24443", "url": "https://it.wikipedia.org/wiki?curid=1770602", "title": "Cum summi apostolatus", "text": ""}
{"id": "1770605", "revid": "6789", "url": "https://it.wikipedia.org/wiki?curid=1770605", "title": "Ditti cretese", "text": ""}
{"id": "1770606", "revid": "124969629", "url": "https://it.wikipedia.org/wiki?curid=1770606", "title": "Iperromanzo", "text": "In letteratura con il termine iper-romanzo (composto dal prefisso \"iper\" - superamento di un limite stabilito, quantit\u00e0 superiore al normale - e da romanzo - testo di narrativa in prosa di ampie dimensioni) si intende riferirsi ad un \"romanzo con caratteristiche superiori alla norma, oltre i normali romanzi\".\nSignificato.\nIl termine \"iper-romanzo\" \u00e8 stato utilizzato per la prima volta in italiano da Italo Calvino all'interno del ciclo di conferenze che avrebbe dovuto tenere presso l'Universit\u00e0 di Harvard nel 1985, poi pubblicate postume nelle \"Lezioni americane - Sei proposte per il prossimo millennio\".\nIl significato che Calvino dava al termine iper-romanzo era di:\nAll'interno delle proprie conferenze, quali esempi di romanzi o racconti che realizzano queste idee, Calvino cita: il racconto di Borges \"Il giardino dei sentieri che si biforcano\", i propri \"Se una notte d'inverno un viaggiatore\", \"Il castello dei destini incrociati\" e \"La vita, istruzioni per l'uso\" di Georges Perec."}
{"id": "1770614", "revid": "6923", "url": "https://it.wikipedia.org/wiki?curid=1770614", "title": "Westvleteren", "text": "Westvleteren \u00e8 un piccolo paese situato nella parte occidentale delle Fiandre, in Belgio. Esso appartiene al comune di Vleteren.\nEconomia.\nIl paese \u00e8 conosciuto principalmente per la \"Westvleteren\", una birra trappista prodotta dai padri dell'abbazia di San Sisto. ."}
{"id": "1770624", "revid": "287204", "url": "https://it.wikipedia.org/wiki?curid=1770624", "title": "Cum Primum", "text": ""}
{"id": "1770625", "revid": "767487", "url": "https://it.wikipedia.org/wiki?curid=1770625", "title": "Distretto di Gautam Buddha Nagar", "text": "Gautam Buddha Nagar \u00e8 un distretto dell'India di 1.191.263 abitanti. Capoluogo del distretto \u00e8 Noida."}
{"id": "1770626", "revid": "1305772", "url": "https://it.wikipedia.org/wiki?curid=1770626", "title": "Libido (disambigua)", "text": ""}
{"id": "1770627", "revid": "24443", "url": "https://it.wikipedia.org/wiki?curid=1770627", "title": "Mirari vos", "text": ""}
{"id": "1770629", "revid": "6923", "url": "https://it.wikipedia.org/wiki?curid=1770629", "title": "Radio Vaticana", "text": "Radio Vaticana \u00e8 un'emittente radiofonica cattolica dello Stato di Citt\u00e0 del Vaticano. Ha sede nello Stato della Citt\u00e0 del Vaticano in piazza Pia n. 3, e stabilimenti a Santa Maria di Galeria, nei pressi di Cesano, a beneficio di extraterritorialit\u00e0.\nL'emittente \u00e8 membro fondatore della EBU-UER (Eurovision) dal 1950.\nCaratteristiche.\nCompito principale della radio \u00e8 quello di diffondere con libert\u00e0, fedelt\u00e0 ed efficacia il messaggio cristiano e di collegare il centro della cattolicit\u00e0 con i diversi Paesi del mondo. Trasmette in quarantacinque lingue e in diverse modalit\u00e0, che permettono la diffusione in tutto il mondo.\nPur riflettendo l'opinione della Chiesa cattolica, non \u00e8 sempre stato un suo organo ufficiale d'informazione, di conseguenza era direttamente responsabile dei contenuti che diffondeva; \u00e8 per\u00f2 stata sin dalla costituzione una delle tre fonti ufficiali per la diffusione delle notizie riguardanti la Santa Sede, insieme con L'Osservatore Romano e il Centro Televisivo Vaticano, oggi Vatican Media.\nLa gestione \u00e8 affidata al Dicastero per la Comunicazione della Curia romana. Il direttore \"ad interim\", da marzo 2016 a dicembre 2017 \u00e8 Giacomo Ghisani. Padre Federico Lombardi direttore generale dal 5 novembre 2005 lascia l'incarico il 29 febbraio 2016. Dal 2 settembre 2019 Massimiliano Menichetti \u00e8 il responsabile della testata \"Radio Vaticana - Vatican News\".\nLa Radio \u00e8 membro attivo e fondatore dell'UER (Unione europea di radiodiffusione) e dell'UAR (Unione Africana di Radiodiffusione). Fa parte dell'Associazione Cattolica Mondiale per la Comunicazione SIGNIS, della Conferenza Europea delle Radio Cristiane CERC e della Comunit\u00e0 Radiotelevisiva Italofona. Nel settore radiofonico rappresenta la Santa Sede \u2013 Stato della Citt\u00e0 del Vaticano presso l'UIT (Unione internazionale delle telecomunicazioni) la CEPT (Conferenza Europea delle Amministrazioni delle Poste e delle Telecomunicazioni) e presso l'ITSO (International Telecommunications Satellite Organization).\nStoria.\nLa Radio fu inaugurata da papa Pio XI con il radio messaggio \"Qui arcano Dei\" il 12 febbraio 1931: a Guglielmo Marconi fu affidata inizialmente la realizzazione della struttura radiofonica, poi fu affidata ai Gesuiti, che fino al \"Motu Proprio\" di Papa Francesco, ne hanno curato la gestione. Uno dei primi programmi, in latino, intitolato \"Scientiarum Nuncius Radiophonicus\", era una rassegna dell'attivit\u00e0 della Pontificia accademia delle scienze.\nNel 1932 viene inaugurato un collegamento a onde ultracorte fra Vaticano e Castel Gandolfo.\nNel 1939, dopo la morte di Pio XI, la Radio segu\u00ec il conclave e poi la cerimonia di insediamento del nuovo pontefice, Pio XII. Nel corso della Seconda guerra mondiale la radio si rivel\u00f2 - nonostante il tentativo di ridurla in silenzio da parte del ministro tedesco della propaganda Joseph Goebbels - un importante strumento d'informazione: durante gli anni di guerra vennero infatti trasmessi appelli per ritrovare civili e militari dispersi durante il conflitto; si stima che dal 1940 al 1946 furono inviati oltre 1.200.000 messaggi, pari a pi\u00f9 di 12.000 ore di trasmissione.\nDopo la fine del conflitto e all'inizio della guerra fredda vennero introdotti programmi in altre lingue.\nNel 1957 Pio XII inaugur\u00f2 il Centro Trasmittente di Santa Maria di Galeria, che dall'8 ottobre 1951 rientrava tra le zone extraterritoriali della Santa Sede in Italia, ancora oggi in funzione. Si incrementarono le trasmissioni rivolte verso Africa, America Latina e Asia. Dopo l'elezione di papa Giovanni XXIII la Radio dedic\u00f2 in trenta lingue le trasmissioni ai lavori del Concilio Vaticano II.\nNel 1964 la Radio Vaticana segu\u00ec il primo viaggio di un Papa all'estero: il viaggio in Terra santa di papa Paolo VI. Sotto Paolo VI la Radio colloc\u00f2 parte dei suoi uffici nella nuova sede di Palazzo Pio, all'inizio di via della Conciliazione.\nNel 1970 la Radio Vaticana trasmetteva per 20 ore al giorno, in 32 lingue. In quel periodo, mentre nei programmi Rai infuriava la censura, Radio Vaticana mand\u00f2 in onda brani di Fabrizio De Andr\u00e9 e di altri cantautori vietati nella televisione e nella radio di stato. L'esempio pi\u00f9 famoso riguarda il brano \"Dio \u00e8 morto\" di Francesco Guccini, trasmesso da questa emittente radiofonica gi\u00e0 nel 1967 quando fu cantata per la prima volta da I Nomadi. Il primo brano di musica leggera trasmesso da questa rete fu \"Ragazzo triste\" di Patty Pravo nel 1966.\nNegli anni novanta hanno avuto inizio le trasmissioni satellitari e quelle via Internet. Migliaia di emittenti di vario genere e dimensione, soprattutto cattoliche, ritrasmettono i programmi della Radio Vaticana.\nNel 2006 la Radio ha festeggiato il suo settantacinquesimo anniversario con la visita di papa Benedetto XVI. In quel periodo vi lavoravano circa quattrocento persone di sessanta nazionalit\u00e0 differenti, con trasmissioni autonome in trentotto lingue.\nDal mese di luglio 2009 la radio per la prima volta, a causa dei bilanci in rosso, ha introdotto nelle proprie trasmissioni la pubblicit\u00e0, garantendo che in nessun modo i messaggi del papa saranno interrotti. Inoltre attiva, tramite il Centro Televisivo Vaticano, un canale su YouTube dal nome \"The Vatican\". Nel 2010 attiva su Twitter alcuni profili in 6 lingue differenti.\nNel 2014 \u00e8 stata completata la digitalizzazione delle registrazioni sonore relative ai pontefici. L'archivio, denominato \u00abLa voce dei Papi\u00bb, raccoglie le voci dei pontefici da Pio XI ad oggi.\nDal maggio 2014 al dicembre 2016 sono state progressivamente dismesse le antenne di Santa Maria di Galeria che irradiavano il segnale dell'onda media su 1530\u00a0kHz con programmi destinati all'Italia, all'Europa e al bacino del Mediterraneo.\nIl 27 giugno 2015 papa Francesco, con una lettera apostolica in forma di \"Motu Proprio\" avvia la convergenza dei media vaticani, la Radio Vaticana entra all\u2019interno di un sistema editoriale, gestito oggi dal Dicastero per la comunicazione, che \u00e8 parte integrante della Curia Romana.\nPer rafforzare il sodalizio fra chiesa e esperantisti, da molti anni la Radio Vaticana trasmette anche nella lingua ausiliaria esperanto, sotto il nome di \"Radio Vatikana\". Le trasmissioni in latino, che erano state interrotte nel marzo 2017, ad eccezione della Messa trasmessa alle 7.00 del mattino, sono riprese in forma pi\u00f9 moderna, con notiziari ed approfondimenti, dal luglio 2019.\nLingue di diffusione.\nLe lingue in cui trasmette la Radio Vaticana sono 41 (dato del 1\u00ba febbraio 2021)\nRadiogiornale.\nL'informazione di Radio Vaticana \u00e8 diffusa in numerose lingue in precisi orari, indicati nel sito istituzionale. Il Radiogiornale in lingua italiana \u00e8 trasmesso alle ore 08:00 e 14:00.\nRitrasmissione dei programmi.\nRadio Vaticana, oltre a trasmettere direttamente i suoi programmi nei cinque continenti, offre la possibilit\u00e0 a numerose radio cattoliche e cristiane, anche commerciali, di tutto il mondo di riprendere e ritrasmettere le proprie trasmissioni con il progetto \"Radio per le Radio\". Le emittenti che hanno stipulato in tal senso un accordo con la direzione generale dell'emittente vaticana sono ubicate nei seguenti Paesi:\nPubblicazioni.\nLa radio pubblica su CD varie raccolte:\nModalit\u00e0 di trasmissione.\nInternet.\nAttraverso 10 canali web:\ncanali attivati solo in occasione di \"eventi live\" del Pontefice:\nMobile.\nTramite applicazioni per tablet e smartphone iOS, Android, e Windows Phone, scaricabili gratuitamente.\nControversie.\nRadio Vaticana occupa una vasta superficie all'interno del Comune di Roma nei pressi di Cesano chiamata Santa Maria di Galeria, a beneficio di extraterritorialit\u00e0, come stabilito dalla Legge n. 680 del 13 giugno 1952.\nPer coprire il globo, la radio dispone di una trentina di antenne alte pi\u00f9 di 100 metri, .\nTale situazione \u00e8 stata ritenuta alla base dell'elevata incidenza di leucemie fra la popolazione abitante nelle zone circostanti, come rilevato da due indagini condotte dalla Regione Lazio. Va tuttavia considerato che la correlazione tra emissioni da radiodiffusione e l'aumento d'incidenza dei tumori \u00e8 controversa, e inoltre riguarderebbe tutti gli impianti di trasmissione di questo genere. Altri studiosi individuano differenti cause ambientali per l'aumento dei tumori.\nI comuni confinanti come Anguillara Sabazia si sono dotate dai primi anni 2000 di una o pi\u00f9 sonde di rilevamento, in grado di apprezzare le frequenze nella banda dai 100 Mhz ai Gigahertz, proprie delle trasmissioni telefoniche, ma non le emissioni molto pi\u00f9 economiche ad onde a lungo raggio e frequenza medio-basse, come quelle scelte da Radio Vaticana nell'intorno dei 10 MHz, che si sovrappongono a quelle della vicina base militare di La Storta. L'attrezzatura necessaria alla rilevazione presenta un costo inaccessibile per le finanze delle comunit\u00e0 locali.\nCondanna definitiva per \"getto pericoloso di cose\".\nNel 1999, dopo una denuncia della ASL, \u00e8 stato aperto un procedimento contro Radio Vaticana per \"getto pericoloso di cose\" (art. 674 C.P.), concluso il 24 febbraio 2011: la Corte di cassazione ha confermato la sentenza della II Corte d'Appello di Roma, la quale certifica che \"sono stati superati i limiti di esposizione e i valori di attenzione previsti da tutte le leggi speciali in materia\", riconoscendo tuttavia la sopravvenuta prescrizione nei confronti dell'unico imputato superstite, cardinale Roberto Tucci (ex presidente del comitato di gestione di Radio Vaticana), e il non luogo a procedere per padre Pasquale Borgomeo (ex direttore generale), in quanto deceduto nel 2009, ma condannando l'emittente al risarcimento dei danni.\nIl 9 giugno 2011 \u00e8 stata depositata, dalla IV Sezione Penale, la sentenza n. 23262, che respinge definitivamente l'istanza di ricorso presentata presso la Corte d'Appello di Roma dai legali degli imputati: le motivazioni affermano che risulta provato \"il carattere indubitabile, intenso e disturbante delle emissioni di onde\" da parte di Radio Vaticana, causa delle molestie arrecate agli abitanti di Cesano, ed \u00e8 accertata la consapevolezza dei due imputati che, pur responsabili delle emissioni, non ne dismisero la produzione.\nProcedimento penale per omicidio colposo e lesioni colpose.\nNel marzo 2001 la Procura della Repubblica di Roma ha aperto una seconda inchiesta, inizialmente a carico di ignoti, per omicidio colposo, tesa ad accertare la relazione di causa ed effetto tra l'incidenza delle leucemie e le morti per cancro avvenute nella zona e la potenza degli impianti di Radio Vaticana. Nell'ottobre 2003 il cardinale Roberto Tucci, padre Pasquale Borgomeo e Costantino Pacifici ricevono avvisi di garanzia in quanto indagati per i ruoli rivestiti all'interno dell'emittente, rispettivamente presidente del comitato di gestione, direttore generale e vicedirettore tecnico.\nIl 13 novembre 2010 si \u00e8 concluso l'incidente probatorio richiesto nel 2006 dalla Procura. I risultati indicano una associazione \u00abcoerente, importante e significativa\u00bb di rischio di morte per leucemia o di rischio di ammalarsi di leucemia, linfoma e mieloma per lunga esposizione residenziale ai ripetitori dell'emittente della Santa Sede fino a 12 chilometri di distanza da questa. L'accertamento \u00e8 stato condotto da Andrea Micheli, della Fondazione IRCCS Istituto Nazionale dei Tumori di Milano. Radio Vaticana ha presentato la perizia dei propri consulenti Umberto Veronesi, Direttore Scientifico dell'Istituto Europeo di Oncologia e Susanna Lagorio, Primo Ricercatore del Centro Nazionale di Epidemiologia, nella quale si criticano i metodi usati nell'incidente probatorio.\nNel giugno 2012 padre Federico Lombardi, portavoce ufficiale della Sala Stampa Vaticana, ha annunciato che dal 1\u00ba luglio 2012 sarebbero cessate le trasmissioni in onde medie e in onde corte rivolte al continente europeo e al Nord America, spiegando come \"ci\u00f2 rientri nelle nuove strategie che prevedono la copertura tramite ritrasmissioni da parte di radio regionali e locali e l'accesso via Internet\"."}
{"id": "1770630", "revid": "767487", "url": "https://it.wikipedia.org/wiki?curid=1770630", "title": "Distretto di Gonda", "text": "Gonda \u00e8 un distretto dell'India di 2.765.754 abitanti. Capoluogo del distretto \u00e8 Gonda."}
{"id": "1770631", "revid": "767487", "url": "https://it.wikipedia.org/wiki?curid=1770631", "title": "Palazzo Scali-Ricasoli", "text": "Palazzo Scali-Ricasoli si trova a Firenze in via delle Terme 29.\nIl grande palazzo, che confina con palazzo Buondelmonti, risale al Seicento e, nonostante una facciata piuttosto ordinaria, conserva al suo interno inediti affreschi e decori sei-settecenteschi, restaurati da poco.\nDopo alterne vicende il palazzo divenne un istituto scolastico, dove studi\u00f2 anche Guglielmo Marconi. All'inventore \u00e8 dedicata una targa datata 1903."}
{"id": "1770633", "revid": "1652635", "url": "https://it.wikipedia.org/wiki?curid=1770633", "title": "Aseroe rubra", "text": "L'Asero\u00eb rubra (Asero\u00eb rubra, \"Persoon\", \"Labill\".1800), noto come satirione o fungo attinia, \u00e8 un fungo basidiomycete comune e diffuso nel continente australiano. La principale attrattiva di questo particolarissimo fungo \u00e8 l'aspetto, unico tra i miceti che a taluni sembra gradevole mentre alla maggior parte della gente sembra orribile. \nRiconoscibile per il suo fetore di carogna o di feci e la sua forma che a maturit\u00e0 ricorda l'attinia. Questo fungo \u00e8 presente in Europa e nel Nord America grazie a scambi involontari di spore. Assomiglia ad una stella marina o ad un anemone. Tipico dei giardini si trova su pacciamatura ed in zone erbose. Sorretto da un gambo bianco, ha forma di stella rossa e coperta da una bava brunastra molto attraente per gli insetti che diffondono le sue spore. Fu scoperto nel Nord America grazie ad un fotografo di nome Tim. Si trova nella Pacciamatura, nei prati, nei giardini, negli areali erbosi in genere.\nEtimologia.\nDal latino \"Rubra\", rosso, per il colore delle braccia.\nIl nome deriva anche dai tentacoli.\n\u00c8 stato il primo fungo australiano descritto formalmente, fu classificato in Tasmania nel 1800 dal botanico francese Jacques Labillardi\u00e8re, secondo alcuni il nome scientifico deriva dal greco antico \"As\u0113/\u03b1\u03c3\u03b7\", disgustoso, e ro\u0113/\u03c1\u03bf\u03b7, succo.\nTassonomia e storia.\nIl primo fungo formalmente descritto come \"Asero\u00eb rubra\", cos\u00ec battezzato dal botanico francese Jacques Labillardi\u00e8re, \u00e8 stato trovato nel 1800 nel sud della Tasmania. Il nome botanico deriva dalle parole greche \"As\u0113\"/\u03b1\u03c3\u03b7 'disgusto' e \"ro\u0113\"/\u03c1\u03bf\u03b7 'succo' e dal latino \"ruber\" 'rosso'. Fa parte della famiglia delle Phallaceae anche se collocato da alcuni micologi nella famiglia delle Clathraceae. Come queste infatti avvolge le sue spore in una bava viscida brunastra che puzza di feci o carogne per attrarre gli insetti, diffusori aerei formidabili della specie.\nVolva.\nIl primordio appare come una struttura a forma di uovo, detta volva biancastro e parzialmente interrato di circa 3\u00a0cm di diametro (1\u00bc del totale), biancastro con sfumature giallognole, con all'interno uno strato gelatinoso e al centro l'abbozzo bianco-rosa del carpoforo che si apre ben presto in un gambo cavo bianco con braccia rossastre che spuntano e si sviluppano ad un'altezza di circa 10 centimetri. Quando matura diventa lungo fino a 8 centimetri e pu\u00f2 contenere 6-10 bracci con 2 piccole diramazioni.\nCorpo fruttifero.\nIl corpo fruttifero di questo particolarissimo fungo \u00e8 un disco centrale che si espande con dei bracci (che partono dal cappello, si diradano in due altri piccoli braccini e si dispongono in cerchio rispetto al centro) in cui vi \u00e8 una mucillagine contenente le spore. Diventa a forma di stella quando matura. Il colore dei bracci \u00e8 solitamente rosso o il rosa anche se in rarissimi casi si sono riscontrati anche il giallo, l'arancione, il rosso-arancio ed addirittura il bianco (nei funghi albini). I bracci (che spesso hanno punta arricciata) hanno una membrana rossa rugosa e striata. Il centro del cappello \u00e8 rosso da giovane e bruno-marrone da adulto. La gleba \u00e8 contenuta alla base dei bracci ed \u00e8 di colore verde-marrone. Matura in una forma a stella con 6-10 braccia lunghe circa da 3,5 a 7,5\u00a0cm di lunghezza misurata dal centro e larghe meno di un centimetro dalla base. Ogni braccio si divide in due appendici a forma di tentacolo. La sommit\u00e0 del fungo \u00e8 coperta da una massa viscosa bruno-olivastra o gleba, che odora di carne putrefatta. Alla base del gambo presenta una volva a forma di coppa, residuo dell\"ovulo\" originale.\nImenio.\nGleba rossa da giovane, verde oliva scura-marrone e brillante da vecchia, mucillaginosa, a forma di piccoli tentacoli, fedida, viscida, come squagliata, molle e disposta nella parte centrale del carpoforo e un poco sulla base delle braccia, anche se pu\u00f2 coprirle del tutto o quasi (il fungo pu\u00f2 alzarsi di un decimetro dal terreno). A volte degli insetti, attirati dalla gleba, depositano le proprie uova all'interno del buco o del fungo stesso, in modo che le piccole larve abbiano il cibo necessario. \nGambo.\nQuesto fungo ha il gambo bianco, striato (a volte con macchioline marroni), lungo circa 8 centimetri che a maturit\u00e0 diventer\u00e0 rosa, cavo internamente (non sempre, a volte il cappello la chiude) quando matura (o direttamente da giovane). La base \u00e8 gelatinosa e flaccida, si espande in contemporanea ai bracci. Pu\u00f2 essere rigata di blu-azzurro. Sia l'interno, il gambo, i bracci con la loro gleba, il centro e la gleba stessa sono rugosi. Nella parte inferiore pu\u00f2 rimanere un resto del velo detto volva. Sulla parte inferiore dei bracci e intorno al centro ci pu\u00f2 essere della gleba sterile che rimane rossa e squamosa.\nMicelio.\nQuesto fungo ha micelio bianco o giallognolo.\nCarne.\nLa carne di questo particolarissimo fungo \u00e8 bianca nel gambo immaturo e rosa in quello adulto e vecchio, nelle ife \u00e8 bianco-giallastra mentre nel cappello ed all'attaccatura \u00e8 rossa. Fragile, elastica, non cessante, questo fungo ha carne virante lievemente al blu al tatto, allo sfregamento o al danneggiamento. Non si conoscono notizie sul sapore della carne in quanto nessuno ha mai assaggiato questo fungo. Non si conoscono reazioni chimiche.\nOdore.\nQuesto fungo emana un odore nauseante, derivato dalla gleba, come di carne putrida.\nMicroscopia.\nSpore.\nQuesto fungo ha spore di 5.5-6.5 x 2-3\u00a0\u00b5m cilindriche, lisce, inglobate nella gleba sporata oliva-marrone. Spore di colore bianco-giallo.\nLe spore vengono disperse da insetti, lumache e chiocciole attratte dall'odore fetido che emana la gleba. Queste spore vanno con la speranza di nascere in un nuovo areale.\nNon \u00e8 raro vedere questo fungo invaso da mosche che lo divorano interamente.\nMolte spore si trovano nelle feci o nelle carogne di animali che attraggono gli insetti che spargono queste ultime.\nHabitat e distribuzione.\nSu terreno umido con detriti legnosi marcescenti (fungo saprotrofo), nelle regioni tropicali o sub-tropicali nei prati e boschi alpini e sub-alpini. \u00c8 comparsa (probabilmente trasportata) nei Royal Botanic Gardens di Kew nel 1829 ed in tutta la California ed il Nord America.\nIn occidente vi \u00e8 arrivato tramite trasporto involontario delle spore tramite terra e materiali organici. Pi\u00f9 comune nelle serre ma comunque rarissimo, \u00e8 presente nei giardini, nei campi coltivati a graminacee (i lawns), nelle aree coltivate in genere e nei ceppi degli alberi. Nella Victoria questo fungo occupa quasi esclusivamente areali alpini, in Tasmania si limita nei siti del nord. E comune in Africa tropicale, Australia, Oceania e altri areali tropicali. \u00c8 presente anche nella Carolina del Sud e nelle isole del pacifico.\nQuesto fungo abbastanza comune vive in varie aree dell'Australia dal sud-est Queensland, il Nuovo Galles del Sud e l'oriente della Victoria, Queensland, Nuovo Galles del Sud a e Tasmania. Si trova inoltre da un lato all'altro delle isole dell'Oceano pacifico. \u00c8 saprofita, predilige residui legnosi o pacciamature ed \u00e8 pertanto facile trovarlo nei giardini o in prossimit\u00e0 di piantumazioni ornamentali. Si pu\u00f2 trovare anche nelle distese erbose montane e nei boschi, negli areali alpini o sub alpini.\nDal suo habitat originario si \u00e8 diffuso in altre parti del mondo insieme a zolle o terriccio da giardinaggio: \u00e8 stato documentato lo sviluppo su terreno trasportato dall'Australia in una serra a Kew Gardens nel 1829 e successivamente in California.\nCommestibilit\u00e0.\nProbabilmente commestibile allo stato di ovulo ma immangiabile per l'odore nauseante ed il sapore viscido.\nTuttavia, secondo voci non confermate, in alcune nazioni dell'Europa viene consumato senza problemi allo stato di \"ovolo\" e privato del peridio gelatinoso.\nSinonimi e binomi obsoleti.\nAser\u00f6e rubra.\nDifferenze con funghi simili.\nL'Asero\u00eb rubra \u00e8 simile in apparenza al pi\u00f9 comune Clathrus archeri, che per\u00f2 non ha bracci muniti di tentacolini e gambo.\nAssomiglia molto vagamente anche al Clathrus columnatus, che per\u00f2 ha tre grossi tentacoli rosso arancio uniti a formare una \"banana forata\".\nAltre notizie.\nQuesto particolare fungo, frutto di un'evoluzione molto complessa, \u00e8 considerato un segno distintivo dell'Australia.\nLe forme gialle di Asero\u00eb rubra crescono principalmente nel fondo della foresta di latifoglie mentre le fore arancioni nella segatura. Anche quelle bianche nella foresta. Sono state descritte anche forme rosa e bianche di Asero\u00eb rubra.\nAser\u00f6e rubra \u00e8 un membro della famiglia dei funghi stinkhorn, che \u00e8 una famiglia separata dalle Clathraceae. La caratteristica principale di questa famiglia \u00e8 la volva rigata e il velo universale. I principali nomi stranieri sono \"Starfish Stinkhorn\" e \"Sea Anemone Fungus\". Aser\u00f6e rubra \u00e8 stata descritta in Nord America in un test micologico in un'area compresa tra la Carolina del Sud, Charleston e Columbia. Questo fungo \u00e8 descritto in Tasmania dai botanici e dall'Entrecasteaux expedition che ha esplorato il territorio chiamato \"La P\u00e9rouse\"."}
{"id": "1770634", "revid": "767487", "url": "https://it.wikipedia.org/wiki?curid=1770634", "title": "Verbi Divini Minister", "text": "Verbi Divini Minister [V. D. M.]. Posto dopo il nome di una persona, equivale pi\u00f9 o meno al titolo Reverendo e sta per il latino: \"Verbi Dei Minister\" o \"Verbi Divini Minister\" (Ministro della Parola di Dio), o anche a \"Verbi Divini Magister\" (Maestro della Parola di Dio). Era il titolo pi\u00f9 usato dai pastori e dai predicatori evangelici (protestanti). \nQuesto \u00e8 generalmente il titolo preferito dai ministri di culto della riforma calvinista, quella che maggiormente ha operato la declericalizzazione della chiesa e che quindi rifiuta di dare o suggerire uno status pi\u00f9 elevato dei pastori rispetto al resto del popolo di Dio, affermando il principio del sacerdozio universale."}
{"id": "1770635", "revid": "767487", "url": "https://it.wikipedia.org/wiki?curid=1770635", "title": "Distretto di Ghazipur", "text": "Ghazipur \u00e8 un distretto dell'India di 3.049.337 abitanti. Capoluogo del distretto \u00e8 Ghazipur."}
{"id": "1770639", "revid": "289247", "url": "https://it.wikipedia.org/wiki?curid=1770639", "title": "K\u00e0ntharoi", "text": ""}
{"id": "1770640", "revid": "287204", "url": "https://it.wikipedia.org/wiki?curid=1770640", "title": "Distretto di Gorakhpur", "text": "Gorakhpur \u00e8 un distretto dell'India di 3.784.720 abitanti. Capoluogo del distretto \u00e8 Gorakhpur. La densit\u00e0 \u00e8 di 1130 abitanti per chilometro quadrato."}
{"id": "1770643", "revid": "289247", "url": "https://it.wikipedia.org/wiki?curid=1770643", "title": "Kantharoi", "text": ""}
{"id": "1770645", "revid": "270041", "url": "https://it.wikipedia.org/wiki?curid=1770645", "title": "Iper romanzo", "text": ""}
{"id": "1770650", "revid": "24443", "url": "https://it.wikipedia.org/wiki?curid=1770650", "title": "Ubi primum (Pio IX /1)", "text": ""}
{"id": "1770652", "revid": "599013", "url": "https://it.wikipedia.org/wiki?curid=1770652", "title": "Dragan \u0106iri\u0107", "text": "Nazionale serbo, durante la sua carriera ha giocato con le squadre di Partizan, Barcellona, AEK Atene e Valladolid."}
{"id": "1770653", "revid": "186520", "url": "https://it.wikipedia.org/wiki?curid=1770653", "title": "Beach Touch", "text": ""}
{"id": "1770654", "revid": "2134786", "url": "https://it.wikipedia.org/wiki?curid=1770654", "title": "Distretto di Ghaziabad (India)", "text": "Ghaziabad \u00e8 un distretto dell'India di 3.289.540 abitanti. Capoluogo del distretto \u00e8 Ghaziabad."}
{"id": "1770655", "revid": "348618", "url": "https://it.wikipedia.org/wiki?curid=1770655", "title": "Impero Ouaddai", "text": "L'impero Ouaddai (1635-1912) (anche impero Wadai) fu in origine un regno musulmano, situato a est del lago Ciad, nell'attuale Ciad. Nacque nel XVI secolo dallo stato del Darfur (nell'attuale Sudan) a nord-est del regno di Baguirmi.\nNel 1635, i Maba e altri piccoli gruppi nella regione si mobilitarono per resistere al musulmano Abd al-Karim che aveva invaso il paese provenendo da est e che aveva rovesciato il gruppo governante dei Tunjur. \nDivenne il primo Kolak, o Sultano, di una dinastia che sopravvisse fino all'arrivo dei francesi. Durante gran parte del XVIII secolo, Ouadai resistette alla reincorporazione del Darfur.\nL'esercito francese occup\u00f2 la capitale Ab\u00e9ch\u00e9 nel 1909 e cattur\u00f2 l'ultimo sultano, ponendo fine alla resistenza e al Regno Waddai nel 1912. \nL'area fece da allora parte dell'Africa Equatoriale Francese fino al 1960 e successivamente della repubblica del Ciad.\nCollegamenti esterni.\n "}
{"id": "1770656", "revid": "92723", "url": "https://it.wikipedia.org/wiki?curid=1770656", "title": "Ubi Primum", "text": ""}
{"id": "1770658", "revid": "704355", "url": "https://it.wikipedia.org/wiki?curid=1770658", "title": "Stemma del Belgio", "text": "Lo stemma del Belgio \u00e8 l'attuale emblema di stato del Regno del Belgio in conformit\u00e0 con l'articolo 193 (ex articolo 125) della Costituzione belga.\nEsistono una versione grande e una versione ridotta.\nIl grande stemma.\nLo scudo \u00e8 composto da un leone rampante d'oro, artigliato e linguato di rosso su campo nero. Dietro lo scudo sono incrociati due scettri, uno con raffigurata una mano benedicente e l'altro con un leone. L'intero stemma \u00e8 ornato dal collare dell'Ordine di Leopoldo ed \u00e8 sormontato da un elmo con la visiera alzata (dignit\u00e0 regale). \nAl di sotto si trova un cartiglio con i motti \"L'UNION FAIT LA FORCE\", in francese, ed \"EENDRACHT MAAKT MACHT\", in olandese. Il tutto \u00e8 poi avvolto dal manto regale di ermellino, dietro il quale si trovano le bandiere delle nove province che costituirono il Belgio nel 1837. Esse sono (da sinistra a destra), Anversa, Fiandre Occidentali, Fiandre Orientali, Liegi, Brabante, Hainaut, Limburgo, Lussemburgo e Namur.\nDal momento che la provincia del Brabante fu divisa in Brabante Fiammingo, Brabante Vallone e di Bruxelles nel 1995, le grandi armi non riflettono pi\u00f9 le attuali divisioni territoriali dello Stato. Le modifiche apportate alle armi delle province fiamminghe come conseguenza di questa decisione, non si riflettono nemmeno nel grande sigillo.\nIl tutto \u00e8 sormontato dalla corona regale belga.\nIl grande stemma \u00e8 usato raramente: appare solo sul trono del Re ed \u00e8 apposto sui documenti ufficiali.\nIl piccolo stemma.\nIl piccolo stemma \u00e8 utilizzato dal governo federale belga e consiste solamente di scudo, corona regale, scettri, collare dell'Ordine di Leopoldo e motto.\nOrigine dello stemma.\nIl neo-indipendente Regno del Belgio decise di basare il proprio stemma sui simboli utilizzati dai Paesi Bassi. Nel 1790 il ducato del Brabante aveva assunto la guida della rivoluzione contro l'imperatore Giuseppe II. Pertanto il leone, simbolo del Brabante, divenne il simbolo di tutta la federazione. \nTuttavia, durante la Guerra degli ottanta anni, le province che si erano ribellate contro Filippo II di Spagna adottarono gi\u00e0 nel 1578 il simbolo del leone coronato e armato di spada e frecce: la corona a simboleggiare la sovranit\u00e0, la spada per la guerra contro la Spagna e le frecce per la concordia e l'unit\u00e0 fra le province ribelli. \nDalla Guerra degli ottanta anni nacque il motto \"L'UNION FAIT LA FORCE - EENDRACHT MAEKT MAGT\". Sullo stemma del 1578 era presente il motto \"CONCORDIA RES PARVAE CRESCUNT\".\nNel 1958 il motto in olandese antico \"EENDRACHT MAEKT MAGT\" venne sostituito con quello in olandese moderno \"EENDRACHT MAAKT MACHT\".\nLo stemma reale.\nDal 12 luglio 2019, per decreto del re Filippo, lo stemma reale si differenzia da quello dello stato grazie all'aggiunta, sul tutto, dello scudo familiare dei Wettin, casata del re, rimosso dopo la prima guerra mondiale in quanto stemma anche della Sassonia. Viene aggiunta anche la ripetizione del motto nazionale nelle tre lingue ufficiali francese, tedesco e olandese. Seguono questa regola anche tutti gli stemmi dei componenti della casa reale. "}
{"id": "1770659", "revid": "21583", "url": "https://it.wikipedia.org/wiki?curid=1770659", "title": "Pelletta", "text": "La famiglia Pelletta \u00e8 una delle pi\u00f9 antiche appartenenti al patriziato astigiano; accrebbe le sue ricchezze grazie ai commerci ed al prestito di denari su pegno e viene annoverata in quel gruppo di famiglie astigiane dette Casane.\nDi parte ghibellina, parteggiarono per la fazione imperiale dei \"De Castello\" durante le guerre civili che scoppiarono in Asti; tra i principali discendenti si ricordano Raimondo Pelletta capitano nell'esercito di Goffredo di Buglione durante la crociata dei baroni e la poetessa Margherita Pelletta tra le pi\u00f9 importanti del 1500.\nLe origini tra storia e leggenda.\nSecondo la tradizione da un \"Memoriale\" in possesso del conte Ricci, risulterebbe che il capostipite della famiglia fosse un certo \"Pelet\", principe tedesco giunto ad Asti nel III secolo a.C.\nNel 70, la famiglia venne inscritta nella nobilt\u00e0 di Roma da Sergio Galba e nel 340 si divise in alcuni rami: de' Boiis, de' Menstruellis, de' Penatiis, de' Burio, de' Costiglionis.\nAlcune fantasiose supposizione annoverano tra i suoi discendenti Saprizio, il persecutore di san Secondo ed addirittura Ponzio Pilato, al punto tale che nella tradizione astigiana la casa dei Pelletta in via Varrone viene indicata come casa di Pilato.\nLe notizie certe sulla famiglia citano all'inizio dell'anno mille Raimondo Pelletta che ricopr\u00ec diversi incarichi militari durante la prima crociata in Terrasanta (1096 - 1099) al seguito di Goffredo di Buglione.\nRaimondo compare in vari passi della narrazione della guerra di Gerusalemme fatta dall'arcivescovo di Tiro Guglielmo. Il Pelletta, tornato in patria carico di onori e guadagni, fece costruire il castello della Torre di Valgorrera (nei pressi di Isolabella).\nL'attivit\u00e0 casaniera.\nFu una delle prime famiglie nel XIII secolo ad avere banchi di pegno in Savoia e al momento del declino dell'attivit\u00e0 feneratizia, intorno alla met\u00e0 del XIV secolo, fu una delle ultime ad abbandonare l'attivit\u00e0.\nNel 1310 troviamo alcuni membri della famiglia associati con i Bergognini titolari di casane a Chamb\u00e9ry, Montm\u00e9lian, Saint Julien, Saint Michel, Evian e Bard.\nNel 1312 i beni dei Pelletta, cos\u00ec come delle altre famiglie casaniere in Savoia vennero sequestrati e Caylette Pelletta a Syssel e Panzoto Pelletta ad Evian pagano un ingente riscatto per il dissequestro dei beni.\nQuesto fatto accadeva sovente dato che il confine tra prestito ed usura nel medioevo era molto labile; sia i Principi che la stessa Chiesa non poteva controllare questa realt\u00e0 economica dato che anch'essi si servivano costantemente del denaro dei casanieri e concedevano deroghe e ripieghi legali.\nTra il 1300 ed il 1400 moltissimi membri della famiglia tennero banchi in Savoia; il quadro del commercio \u00e8 cos\u00ec ripartito:\nDalla Savoia la famiglia svilupp\u00f2 il commercio in tutta l'Europa Occidentale: in Piccardia, Colonia, Fiandre, Lovanio.\nLa posizione socio-politica.\nGribaudo, Manfredo e Giorgio Pelletta, tra il 1279 ed il 1282, furono rettori della Societ\u00e0 di San Secondo, in seguito Daniele nel 1339 fu sapiente nella Societ\u00e0 dei Militi e contribu\u00ec alla redazione degli statuti.\nGrenone Pelletta divenne nel 1342 ambasciatore d'Asti presso la corte di Luchino Visconti. In seguito i Pelletta aderirono ai Visconti, infatti, nel 1370, Jacopo dal Verme e Rinaldo de Bulendorf, capitani di Galeazzo II, concessero a Enrichetto Pelletta il castello di Cortazzone a patto che lui, ed i membri della sua famiglia, giurassero fedelt\u00e0 al Visconti e si impegnassero a combattere i nemici del signore.\nMargherita Pelletta, viene considerata una delle migliori poetesse del XVI secolo, alcuni suoi madrigali vennero stampati da Giulia Gonzaga Colonna.\nMelchiorre e Giovanni Pelletta del ramo di Cossombrato furono podest\u00e0 di Milano e Pavia nella met\u00e0 del XVI secolo, nello stesso periodo un vescovo Melchiorre Pelletta prevosto, arcivescovo titolare di Scutari, suffraganeo di monsignor Girolamo Della Rovere, arcivescovo di Torino, \u00e8 annoverato tra i governatori pontifici della citt\u00e0 di Assisi (1570).\nFrancesco Antonio Pelletta nel 1670 fu prefetto della citt\u00e0 di Asti.\nIl ramo di Albenga.\nIn seguito alla cacciata delle famiglie guelfe dalla citt\u00e0 di Asti nel XIV secolo alcuni Pelletta del ramo Costiglionis acquistarono terre e propriet\u00e0 ad Albenga e l\u00ec si trasferirono.\nCome spesso accadeva in quel tempo, i nuovi forestieri vennero appellati con il nome di Costiglionis d'Aste e non pi\u00f9 Pelletta a sottolineare la loro provenienza d'origine.\nProva di questo fatto \u00e8 la presenza nel consiglio della citt\u00e0 di un Benedictus Costiglionis de Asti nell'anno 1366; con il passare del tempo i membri della famiglia vennero chiamati semplicemente con l'appellativo \" De Aste\" o \"d'Aste\"..\nIl ramo albenganese dei Pelletta fu ammesso alle cariche cittadine e alla nobilt\u00e0 civica, finch\u00e9 nel 1457 Michele de Costiglionis de Ast, essendo privi di eredi maschi, trasmise i beni e il cognome al nipote Bernardo Ricci, figlio del nobile albenganese Tommaso e della sua unica figlia Maddalenetta. I suoi discendenti assunsero il cognome D'Aste ed ebbero grande importanza nella vita di Albenga. Alcuni furono cavalieri di Malta e di S. Stefano e un ramo si trasfer\u00ec a Roma, dove ebbero palazzi e feudi nel Regno di Napoli.\nIl Gabotto descrive lo stemma dei de Aste di Albenga molto simile ai Pelletta: \nTra i membri della famiglia \u00e8 degno di nota Orazio Amedeo d'Aste, podest\u00e0 di Novara e senatore del Piemonte del 1741.\nUn ramo della famiglia diram\u00f2 a Genova e a Roma\nAbitazioni e feudi dei Pelletta.\nLe case dei Pelletta ad Asti erano ubicate nel rione Cattedrale.\nIn via Natta di fronte al palazzo dei Natta \u00e8 presente il palazzo di Geronimo Pelletta, oltre a questo, la famiglia aveva altre residenze in prossimit\u00e0 del castello dei Varroni che il Gabiani considera la pi\u00f9 vecchia residenza dei Pelletta in Asti (detta anche \"casa di Pilato\").\nAlla famiglia \u00e8 attribuita la committenza del magnifico Portale sul lato meridionale della Cattedrale di Santa Maria Assunta.\nNel contado alla famiglia appartenevano i feudi di Valgorrera, Cossombrato, Cortazzone, Cortandone, Brasicarda, Burio, Corsione, Soglio, Calosso, Cortanze e Pralormo.\nStemma.\nIl Manno descrive cos\u00ec l'arma dei Pelletta: \nScudo: leone coronato linguato e membrato di rosso rampante azzurro in campo oro\nCimiero: leone alato del campo azzurro \nMotto: NI TROP NI PEU (N\u00e9 troppo, n\u00e9 poco)\nIl leone, con la sua reputazione di forza, di coraggio, di nobilt\u00e0, cos\u00ec conforme all'ideale medievale, veniva spesso utilizzato in araldica.\nAd Asti in via Natta sul palazzo che appartenne nel XV secolo a Gerolamo Pelletta, esiste ancora oggi lo stemma gentilizio della famiglia, tale stemma incorniciato in un cordolo rettangolare, presenta in alto in rilievo le iniziali H e P ad indicare Hyeronimus Pelletta, con la data MCCCCXXVII, sotto lo stemma l'annotazione H.P.D. MESTR. MCCCCXVI (anno di probabile affissione dello stemma), a significare il ramo Menstruellis dei Pelletta."}
{"id": "1770660", "revid": "24443", "url": "https://it.wikipedia.org/wiki?curid=1770660", "title": "Ubi primum (Pio IX /2)", "text": ""}
{"id": "1770661", "revid": "115855345", "url": "https://it.wikipedia.org/wiki?curid=1770661", "title": "Metodo comparativo", "text": "In linguistica, il metodo comparativo \u00e8 il procedimento di analisi e di ricostruzione delle lingue attraverso l'accostamento e il confronto di vari elementi, sia all'interno di un medesimo idioma sia tra idiomi differenti. In linguistica storica, il metodo comparativo \u00e8 una tecnica applicata dai linguisti per dimostrare le relazioni genetiche tra le lingue, mentre in linguistica comparativa \u00e8 uno strumento volto a determinare la regolarit\u00e0 (o la sua assenza) di determinati fenomeni evolutivi all'interno di uno stesso idioma.\nIl metodo comparativo ha avuto particolare rilievo nel campo dell'indoeuropeistica, ossia la scienza che mira alla ricostruzione dell'estinta e preistorica lingua indoeuropea a partire dalle sue eredi storiche. Introdotto sistematicamente da Franz Bopp e da Rasmus Rask negli anni Dieci del XIX secolo, il metodo ha consentito, attraverso la comparazione fonetica, lessicale e grammaticale delle lingue indoeuropee, una ricostruzione approssimativa della lingua indoeuropea, divenendo il cardine della linguistica storico-comparativa.\nAll'interno di una singola lingua, il metodo consiste nel raffrontare sistematicamente vari elementi simili all'interno di un idioma, per determinarne le regolarit\u00e0 e, di conseguenza, le leggi di evoluzione. Un esempio di questo genere di applicazione \u00e8 la Legge di Grimm, che descrive l'evoluzione dal protoindoeuropeo al protogermanico delle consonanti occlusive."}
{"id": "1770663", "revid": "767487", "url": "https://it.wikipedia.org/wiki?curid=1770663", "title": "Pierrick Hiard", "text": "Biografia.\nCresciuto nelle giovanili dello Stade Rennais (in cui entr\u00f2 nel 1965), entr\u00f2 in prima squadra nel 1973. Nel corso del campionato 1977-78 fu acquistato dal Bastia. Inizialmente impiegato come secondo portiere, alla sua prima stagione nel club c\u00f2rso Hiard sostitu\u00ec il portiere titolare Marc Weller nelle partite di Coppa UEFA (in cui la squadra raggiunse la finale, venendo poi sconfitta dal ), poi dalla stagione 1979-80 divenne titolare fisso della squadra.\nAl secondo anno da titolare Pierrick Hiard vinse a livello di club la Coppa di Francia e fu convocato per la prima ed unica volta nella nazionale francese, in una partita valida per le qualificazioni ai campionati del mondo del 1982, persa per 2-0 contro il Belgio. Nonostante fosse stato incluso tra i possibili convocati per i mondiali in Spagna, alla fine non fu incluso nella lista dei convocati venendogli preferito Jean-Luc Ettori.\nAlla fine della stagione 1982-83 Hiard fu ceduto allo Stade Rennais, in cui rimase fino al 1992, anno in cui concluse la sua carriera per dedicarsi prima all'attivit\u00e0 di preparatore dei portieri, quindi a quella di osservatore, sempre per la squadra bretone."}
{"id": "1770664", "revid": "767487", "url": "https://it.wikipedia.org/wiki?curid=1770664", "title": "Distretto di Hamirpur (Uttar Pradesh)", "text": "Hamirpur \u00e8 un distretto dell'India di 1.042.374 abitanti. Capoluogo del distretto \u00e8 Hamirpur."}
{"id": "1770665", "revid": "287204", "url": "https://it.wikipedia.org/wiki?curid=1770665", "title": "Kirituhi", "text": ""}
{"id": "1770669", "revid": "270041", "url": "https://it.wikipedia.org/wiki?curid=1770669", "title": "Iper-romanzo", "text": ""}
{"id": "1770671", "revid": "11959", "url": "https://it.wikipedia.org/wiki?curid=1770671", "title": "Impero Ouddai", "text": ""}
{"id": "1770672", "revid": "1442080", "url": "https://it.wikipedia.org/wiki?curid=1770672", "title": "Jahshaka", "text": "Jahshaka \u00e8 un software libero (\"open source\") per il video editing non lineare, caratteristico per effetti speciali. Dotato di molti filtri, permette di ottenere numerosi effetti speciali, tipici dei film di fantascienza o di video musicali. Tali filtri sono molto versatili grazie ad un sistema delle \"chiavi di posizione\" che permettono la loro variazione. Jahshaka \u00e8 stato prodotto da Jah Shaka, pseudonimo di Karsten Becker. \u00c8 basato sul toolkit Qt.\nQuesta applicazione rappresenta una possibile alternativa a programmi di video editing come Adobe After Effects e Combusti\u00f3n.\nDopo l'uscita della versione 2.0 nel mese di ottobre 2006 lo sviluppatore abbandon\u00f2 il progetto; cos\u00ec nel febbraio 2009, ebbe origine una nuova versione del software chiamata CineFX. In seguito lo sviluppatore ha ripreso il progetto promettendo per il 2013 il lancio della nuova versione 3.0.\nUso di Jahshaka.\nJahshaka \u00e8 un software GNU multi piattaforma che pu\u00f2 essere installato su Linux, Mac OS e Windows.\nIl programma ha le finestre nascoste che vengono visualizzate spostando i bordi. Inoltre ha varie sezioni per poter lavorare su tavoli da lavoro diversificati. Nella sezione \"Desktop\" spostando il bordo sinistro si scorge una nuova finestra che diventa \"il tavolo di lavoro\" in cui basta premere il pulsante destro del mouse per importare, salvare e riprodurre vari spezzoni multimediali in lavorazione.\nAl lato destro di Jahshaka si scorge una \"barra azioni\" che sar\u00e0 l'avvio dei lavori ed \u00e8 formato da uno \"zoom\" in cima per ingrandire i filmati in lavorazione , a seguire uno \"sposta\" per livelli e un \"gira e uno scala\" per livelli e poi un cattura immagine con l'icona di macchina fotografica che estrapoler\u00e0 una singola immagine con o senza applicazione di filtri che si posizioner\u00e0 sulla tavola di lavoro, simile e il comando successivo che ha l'icona di videocamera e che estrapoler\u00e0 l'intero video lavorato e non con i vari filtri e che porter\u00e0 sulla tavola di lavoro e inoltre funger\u00e0 da esportatore video in modalit\u00e0 Editing.\nI filtri di Jahshaka complessi sono vari e ognuno ha una sua tavola di lavoro fornita di Keyframes che permettono variazioni da frame a frame e si attivano usando le icone a \"Chiave\" e modificandole nel caso nel pannello Keyframes (utili per esempio con il filtro luce ,contrasto che pu\u00f2 simulare il passaggio di un qualcosa che momentaneamente copre una fonte di luce evitando scene con nette differenze di luce...) e hanno la possibilit\u00e0 di aggiungere livelli e naturalmente si termina la lavorazione con l\"'estrapola filmati\" (con l'icona da videocamera),\nl'esportazione conviene farla avvenire nella modalit\u00e0 \"Editing\" e se \u00e8 composta da vari spezzoni che formano un filmato di \"lungo tempo\" conviene dirigersi in setting di questa modalit\u00e0 e premere \"Store on Desktop\" per unire i vari pezzi montati in \"Project\"e posizionare nella \"tavola di lavoro\" e poi reimportare tale in \"Project\" dopo avere cancellato tutto il precedente (salvando o no) per poter esportare sempre con l\"'estrapola filmati\" solo alcuni minuti regolati da \"in\" e \"out\" per evitare crash dati dal lungo tempo della durata del filmato.\nCaratteristiche.\nJahshaka permette di:\nL'abbandono del progetto.\nL'ultima versione di Jahshaka, la 2.0, venne completata nell'ottobre 2006. A causa dell'instabilit\u00e0 del programma e dei bug che richiedevano una grande modifica del sorgente, l'autore di Jahshaka abbandon\u00f2 il progetto, lasciando \"nelle mani\" degli utenti una versione instabile.\nLa \"rinascita\" di Jahshaka.\nAll'inizio del 2009 venne ripreso il progetto con il nome CineFX. In seguito, con il ritorno dello sviluppatore originario, si \u00e8 tornati al nome Jahshaka e all'elaborazione della nuova versione, la 3.0."}
{"id": "1770673", "revid": "767487", "url": "https://it.wikipedia.org/wiki?curid=1770673", "title": "Cesare Meucci", "text": "Carriera.\nGiocatore.\nCentrocampista cresciuto nelle serie minori, arriva nel grande calcio grazie al passaggio all' nella stagione 1946-1947, con la quale esordisce in Serie A. In quella stagione svolge il suo compito di gregario del centrocampo senza tuttavia eccellere, togliendosi tuttavia la soddisfazione di andare a segno contro il Grande Torino in occasione dell'incontro disputato al Filadelfia il 1\u00ba giugno 1947 e vinto dai granata per 5 a 3\nViene quindi ceduto al in Serie B, dove disputa una buona stagione, al termine della quale ritorna nel massimo campionato grazie al passaggio alla . Con i gigliati disputa due stagioni, senza riuscire ad imporsi come titolare fisso (30 presenze complessive) dopodich\u00e9 viene ceduto al in Serie C. Conclude quindi la carriera da calciatore in societ\u00e0 toscane nei campionati minori.\nIn carriera ha totalizzato complessivamente 48 presenze ed una rete in Serie A, e 30 presenze ed una rete in Serie B.\nAllenatore.\nTra le molte esperienze da allenatore si segnalano le cinque promozioni dalla Serie C alla Serie B con il Prato nella stagione 1959-60, l' nel 1965-66, il nel 1967-68, la nel [1969-70 ed il nel 1975-76. Fu poi, sempre in Serie C, alla guida della tra 1970 e il 1972 ottenendo un secondo ed un terzo posto. Ha inoltre guidato il nel 1964, il nel 1965 ed il in due riprese, prima nel 1973 poi nel 1975 con un intervallo, nel 1974 in cui allen\u00f2 il e quindi al nel 1978. In seguito scese in Serie C2 tornando a Prato nel 1979 e poi a nel 1980, per poi conquistare la promozione al Campionato Interregionale con il e sfiorare una storica promozione in Serie C2 nel 1981-82.\nMeucci, nella sua singolare ed interessante carriera di allenatore, venne quindi considerato una sorta di \"mago\" della Serie C ma non riusc\u00ec mai ad andare significativamente oltre questa categoria: infatti quando fu confermato in Serie B dalle squadre neopromosse, Prato, Arezzo e Rimini, non ebbe particolare fortuna. \nDi carattere non facile, a tratti duro, fu considerato un autentico sergente di ferro, scaramantico al punto che, se si convinceva che un abito gli portasse fortuna, seguitava ad indossarlo per diverse domeniche sino a quando i risultati si rivelavano positivi."}
{"id": "1770674", "revid": "767487", "url": "https://it.wikipedia.org/wiki?curid=1770674", "title": "Regno di Baguirmi", "text": "Il regno di Baguirmi, anche conosciuto come sultanato di Baguirmi, fu un regno islamico o sultanato che esistette come stato indipendente fra il 1522 e il 1897 a sud-est del lago Ciad, nell'Africa centrale.\nNacque a sudest dell'Impero Kanem Bornu. Il primo regnante fu lo Mbang (\"re\") Birni Besse.\nPi\u00f9 tardi il suo regno conquist\u00f2 l'impero Bornu. Sotto il regno di Abdullah IV (1568-1608) venne adottata la religione islamica e lo stato divenne un sultanato, adottandone procedure giuridiche e amministrative.\nIl titolo di Mbang fu usato a lungo con quello di Sultano.\nFurono costruite una corte e un palazzo a Mass\u00e9nya, la capitale."}
{"id": "1770676", "revid": "587663", "url": "https://it.wikipedia.org/wiki?curid=1770676", "title": "Steam beer", "text": "La Steam \u00e8 una birra dal perlage robusto e persistente fatta principalmente attraverso la fermentazione di lieviti per lager a temperature di fermentazione per ale.\nCon essa ci si pu\u00f2 riferire a:\nLa classica birra steam, associata a San Francisco e al litorale ovest degli Stati Uniti, veniva fermentata con il lievito della lager senza l'uso della refrigerazione. Era un processo improvvisato, probabilmente non caratterizzato da un preciso bisogno, databile persino ai primi tempi del Gold Rush. Veniva considerata una birra poco costosa e di bassa qualit\u00e0, come indicato dalle testimonianze bibliografiche dell'epoca.\nIl nome \"steam beer\" sembrerebbe correlato alla pratica di fermentazione usata a San Francisco nel XIX secolo. La birra, infatti, era raffreddata sui tetti delle case sfruttando l'aria gelida della notte. Il vapore (\"steam\" in inglese) generato dai fermentatori aperti avrebbe dato origine al soprannome di questo particolare tipo di birra.\nL'attuale steam beer, riconosciuta correttamente dagli appassionati come birra comune della California, venne inizialmente prodotta da Anchor Brewing Company, che protesse il marchio di fabbrica \"Steam beer\" nel 1981. Anche se l'azienda di oggi continua la sua produzione con una piccola fabbrica che gi\u00e0 dagli anni cinquanta rendeva birra tradizionale a vapore, la Anchor steam beer \u00e8 una lager non pastorizzata e filtrata. L'azienda non ritiene che vi sia nessuna somiglianza tra la versione classica e quella di met\u00e0 novecento."}
{"id": "1770678", "revid": "54354", "url": "https://it.wikipedia.org/wiki?curid=1770678", "title": "Impero Kanem Bornu", "text": ""}
{"id": "1770679", "revid": "110157", "url": "https://it.wikipedia.org/wiki?curid=1770679", "title": "Paolo Conte (album 1975)", "text": "Paolo Conte \u00e8 il secondo album del cantautore Paolo Conte.\nIl disco.\nA un anno di distanza dal primo 33 giri, Paolo Conte ne incide un secondo, ancora omonimo, e sempre curato da Lilli Greco per la produzione. Lo staff dell'album \u00e8 lo stesso del precedente, ed anche in questo caso la copertina riproduce un disegno del cantautore. Per questi motivi, comprese le strumentazioni ancora scarne e le registrazioni in presa diretta, questo secondo LP \u00e8 considerato una sorta di omologo del primo.\nTutti i testi e le musiche sono di Paolo Conte. Le canzoni sono tutte nuove, anche se un brano, \"Genova per noi\", era uscito poco prima nella versione di Bruno Lauzi (in un album dal titolo omonimo). \"Genova per noi\" diventer\u00e0 in ogni caso un evergreen di Conte, che la riproporr\u00e0 molto spesso dal vivo; famose anche \"La Topolino amaranto\", \"Chi siamo noi?\" e \"Avanti, bionda\", di cui vengono inserite due versioni differenti, rispettivamente in apertura e chiusura del disco.\nDa ricordare poi \"La ricostruzione del Mocambo\", prosieguo di \"Sono qui con te sempre pi\u00f9 solo\" nel primo disco, e ad essa strettamente simile, oltre che nei temi trattati (\u00e8 il secondo capitolo della cosiddetta \"saga del Mocambo\"), anche nell'arrangiamento e nel testo.\nL'album \u00e8 stato registrato negli studi \"Format\" di Torino, di propriet\u00e0 del maestro Happy Ruggiero; Ruggiero \u00e8 quindi anche tecnico del suono, con Giancarlo Fracasso e Danilo Pennone.\nTra i musicisti spiccano, oltre allo stesso Pennone (chitarrista in uno dei pi\u00f9 noti gruppi beat torinesi, I Ragazzi del Sole), anche il sassofonista venariese Walter Negri, proveniente dai Living Life, Marcello \"Spooky\" Quartarone dei Circus 2000, impegnato al sitar, i batteristi Armandino Atzori e Louis Atzori, figlio di Armandino e anch'egli nei Ragazzi del Sole. Ritroviamo poi il Duo Fasano nelle vesti di coriste per \"La ricostruzione del Mocambo\".\nAnche questo album non conobbe un grande riscontro commerciale, tuttavia molte delle canzoni contenute diventarono, come si \u00e8 detto, tra le pi\u00f9 note dell'avvocato astigiano, e negli anni sono state incise anche da altri interpreti.\nNel 1988 l'album \u00e8 stato ristampato in CD.\nTracce.\nLATO A\nLATO B\nMusicisti.\nNel retro di copertina dell'album i musicisti sono in realt\u00e0 suddivisi canzone per canzone; per motivi di comodit\u00e0 sono stati qui invece riportati tutti insieme"}
{"id": "1770681", "revid": "767487", "url": "https://it.wikipedia.org/wiki?curid=1770681", "title": "Konstantin Zyrjanov", "text": "Carriera.\nClub.\nCon il club di San Pietroburgo ha vinto la Prem'er-Liga 2007 e la Coppa UEFA 2007-2008, realizzando anche un gol nella finale contro i Rangers giocata nel City of Manchester Stadium.\nNazionale.\nViene convocato per il , durante il quale sigla anche il gol-partita nell'incontro -Russia.\nL'8 giugno 2012 esordisce da titolare agli Europei nella partita contro la Repubblica Ceca (4-1)."}
{"id": "1770682", "revid": "320578", "url": "https://it.wikipedia.org/wiki?curid=1770682", "title": "Konstantin Zyrianov", "text": ""}
{"id": "1770684", "revid": "6923", "url": "https://it.wikipedia.org/wiki?curid=1770684", "title": "Powerset", "text": "Powerset \u00e8 un'impresa con sede a San Francisco in California (USA), facente parte della Microsoft.\nLavora allo sviluppo di un motore di ricerca con il linguaggio naturale per internet.\nL'intenzione \u00e8 di competere con Google e Yahoo, il motore agirebbe tramite domande dell'utente anzich\u00e9 con parole chiave.\nLa sostanziale differenza tra Powerset e Google, per esempio, \u00e8 che la domanda si formula normalmente (es: Chi \u00e8 Barack Obama?), come se si stesse parlando con una persona, mentre con un tradizionale motore di ricerca i risultati di questa interrogazione sarebbero scarsi."}
{"id": "1770688", "revid": "339392", "url": "https://it.wikipedia.org/wiki?curid=1770688", "title": "Ketos", "text": ""}
{"id": "1770690", "revid": "1543377", "url": "https://it.wikipedia.org/wiki?curid=1770690", "title": "Dendrimero", "text": "I dendrimeri sono una classe di composti macromolecolari polimerici monodispersi, ovvero costituiti da una sola specie chimica, perlopi\u00f9 ottenuti da monomeri del tipo formula_1, dove generalmente formula_2 o formula_3. La natura dei monomeri forma strutture iper-ramificate di forma globulare e costruite in modo iterativo. Questa che \u00e8 la caratteristica principale, porta alla crescita non lineare del composto in cui, il numero delle unit\u00e0 monomeriche aggiunte ad ogni iterazione \u00e8 doppia se formula_2, tripla se formula_5 e cos\u00ec via.\nIl nome deriva dal termine greco \"\u03b4\u03b5\u03bd\u03b4\u03c1\u03bf\u03bd\", che significa albero. Sono sinonimi: arborols, molecole a cascata, cellule monomolecolari, frattali molecolari.\nStoria.\nI primi dendrimeri furono sintetizzati:\nNel 1990 una sintesi convergente fu introdotta da Fr\u00e9chet.\nSi ebbe quindi una esplosione di interesse scientifico per i dendrimeri, come conseguenza della loro architettura molecolare unica. Sono stati infatti prodotti pi\u00f9 di 5000 articoli e brevetti, pubblicati dalla fine del 2005.\nTipi di molecole ramificate.\nIn una definizione generale, i dendrimeri sono molecole altamente ramificate, caratterizzate dalla loro perfezione strutturale, basata sulla valutazione della simmetria e della polidispersione.\nSotto il nome di dendrimeri si considerano dunque varie specie di molecole: i dendrimeri propriamente detti, i \"dendroni\", che contengono un gruppo terminale chiamato punto focale, i \"polimeri dendronizzati\", i \"polimeri multiramificati\" e i \"polimeri a spazzola\". Nelle pubblicazioni si incontrano spesso i termini \"dendrimero\" e \"dendrone\" come fossero sinonimi.\nLe molecole dendritiche possono essere grossolanamente divise in specie a basso peso molecolare e specie ad alto peso molecolare.\nLa prima categoria include sia i dendrimeri che i dendroni, mentre la seconda comprende polimeri \"dendronizzati\", polimeri \"multiramificati\" e i polimeri \"a spazzola,\" trattasi di polimeri composti da una catena centrale con pi\u00f9 polimeri attaccati ai lati come ramificazioni.\nPropriet\u00e0 ed applicazioni.\nLe propriet\u00e0 dei dendrimeri sono guidate dai gruppi funzionali presenti sulla superficie molecolare. La capsula dendritica permette l'isolamento del sito attivo, una struttura che mima la struttura del sito attivo nei biomateriali, in quanto le impalcature dendritiche separano le funzioni interne dalle esterne.. Per esempio un dendrimero pu\u00f2 essere idrosolubile quando i suoi gruppi esterni sono idrosolubili come ad esempio un gruppo carbonio. \u00c8 teoricamente possibile strutturare un dendrimero idrosolubile con un interno idrofobico, che possa trasportare al suo interno un farmaco idrofobico.\nUn'altra caratteristica \u00e8 che il volume dei dendrimeri aumenta quando assumono una carica positiva. Ci\u00f2 accade in virt\u00f9 della loro alta densit\u00e0. Questa qualit\u00e0 potrebbe essere utilizzata per formare sistemi di distribuzione di farmaci (in inglese \"drug delivery system\" o \"DDS\") che portino direttamente il farmaco nelle zone desiderate.\nMolecole foto-attive.\nL'interno di un dendrone ha un unico ambiente chimico, in virt\u00f9 della sua alta densit\u00e0. In conseguenza di ci\u00f2 si \u00e8 scoperto che l'azobenzene \u00e8 fotoisomerizzato da un debolissimo raggio infrarosso, se incluso in un dendrimero. Ci\u00f2 ha portato a scoprire dendrimeri con un core di porfirine che assorbono luce ed eseguono la fotosintesi artificialmente. In aggiunta, lo sviluppo di LED organici \u00e8 stato studiato da ricercatori di tutto il mondo.\nSintesi.\nCi sono due metodi per sintetizzare i dendrimeri: la sintesi divergente e la sintesi convergente.\nLa sintesi divergente, assembla la molecola, partendo dal core, estendendosi radialmente verso la periferia; la sintesi convergente parte dalla periferia e procede verso l'interno.\nAttualmente, per proteggere il sito attivo, sono necessari un alto numero di passaggi durante sintesi dei dendroni. Esistono quindi degli ostacoli a produrne grandi quantit\u00e0. Attualmente l'unico produttore di dendrimeri in quantit\u00e0 misurabili intorno al kg \u00e8 Dendritech."}
{"id": "1770696", "revid": "767487", "url": "https://it.wikipedia.org/wiki?curid=1770696", "title": "Nathan Stubblefield", "text": "\u00c8 stato dichiarato che avesse inventato la radio prima di Nikola Tesla, Aleksandr Stepanovi\u010d Popov o Guglielmo Marconi, ma i suoi dispositivi sembrano lavorare sull'induzione di frequenze audio (creando disturbi vicino al campo) piuttosto che sulla radiazione di radio frequenza per le telecomunicazioni per trasmissioni radio. Sebbene al tempo vi fossero esperimenti di altri contemporanei come William Preece, egli \u00e8 stato proposto come uno dei pretendenti all'invenzione della telefonia senzafili, o per le trasmissioni senza fili della voce umana."}
{"id": "1770697", "revid": "125843548", "url": "https://it.wikipedia.org/wiki?curid=1770697", "title": "Durini", "text": "I Durini sono una delle famiglie storiche della nobilt\u00e0 milanese.\nI Durini furono una famiglia nobile di mercanti in seta e banchieri, Decurioni di Como sin dal 1000, che acquist\u00f2 il titolo di Conte di Monza nel 1648 dagli ultimi eredi della nobile famiglia de Leyva.\nStoria.\nOrigini.\nAppartenenti alla nobilt\u00e0 comasca col titolo di Decurioni di Como gi\u00e0 intorno al 1000, si affermano con la mercatura, dapprima a Como e successivamente a Milano dove agiscono agli inizi del XVII secolo esercitando anche l'attivit\u00e0 di banchieri.\nXVII secolo.\nCrescono rapidamente d'importanza arrivando a finanziare la corona spagnola. Nel 1644 danno inizio alla costruzione del loro palazzo di famiglia in Milano, incaricando del progetto l'architetto Richini.\nConti Monza.\nIl 6 marzo 1651 succedono al titolo e al dominio della contea di Monza ai De Leyva.\nIn Monza danno un importante impulso all'arte alla cultura e alla politica finanziaria e amministrativa della citt\u00e0 emanano leggi per incremetare il commercio e l'artigianato con sgravi fiscali allo scopo di risollevare Monza da l'oppressione e la povert\u00e0 lasciata dai troppo esosi governanti spagnoli, scelgono gli artisti per la campagna di affreschi della cattedrale San Giovanni Battista, gli stessi artisti voluti da Giovanni Battista I Durini, I conte di Monza per la decorazione del palazzo Durini di Milano, il Nuvolone, Castellino, i Procaccini e pi\u00f9 tardi il Legnanino e Sebastiano Ricci a cui Gian Giacomo III Durini commissiona la grande tela rappresentate Teodolinda che fonda la basilica di Monza, sempre all'interno del duomo si trovano le tombe della famiglia Durini sotto la Cappella oggi chiamata Zavattari dal nome della famiglia di artisti che ne affrescarono le pareti raccontando la vita di Teodolinda, in origine la cappella era dedicata a San Giacomo patrono le famiglia feudataria insieme a San Giovanni Battista, originariamente arricchita da un importante altare barocco opera dello scultore Giuseppe Rusnati e progettato da l'architetto Francesco Maria Ricchino (autore del Palazzo Durini di Milano e della Villa Durini a Monza San Giacomo), Giuseppe Rusnati e un altro artista caro ai Durini di cui troviamo l'opera in altri sepolcri dei Durini a Milano presso Sant'Angelo.\nIn Monza l'antico Grande palazzo della famiglia feudataria prima de Leyva e poi Durini si trovava nella piazza del Mercato, attuale piazza Trento e Trieste, il palazzo Durini fu demolito per lasciare il posto a l'attuale palazzo Comunale ai principi del Novecento. Altro edificio di grande importanza architettonica e anche la Villa Mirabello voluta da Giovanni Battista I Durini, I conte di Monza nella prima met\u00e0 del Seicento, ampliata poi da Giuseppe I su disegno dall'architetto Gerolamo Quadrio, Giuseppe Durini comincia a comprare i possedimenti circostanti per creare dei fastosi giardini alla francese, comincia cos\u00ec il primo nucleo dell'attuale parco di Monza, il pi\u00f9 grande parco cinto del mondo all'interno di un contesto urbano. Ereditata dal cardinale Angelo Maria Durini la villa si amplier\u00e1 ulteriormente aggiungendo un'altra villa, Mirabellino, collegata alla precedente da un viale prospettico, le due ville diventeranno un centro mondano e culturale di grande rilievo per la Lombardia del XVIII secolo.\nCorte asburgica a Monza.\nLa presenza in Monza di un personaggio di cos\u00ec grande rilevo sociale, culturale e per di pi\u00f9 Principe della Chiesa come il cardinale Angelo Maria Durini non passava innosservato agli occhi di Maria Teresa d'Austria che cercava un posto strategicamente adatto per installarci la propria corte. La presenza della famiglia Durini e della sua corte colta e illuminata fu determinante per la scelta della sovrana di edificare la nuova residenza asburgica.\nVari membri della famiglia fanno edificare varie ville: Villa Mirabello, Villa Mirabellino, Villa Durini \"la grassa\" e villa San Giacomo, restaurano l'antico castello di Monza che poi nei primi dell'Ottocento trasformano in villa progettata dal architetto Carlo Amati mentre ad Arcore posseggono Villa La Cazzola dal 1630 circa al 1892 e un'altra a Merate oggi castello Prinetti, dove soggiorn\u00f2 il cardinale Angelo Maria Durini quando ricevette la commenda della locale abbazia di San Dionigi. \nXVIII secolo.\nGian Giacomo III Durini (1717-1794) tra le altre carice fu sprintendente del Regio Ducal Teatro, questo teatro verr\u00e1 distrutto da un incendio nel 1776, Gian Giacomo III Durini verr\u00e0 scelto dalla nobilt\u00e0 milanese affinch\u00e9 tratti con il governo austriaco e l'imperatrice Maria Teresa a lui molto vicina, per la costruzione di un nuovo Teatro, che sar\u00e0 il Teatro alla Scala. Il figlio di lui Antonio Durini (1770-1850), fu il primo podest\u00e0 di Milano.\nEpoca recente.\nNella storia milanese troviamo esponenti della famiglia Durini non solo nella finanza, nella politica, ma anche in diplomazia, governo della citt\u00e0 di Milano e nella carriera ecclesiastica, come il cardinale Angelo Maria Durini (1725-1796), e nell'arte con Alessandro Durini (1818-1892).\nLa famiglia \u00e8 ancora oggi fiorente.\nAlbero genealogico della famiglia Durini.\nSono riportati i membri titolati della famiglia.\nPalazzo Durini.\nIl Palazzo Durini si trova a Milano, nella via omonima che congiunge piazza San Babila a largo Augusto ed occupa l'antica Cantarana di Porta Tosa, contrada tra il Verziere e San Babila. Viene comperato nel 1921 o 1922 da Senatore Borletti, a patto di lasciare nel palazzo Paolina Durini vita natural durante; viene restaurato sommariamente dall'architetto Piero Portaluppi tra il 1920 e il 1923 e, alla morte di Paolina nel 1925, viene venduto ai Caproni di Taliedo.\nDopo la morte di Gianni Caproni nel 1957 il palazzo venne affittato; nel 1963 ospitava il centro culturale Durini, voluto da Aldo Borletti, dotato di un teatro e di una biblioteca; dal 1997 al 2009 una parte di Palazzo Durini ha ospitato la sede e gli uffici dell'Inter."}
{"id": "1770700", "revid": "1543377", "url": "https://it.wikipedia.org/wiki?curid=1770700", "title": "Giffoni Valle Piana", "text": "Giffoni Valle Piana (\"Jifuni\" in dialetto locale) \u00e8 un comune italiano di abitanti della provincia di Salerno in Campania. Il nome del comune identifica la frazione Mercato, nella quale si trova il Municipio; conseguentemente si tratta di un comune sparso.\nGeografia fisica.\nGiffoni Valle Piana sorge alle falde del monte Licinici e ospita la sorgente del Picentino e la vetta del Monte Accellica.\nGiffoni Valle Piana dista circa 20\u00a0km da Salerno. Inoltre Giffoni Valle Piana fa parte della Comunit\u00e0 montana Monti Picentini e sul suo territorio si estende l'omonimo parco.\nOrigini del nome.\nIl nome si presta a varie interpretazioni: secondo alcuni deriverebbe da \"Junonis Phanum\", per la presenza di un tempio dedicato a Giunone sul quale \u00e8 stata edificata la basilica di Santa Maria a Vico, secondo altri dal verbo greco \"foneo\", nel significato di mandar suoni, secondo altri ancora da \"genus furis\", ossia \"terra di gente furfante e ribelle\", mentre Valle Piana deriva dalle sue caratteristiche geografiche.\nStoria.\nLa sua storia appare intimamente legata, cos\u00ec come avvenuto per gli altri centri dei Monti Picentini, alle vicende di cui fu protagonista la citt\u00e0 di Picentia, fondata da una parte della popolazione picena, costretta all'emigrazione dopo essere stata sconfitta dai Romani intorno al 268 a.C., nella valle del Picentino.\nL'ostilit\u00e0 dei Piceni li port\u00f2 a schierarsi con i Cartaginesi contro i Romani i quali, battuto Annibale, decisero di distruggere nel 201 a.C. Picentia. I Picentini insorsero nuovamente durante la guerra sociale dell'89 a.C., ma furono nuovamente sconfitti e stavolta furono costretti ad abbandonare Picentia, rasa al suolo definitivamente, e vivere in piccoli villaggi sulle zone collinari circostanti, che sarebbero poi diventati gli odierni paesi di San Cipriano Picentino, San Mango Piemonte, Montecorvino Rovella, Montecorvino Pugliano, Faiano e Giffoni Sei Casali, oltre che Giffoni Valle Piana.\nIn particolare i casali che oggi costituiscono questi ultimi due comuni si riunirono nello Stato di Giffoni, che dalla met\u00e0 del XVI secolo al 1808 incorporava pure l\"Universitas\" di Gauro, divenuta prima frazione di Giffoni Valle Piana (1808) e poi passata al comune di Montecorvino Rovella (1815). La regione detta Stato di Giffoni fu contea longobarda, e nel 1066 il feudo era in possesso Guaimaro, nipote del principe di Salerno.\nIn tempi medioevali, la dorsale principale dei Monti Picentini faceva da confine tra i ducati longobardi di Benevento e Salerno. Numerosi sono i ruderi di fortini longobardi sulle cime strategiche per il controllo dei valichi, tra cui il castello di Terravecchia.\nTra gli eventi storici che hanno interessato questo territorio, va ricordata l'elevazione a diocesi dello Stato di Giffoni avvenuta per volere del papa Clemente VII nel concistoro del 6 marzo 1531. Il papa trasform\u00f2 in cattedrale la chiesa dell'Annunziata e nomin\u00f2 primo vescovo Innico d'Avalos, vescovo di Aquino. A tale decisione si oppose in maniera talmente energica il cardinale Ridolfi, arcivescovo di Salerno, che la Santa Sede dovette revocare la sua decisione.\nIn epoca angioina appartenne al conte Andria, quindi a Giacomo di Brussone e Giacomo D'Aquino. Poi fu concesso da Ladislao a sua madre Caterina di Durazzo e poi al marchese del Vasto; nel 1508 a Ferdinando d'Avalos d'Aquino, marchese di Pescara. Nel 1602 fu concesso a Matteo Capua, principe di Conca e in seguito pervenne nel 1700 ai Doria, principi di Menfi. Lo stato di Giffoni si disgreg\u00f2 nel 1808.\nDal 1811 al 1860 ha fatto parte del circondario di San Cipriano, appartenente al distretto di Salerno del Regno delle Due Sicilie. Dal 1860 al 1927, durante il Regno d'Italia, ha fatto parte del mandamento di San Cipriano, appartenente al circondario di Salerno.\nSociet\u00e0.\nEvoluzione demografica.\nDal 2001 al 2010 la popolazione di Giffoni Valle Piana \u00e8 salita del 10%, anche il numero di famiglie, di conseguenza, \u00e8 aumentato e in questo modo aumentano ancora di pi\u00f9 le nascite, rendendo Giffoni un paese molto giovane e moderno. Alla fine del 2010 il numero delle famiglie era .\nNel 2010 la natalit\u00e0 \u00e8 stata del 9,3 e la mortalit\u00e0 del 7,3 pi\u00f9 un migratorio del +5,2 che ha attestato una crescita del 7,1 (calcolato per mille abitanti), quindi un aumento di quasi 100 persone in un anno.\nNel 2007 la popolazione era divisa in: 16,2% dai 0 ai 14 anni, 68,5% dai 15 ai 64, 15,4% dai 65 in poi. L'et\u00e0 media era di 38 anni.\nAnche i cittadini stranieri stanno costantemente aumentando, nel 2005 i cittadini stranieri erano 125, nel 2009 invece erano aumentati a 333, quindi pi\u00f9 che raddoppiati.\nInoltre Giffoni Valle Piana ha una delle pi\u00f9 alte percentuali di nuclei familiari, e quindi una delle pi\u00f9 basse percentuali di divorziati nella provincia di Salerno, infatti su persone solo 86 sono divorziate (quindi 43 coppie) mentre pi\u00f9 di sono sposati.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno.\nUna delle reliquie pi\u00f9 importanti della cristianit\u00e0, la Sacra Spina, \u00e8 conservata a Giffoni Valle Piana, dove \u00e8 oggetto di un'antica devozione. La Spina Santa, \u00e8 stata staccata dalla corona che cinse il capo di Cristo sulla Croce ed \u00e8 giunta nel cuore dei Monti Picentini nel medioevo.\nConservata per secoli a Costantinopoli dove l'aveva portata Sant'Elena, la corona venne trasferita a Parigi il 2 agosto 1239 da Luigi IX. Una delle sue spine, alla fine del XIV secolo, venne donata da Carlo IV al cardinale Leonardo Rossi che la port\u00f2 al suo paese natale: Giffoni. Leonardo De Rossi da Giffoni fu una figura notevole della Chiesa del XIV secolo. Francescano, professore dello studio generale di San Lorenzo Maggiore a Napoli e dell'Universit\u00e0 di Cambridge, venne eletto Ministro generale dell'Ordine dei Frati Minori dal capitolo di Tolosa del 1373. Oper\u00f2 durante lo scisma d'occidente e venne nominato cardinale dall'antipapa Clemente VII, titolo di cui fu poi spogliato da Papa Urbano VI che, anni dopo, lo avrebbe confermato nel cardinalato.\nLa Spina Santa \u00e8 stata custodita nel convento di San Francesco fino al 1808, anno della sua soppressione, dopo pochi mesi dalla quale venne affidata alla chiesa dell'Annunziata che la custodisce ancora oggi. La Santa Reliquia viene esposta ai fedeli i venerd\u00ec di marzo ed il Venerd\u00ec santo. Secondo la tradizione, dopo la solenne processione dell'ultimo venerd\u00ec di marzo, che mobilita tutti i fedeli e che rappresenta uno dei momenti pi\u00f9 importanti nella vita della comunit\u00e0 locale, la Sacra Spina, esposta al bacio dei fedeli, si tinge miracolosamente di rosso sangue.\nCultura.\nEventi.\nIl paese \u00e8 molto noto per il Giffoni Film Festival rassegna pi\u00f9 importante al mondo per la cinematografia per ragazzi, fondata nel 1971 dall'allora diciottenne Claudio Gubitosi.\nLa cittadina ospita anche nel mese di agosto una rassegna teatrale denominata Giffoni Teatro. Di notevole importanza \u00e8 la \"Mostra Internazionale d'Arte Presepiale\" che ogni anno nel periodo natalizio ospita presepi provenienti dalla Campania, da altre regioni italiane e dall'estero.\nEconomia.\nL'economia di Giffoni Valle Piana \u00e8 abbastanza varia; si basa su parecchie aziende che sorgono soprattutto nella frazione di Santa Maria a Vico e in quella di Chieve, poi \u00e8 sviluppata anche l'agricoltura con la tipica Nocciola di Giffoni. Ha molti impiegati anche l'organizzazione del Giffoni Film Festival, il settore amministrativo e quello commerciale.\nLa ricchezza di Giffoni Valle Piana \u00e8 in piena crescita come risulta dai recenti dati del ministero dell'economia, infatti i contributi IRPEF e i dichiarati IRPEF sono in forte rialzo, quindi mentre nel 2006 c'erano 3.995 lavoratori con reddito (34.6% pop.), nel 2010 sono passati a 4.610 (38,4% pop.), il reddito medio dei cittadini \u00e8 salito da 13.794\u00a0\u20ac annui (nel 2006) a 17.415\u00a0\u20ac annui (nel 2010).\nTurismo.\nLa prima fonte di turismo \u00e8 sicuramente il Giffoni Film Festival che attira ogni anno migliaia di persone da tutto il mondo. Per il resto, venendo da Salerno, la prima frazione che s'incontra \u00e8 Santa Maria a Vico, distante circa 4\u00a0km dal capoluogo, il cui nome deriva dall'antico tempio pagano dedicato a Giunone Argiva, costruito con otto colonne sormontate da capitelli corinzi, trasformato in tempio paleocristiano a croce greca in epoca bizantina; monumento di inestimabile valore storico ed artistico.\nNella zona Piani, alle pendici del monte Acellica, oggi parte del Parco regionale Monti Picentini, vi \u00e8 la grotta dello Scalandrone, antico rifugio di briganti, luogo paradisiaco per gli amanti di speleologia. Ai piedi del monte Pettine si trovano invece i resti di una miniera di ittiolo.\nAgricoltura.\nIl prodotto tipico \u00e8 la Nocciola di Giffoni, che gode del marchio IGP.\nUn altro prodotto tipico \u00e8 l'olio chiamato Colline Salernitane.\nAmministrazione.\nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente, solo per ha 7.368, \u00e8 il Consorzio di bonifica in Destra del fiume Sele.\nSport.\nCalcio.\nGiffoni possiede una squadra di calcio, la \"U.S. Giffonese\" (fondata nel 1964), che attualmente milita nel campionato regionale di Promozione, anche se in passato ha partecipato a 10 campionati di Eccellenza. In Prima Categoria invece troviamo il \"Santa Maria 2012\", squadra della frazione Santa Maria a Vico sorta nel 2012 sulle ceneri del \"Real Santa Maria\", e in Seconda Categoria lo \"Sporting Giffoni\", fondato nel 2017. In passato per anni hanno militato in Prima Categoria la \"Virtus Giffoni\" e in Seconda Categoria il \"F.C. Chieve\" (fraz. Chieve) e l\"Atletico Vignadonica\" (rione Vignadonica). Le scuole calcio presenti sul territorio comunale sono l\"A.S.D. Giffoni Salvatore Anselmo\" e la \"Virtus Junior Giffoni\". L'impianto cittadino \u00e8 lo \"Stadio Comunale \"Giuseppe Troisi\"\" (2000 posti), sito in via Cappuccini.\nCiclismo.\nIl 10 maggio 2005 la 3\u00aa tappa del Giro d'Italia 2005, partita da Diamante, si \u00e8 conclusa a Giffoni Valle Piana con la vittoria di Danilo Di Luca. Il giorno seguente la manifestazione ciclistica \u00e8 ripartita da Giffoni con destinazione Frosinone. In precedenza Giffoni aveva gi\u00e0 ospitato la partenza dell'8\u00aa tappa del Giro d'Italia 2004, la Giffoni-Policoro.\nPallavolo.\nAttualmente la societ\u00e0 ha rimodulato la propria organizzazione avviando il \"Progetto Pallavolo a Scuola\", ovvero un percorso di avviamento alla pallavolo nell'Istituto Comprensivo Fratelli Linguiti e, dopo due anni di partecipazione con la formazione maschile in Serie D (per la prima volta nella storia cittadina) ha deciso per la stessa di non partecipare per l'anno sportivo 2017/18 a campionati agonistici, mentre la formazione femminile milita in Prima Divisione (rinunciando al diritto a partecipare alla Serie D), l'allenatore della compagine femminile \u00e8 Gianluca Sorgente. Dal 2012 l'Associazione organizza nella frazione San Giovanni un torneo di livello provinciale di \"pallavolo a 4\" denominato GREEN VOLLEY. Il Presidente fin dalla sua fondazione \u00e8 Vincenzo Cavaliero, il vice-Presidente Gianluca Sorgente il direttore sportivo Carmine Marino."}
{"id": "1770701", "revid": "287204", "url": "https://it.wikipedia.org/wiki?curid=1770701", "title": "Thrain", "text": ""}
{"id": "1770703", "revid": "104458", "url": "https://it.wikipedia.org/wiki?curid=1770703", "title": "Protogermanico", "text": ""}
{"id": "1770706", "revid": "1833487", "url": "https://it.wikipedia.org/wiki?curid=1770706", "title": "Lauro M\u00fcller (Santa Catarina)", "text": "Lauro M\u00fcller \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama. Il nome celebra l'ingegnere militare e politico di origine tedesca (renana) Lauro Severiano M\u00fcller legato al centro, fondato e abitato originariamente da immigrati italiani."}
{"id": "1770712", "revid": "205250", "url": "https://it.wikipedia.org/wiki?curid=1770712", "title": "Fran\u00e7ois Chauvon", "text": "Di questo compositore francese dell'epoca barocca si sa molto poco. Per certo si sa che fu allievo di Fran\u00e7ois Couperin e che pubblic\u00f2, accanto a raccolte per voce e per altri strumenti ormai gi\u00e0 affermati nella musica colta quali il flauto traversiere e l'oboe, composizioni per strumenti originari della musica popolare quali la mousette (cornamusa) e la vielle (ghironda)."}
{"id": "1770714", "revid": "767487", "url": "https://it.wikipedia.org/wiki?curid=1770714", "title": "Distretto di Hardoi", "text": "Hardoi \u00e8 un distretto dell'India di 3.397.414 abitanti. Capoluogo del distretto \u00e8 Hardoi."}
{"id": "1770716", "revid": "113281549", "url": "https://it.wikipedia.org/wiki?curid=1770716", "title": "Casa museo di Monticello Amiata", "text": "La casa museo di Monticello Amiata \u00e8 un museo etnografico situato nella frazione di Monticello Amiata, nel comune di Cinigiano (GR).\nStoria.\nIl progetto per un museo che contenesse strumenti e attrezzi locali del passato contadino nacque per la prima volta all'inizio degli anni ottanta, quando su iniziativa della Pro Loco di Monticello venne allestita nell'ottobre 1981 una mostra che esponeva oggetti legati alla lavorazione delle castagne, in occasione dell'annuale festa della castagna. Nelle edizioni degli anni successivi, gli abitanti del paese misero a disposizione spontaneamente altri oggetti, utensili, strumenti di lavoro e di uso domestico e quotidiano, che continuarono ad essere proposti in esposizioni temporanee nel circuito della festa. L'idea di una mostra permanente divenne realt\u00e0 quando, nel 1986, furono individuate all'interno del vecchio palazzo comunale alcune stanze che conservavano le originarie caratteristiche di un'abitazione ottocentesca. Nei due anni seguenti il Comune di Cinigiano, con la collaborazione dell'associazione culturale \"Casa Museo\", vi allest\u00ec il museo etnografico, ponendo particolare attenzione agli antichi mestieri legati alla lavorazione dell'olio e delle castagne, fino alla definitiva inaugurazione avvenuta nel 1989. Negli anni il museo \u00e8 stato ampliato a pi\u00f9 riprese ed \u00e8 stato realizzato inoltre un laboratorio didattico con biblioteca e archivi, oltre che percorsi naturalistici per la conoscenza del territorio circostante, come \"la via delle fonti\" e \"la via della castagna\". Dal 2005 il museo fa parte del \"Sistema museale Amiata grossetano\", cos\u00ec come del circuito provinciale \"Musei di Maremma\".\nEdificio.\nIl museo \u00e8 ospitato nelle stanze al piano terra del seicentesco ex-palazzo comunale di Monticello Amiata, nella centrale via Grande. Quando nel 1783 il granduca Leopoldo II sanc\u00ec il trasferimento della sede municipale a Cinigiano, l'edificio divenne sede del tribunale fino al 1837. Successivamente il fabbricato sub\u00ec alcune modifiche per essere adibito in parte ad abitazione (il piano terreno e i superiori) e in parte (il piano interrato) in ambiente lavorativo (frantoio).\nSale espositive.\nLe sale del museo si dispongono su due piani: il piano terra del palazzo (70\u00a0m\u00b2), diviso in tre stanze che ripropongono una tipica abitazione contadina ottocentesca (cucina, camera, magazzino), e il piano seminterrato (53\u00a0m\u00b2), con la stalla, l'antico frantoio e il deposito per i cereali.\nLa visita inizia al piano terra, dove \u00e8 ricostruita la cucina: il pavimento in cotto; un tavolo al centro della stanza, illuminato da una piccola lampadina a basso voltaggio, con due sedie impagliate; il camino a parete, sulla sinistra in fondo, elemento indispensabile per il sostentamento della famiglia e suggestione maggiore per ricreare l'ambiente quotidiano del focolare domestico; mensole, tavolini e scaffali in legno che espongono numerosi oggetti di vita locale, strumenti da cucina o da lavoro, come l'arcolaio \u2013 strumento utile per dipanare le matasse \u2013 o il macinino per l'orzo, il ferro da stiro a carbone, piatti e contenitori, il pentolone di rame incrostato dal nero di carbone, il catino per l'acqua, e infine il gitto, un foro che consentiva di scaricare rifiuti ed escrementi direttamente nella concimaia. Sulla sinistra si accede al magazzino, attualmente adibito a ripostiglio dove sono ospitati pi\u00f9 di trecento oggetti e utensili donati dagli abitanti del paese; sulla destra \u00e8 situata la camera da letto, dove \u00e8 conservato un letto in ferro, posto tra due piccole finestre, con un tavolino, una cassapanca, un comodino con base in marmo, un armadio a due ante e infine una piccola toilette; sopra al letto \u00e8 posta un'immagine votiva della Madonna di Val di Prata, santuario mariano situato alle pendici di Monticello Amiata.\nIl piano seminterrato, raggiungibile attraverso una scala posta a destra dell'ingresso, si presenta come un'unica grande stanza che pu\u00f2 essere suddivisa in tre ambienti differenti: il primo mostra un antico frantoio con macina in pietra, insieme ad altri strumenti di lavoro; il secondo \u00e8 dedicato alla trebbiatura, e sono cos\u00ec esposti altri strumenti e macchinari, come uno dei primi modelli di trebbiatrici a fermo; il terzo ambiente conserva la stalla per l'asino, forza motrice della macina del frantoio, e per il maiale, chiuso nel gabbiolo. Una piccola stanzetta, scendendo sulla sinistra, permette di raggiungere il pozzo interno da cui si attingeva l'acqua."}
{"id": "1770720", "revid": "339392", "url": "https://it.wikipedia.org/wiki?curid=1770720", "title": "Societ\u00e0 metallurgica italiana", "text": ""}
{"id": "1770721", "revid": "110157", "url": "https://it.wikipedia.org/wiki?curid=1770721", "title": "Cocal do Sul", "text": "Cocal do Sul \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama."}
{"id": "1770722", "revid": "765341", "url": "https://it.wikipedia.org/wiki?curid=1770722", "title": "Canto gregoriano", "text": "Il canto gregoriano \u00e8 un canto monodico e liturgico della tradizione occidentale. Fu elaborato a partire dall'VIII secolo dall'incontro del canto romano antico col canto gallicano nel contesto della rinascita carolingia. \u00c8 cantato ancor oggi, ed \u00e8 riconosciuto dalla Chiesa cattolica come \"canto proprio della liturgia romana\".\nCaratteristiche.\nIl canto gregoriano \u00e8 un canto liturgico, solitamente interpretato da un coro di voci maschili, da un solista chiamato cantore (\"cantor\") o spesso dallo stesso celebrante con la partecipazione di tutta l'assemblea liturgica ed \u00e8 finalizzato a sostenere il testo liturgico in latino.\nDeve essere cantato \"a cappella\", cio\u00e8 senza accompagnamento strumentale, poich\u00e9 ogni armonizzazione, anche se discreta, altera la struttura di questa armonizzazione .\nSi tratta di un canto omofono, pi\u00f9 propriamente monodico, \u00e8 una musica cio\u00e8 che esclude la simultaneit\u00e0 sonora di note diverse: ogni voce che lo esegue canta all'unisono.\nDal punto di vista del sistema melodico, il canto gregoriano \u00e8 di tipo modale e diatonico. I cromatismi vi sono generalmente esclusi, cos\u00ec come le modulazioni e l'utilizzo della sensibile. Le diverse scale impiegate con i loro gradi e i loro modi, sono chiamati \"modi ecclesiastici, scale modali\" o \" modi antichi\", in opposizione alle scale utilizzate in seguito nella musica classica tonale.\nIl suo ritmo \u00e8 molto vario, contrariamente alla cadenza regolare della musica moderna. Il ritmo, che nel canto gregoriano riveste un ruolo complesso, Nei passaggi salmodici o sillabici, il ritmo proviene principalmente dalle parole. Nei passaggi neumatici o melismatici, \u00e8 la melodia che diventa preponderante. Queste due componenti sono costantemente presenti.\n\u00c8 una musica recitativa che predilige il testo in prosa, che prende origine dal testo sacro e che favorisce la meditazione e l'interiorizzazione (\"ruminatio\") delle parole cantate. Il canto gregoriano non \u00e8 un elemento ornamentale o spettacolare che si aggiunge alla preghiera di una comunit\u00e0 orante, ma \u00e8 parte integrante ed efficace della stessa lode ordinato al servizio e alla comprensione della Parola di Dio. \u00c8 questo il significato pi\u00f9 profondo e intimo di questo genere musicale.\nOrigini del nome.\nIl nome deriva dal benedettino Gregorio Magno, papa dal 590 al 604, dottore della Chiesa, santo per cattolici ed ortodossi.\nSecondo la tradizione, egli raccolse e ordin\u00f2 i canti sacri in un volume detto \"Antiphonarius Cento\", la cui copia originale and\u00f2 persa durante le invasioni barbariche. Secondo una variante tradizionale di tale versione, egli dett\u00f2 il codice a un monaco, mentre era nascosto dietro un velo: il monaco, accorgendosi che Gregorio faceva lunghe pause nel corso della dettatura, sollev\u00f2 il velo e vide una colomba (segno della presenza dello Spirito Santo) che sussurrava all'orecchio del papa. Il codice gregoriano sarebbe quindi di derivazione divina.\nLa leggenda risale all'epoca carolingia, \u00e8 riportata da Paolo Diacono e ha dato ispirazione ad una nutrita serie di opere iconografiche medievali. Pi\u00f9 di recente, si \u00e8 messa in dubbio non solo l'origine miracolosa dell'antifonario, ma la stessa derivazione da Gregorio. Dalla carenza di testimonianze autografe dell'interesse di Gregorio per quello che riguarda l'impianto dell'uso della musica nel rito della messa, tranne una lettera generica in cui si parla del rito britannico, sono derivate altre ipotesi. Fra queste, vi \u00e8 quella secondo cui l'antifonario (e la storia della sua origine) sarebbero entrambi di origine carolingia (quindi databili quasi due secoli dopo la morte di Gregorio) e farebbero parte dello sforzo di unificazione del nascente Sacro Romano Impero: esistono infatti documenti che attestano i tentativi degli imperatori carolingi di unificare i riti franco e romano sotto il papato di Stefano II. Secondo questa ipotesi, attribuire la riforma a un miracolo che coinvolgeva un papa di grande fama come Gregorio sarebbe servito quale espediente per garantirne l'accettazione universale e incondizionata.\nStoria.\nA Gregorio Magno fu attribuita, dal suo biografo Giovanni Diacono (scomparso nell'anno 880) la prima compilazione di canti per la messa: Giovanni, infatti, riferisce che Gregorio \"antiphonarium centonem compilavit\", cio\u00e8 raccolse da pi\u00f9 parti e ordin\u00f2 un antifonario (libro di canti per la messa), che sarebbe poi passato alla tradizione come \"Antiphonarius cento\". Prima ancora di comprendere come avvenne tale opera di revisione e collazione e quale ruolo effettivo vi ebbe Gregorio, occorre indagare sul materiale preesistente. Tuttavia, se \u00e8 opinione generale che esistesse all'epoca un insieme di canti per la liturgia, nulla di preciso si conosce al riguardo per quanto attiene agli autori e alle epoche di composizione. Si tenga presente che fino al 700 non vi fu scrittura musicale ma sui testi si apposero dei convenzionali segni mnemonici per aiutare il cantore. Si ipotizza che nei tre secoli anteriori a Gregorio fosse diffusa la figura dell'autore-cantore, che ricorda il rapsodo dei tempi omerici: il canto veniva tramandato ed eseguito con l'aggiunta di varianti o con vere e proprie improvvisazioni.\nL'ambiente presso il quale si formavano questi ignoti \"artisti\" \u00e8 rappresentato dalla Schola cantorum, luogo dove la Chiesa ha preparato i propri cantori fin dai primi tempi (all'epoca di papa Damaso, morto nel 384, c'era gi\u00e0 una distinta schiera di diaconi esclusivamente dedicata a questo scopo). Similmente a quanto avveniva nelle scuole d'arte medievali, si pu\u00f2 parlare di un continuo lavoro collettivo, in cui si miscelavano qualit\u00e0 individuali e tradizione, stile personale e caratteristiche comuni al gruppo. La vocazione religiosa che era al fondo di tale attivit\u00e0 spiega inoltre perch\u00e9 l'individuo scomparisse nel rendere un servizio alla comunit\u00e0 e a Dio, tanto che l'arte attraverso la spiritualit\u00e0 si trasformava in preghiera: il nome di questi musicisti non \u00e8 giunto a noi perch\u00e9 essi non pensavano di lavorare per la propria fama ma per la gloria di Dio. Pertanto, rimane un solo nome, quello di papa Gregorio, a designare questi canti, che egli per primo ha fatto raccogliere e conservare, ma non sono suoi, cos\u00ec come non lo saranno quelli che verranno dopo di lui ma che, ugualmente, si chiameranno \"gregoriani\".\nIl ruolo di Gregorio.\nCome avviene generalmente per ogni periodo della storia della Chiesa, il nome di un pontefice riassume e contrassegna il lavoro di un'intera generazione. Ci\u00f2 vale anche - e forse in misura maggiore - per il periodo gregoriano, nel quale si riassume anche l'opera precedente e si d\u00e0 il nome a quanto avverr\u00e0 anche nei tempi successivi. Il ruolo di Gregorio nei confronti del canto liturgico \u00e8 testimoniato dal diacono Giovanni (870) nella sua \"Vita di San Gregorio\", scritta su incarico di Gregorio VIII avvalendosi dei documenti dell'archivio pontificio. La compilazione di un libro di canti per la messa (antifonario), di cui a noi non \u00e8 pervenuto l'originale, \u00e8 stata redatta insieme ai maestri del tempo, ma - secondo il biografo - con un intervento diretto e competente dello stesso Gregorio, che ci viene presentato come esperto in materia, maestro di canto e istruttore dei \"pueri cantores\". Del resto, si deve a lui la restaurazione della \"Schola cantorum\" nella quale diede prova del suo mecenatismo: anche in questo caso, non fu lui a fondarla ma la forn\u00ec dei mezzi necessari a uno sviluppo sicuro. Il ruolo di Gregorio nell'ambito del canto liturgico fu consacrato da Leone IV (847 - 855) che per la prima volta us\u00f2 l'espressione \"carmen gregorianum\" e che minacci\u00f2 di scomunica chi mettesse in dubbio la tradizione gregoriana.\nLa \"questione gregoriana\".\nLo sviluppo del canto gregoriano avvenne in un'epoca posteriore nei confronti del cosiddetto \"canto romano antico\", e mostra una compiuta rielaborazione di vari elementi preesistenti, in modo tale da creare una sintesi artistica di grande valore. Infatti il repertorio \"gregoriano\" ingloba delle melodie romane anteriori adattate, ma anche caratteristiche melodiche che derivano dalla fusione con repertori liturgici della Gallia. Tutto questo corpus melodico viene inquadrato nel sistema degli \"otto modi\" (Octoechos), di derivazione greca e giunto in Europa occidentale attraverso Boezio. La consapevolezza di questo \"incontro\" tra due tradizioni, per\u00f2, non risolve una problematica storica complessa.\nTeoria tradizionale.\nSecondo la teoria tradizionale in ambito cattolico-romano, il canto gregoriano si sarebbe formato a Roma, dopo l'adozione della lingua latina nella liturgia, in una lenta evoluzione, con diversi apporti di papi. Il canto gregoriano sarebbe erede della tradizione ebraica sinagogale, e arricchito con influssi derivati dal canto della Chiesa di Gerusalemme. La messa a punto spetterebbe a Gregorio Magno e alla sua schola cantorum. Nel XIX secolo si pens\u00f2 di avere individuato, nel codice di San Gallo 359, una copia autentica dell'Antifonario di Gregorio: l'iconografia del papa e il prologo \"Gregorius praesul\", presente in vari manoscritti antichi, sembravano dare conferma irrefutabile a questa tradizionale teoria, che conosceva poche voci discordanti. La moderna opera di restaurazione gregoriana si svolse attorno a questa versione melodica, ritenuta come il vero canto della chiesa.\nLa scoperta del \"canto romano\".\nIntorno al 1891, il benedettino Andr\u00e9 Mocquereau scopr\u00ec a Roma alcuni manoscritti dei secoli XI-XIII, con una versione di canto fortemente diversa dal \"gregoriano\": egli ritenne che le melodie ivi contenute fossero una tardiva deformazione delle melodie gregoriane. Nel 1912, invece, un altro benedettino, Rapha\u00ebl Andoyer avanz\u00f2 l'ipotesi che quei codici testimoniassero il canto liturgico a Roma anteriore a Gregorio I, cio\u00e8 quello non ancora elaborato da quel papa, e per questo motivo quella versione di canto liturgico venne chiamata \"canto romano antico\", o semplicemente canto romano. La questione fu riproposta da Bruno St\u00e4blein negli anni Cinquanta del XX secolo. Egli ipotizz\u00f2 che il \"canto romano\" fosse il vero canto di Gregorio I, mentre il \"canto gregoriano\" una nuova versione, eseguita a Roma una cinquantina d'anni pi\u00f9 tardi, sotto papa Vitaliano (657-672). Ma le prove addotte per sostenere tale ipotesi presentano alcuni punti deboli: discutibilit\u00e0 dei testimoni addotti, inverosimiglianza di un simile mutamento di tradizione e della coesistenza di una duplice versione di melodie nella stessa citt\u00e0, etc.; pi\u00f9 precisamente i critici notarono che a Roma, prima del XII secolo, non v'\u00e8 alcuna traccia di uso del \"canto gregoriano\".\nIl \"canto gregoriano\": versione romano-franca.\n\u00c8 la teoria che oggi sembra essere pi\u00f9 condivisa. Fu elaborata a partire dal 1950 con l'apporto di vari studiosi (Jacques Hourlier, Michel Huglo, Helmut Hucke, etc.), con l'intento di contestualizzare il canto gregoriano in atti politico-liturgici ormai ben noti. In sintesi, il \"canto romano\" sarebbe stato rimaneggiato, per giungere al \"canto gregoriano\", non a Roma, ma nei paesi franchi, tra la Loira e il Reno, quando la liturgia di Roma fu imposta in modo autoritario in tutto il regno franco, sotto Pipino il Breve e Carlo Magno. In quel contesto avvenne un processo di assimilazione e di rilettura creativa, iscritta nella vivace rinascita carolingia e sostenuta dalla politica unificatrice in vista del Sacro Romano Impero. A ci\u00f2 dovettero contribuire, in modo determinante, i grandi monasteri e le scuole cattedrali. Il canto gregoriano, cos\u00ec come risult\u00f2 da questo adattamento, era un canto assai finemente collegato con il testo liturgico, ricco di formule, inquadrato nel sistema dell\"'Octoechos\", in comoda corrispondenza con otto toni fondamentali per la salmodia. Ci\u00f2 suppone un impianto teorico, una oculatezza tecnica, che si nota anche attraverso la novit\u00e0 di una varia notazione neumatica a servizio degli stessi fenomeni espressivi. Questa scrittura musicale, infatti, nacque con tutta probabilit\u00e0 nelle regioni soggette ai Franchi nel IX secolo. Dalle regioni franco-germaniche provengono i pi\u00f9 antichi e i migliori manoscritti neumatici.\nQuestione ancora aperta.\nI sostenitori della conversione del \"canto romano\" in \"canto gregoriano\" in ambito carolingio adducono prove alquanto convincenti, ma non dissipano ogni ombra di dubbio. Gli studi continuano, con un confronto sempre pi\u00f9 affinato tra \"canto romano\", \"canto gregoriano\" e canto ambrosiano, e con una lettura sempre pi\u00f9 attenta dei dati storico-liturgici. Non \u00e8 comunque facile arrivare ad una soluzione definitiva. Helmut Hucke ha fatto notare che l'avere messo in notazione il \"canto romano\", nell'XI secolo, pu\u00f2 essere fatto rientrare nel tentativo di ripresa e di autocoscienza di Roma dopo secoli di decadenza, anche contro l'avanzare, in Italia, della versione franca sotto la spinta della riforma cluniacense. Nella versione pi\u00f9 tardiva del \"canto romano\" (l'unica che conosciamo oggi, dato che \u00e8 l'unica scritta), per\u00f2, sarebbe stata presente la redazione franca (il cosiddetto \"gregoriano\"), che influenzava gi\u00e0 il canto liturgico a Roma pur senza essere considerata \"canonica\". Alla luce di questa considerazione, quindi, anche l'affermazione che il \"gregoriano\" che conosciamo noi sarebbe nato da un incontro tra tradizione romana e tradizione franca viene posta in questione, perch\u00e9 di fatto l'elemento \"romano\" che troviamo sia nel \"canto gregoriano\" sia nel \"canto romano\" dei codici scritti potrebbe essere passato non dal \"romano\" al \"gregoriano\", ma viceversa dal \"gregoriano\" franco al \"romano\" tardivo gi\u00e0 influenzato dalla tradizione di canto che arrivava da nord. Nonostante questa fissazione su codici in neumi, comunque, anche a Roma nel Medioevo centrale il \"canto romano\" ceder\u00e0 di fronte al \"canto gregoriano\" gi\u00e0 affermato nella pratica del resto d'Europa.\nLe prime testimonianze scritte di canto gregoriano.\nSono i tonari ad offrire le testimonianze pi\u00f9 antiche del canto gregoriano. Il primo tonario conosciuto si trova in un salterio carolingio del 799. Si tratta di liste di pezzi (\"incipit\") classificati secondo gli ambiti modali, affinch\u00e9 antifone e responsori possano essere collegati in modo chiaro con gli appropriati toni salmodici. L'antifonario di Corbie, dei secoli IX-X, dona, marginalmente, le \"sigle\" dei modi: \"AP - Protus autenticus\", \"PP - Protus plagalis\", \"AD - Deuterus autenticus\", etc.).\nNei codici pi\u00f9 antichi dell'antifonario (VIII secolo), si trovano soltanto i testi liturgici, senza note musicali: le melodie vengono trasmesse oralmente. Tali codici sono stati raccolti sinotticamente e studiati da Ren\u00e9-Jean Hesbert nell'Antiphonale Missarum Sextuplex e raccolgono o i canti interlezionali (graduale, tratto, Alleluia), o i brani eseguiti dalla \"Schola\" (introito, offertorio, communio) cos\u00ec come erano stati fissati gi\u00e0 nei secoli V-VI. I canti dell'ordinario, invece, non saranno presenti nei codici notati se non dopo parecchi secoli: appartenevano all'assemblea, venivano cantati con uno stile sillabico trasmesso solo oralmente.\nSuccessive vicende del canto gregoriano.\nNel XII secolo una riforma musicale in ambito cistercense, in nome della povert\u00e0 evangelica, rimaneggia le melodie ritenute troppo fiorite. Vengono sfrondati molti melismi ed \u00e8 consentito al massimo l'ambito decacordale. Antichi codici vengono distrutti.\nCon il diffondersi della [polifonia] il canto gregoriano, ritmicamente e melodicamente compromesso, continua tuttavia come canto \"d'uso\". L'espressione ha connotazioni negative nei confronti della nuova musica \"d'arte\". Il gregoriano fornisce comunque un materiale connettivo al tessuto polifonico, e vive come elemento di alternanza con la polifonia stessa. Ma tale uso alternante appare a volte del tutto arbitrario, tanto da distruggere le forme liturgiche dei canti stessi.\nIn compenso, molti frammenti di gregoriano arricchiscono di fascino le composizioni di polifonia vocale e di polifonia organistica. Rimangono un rilevante elemento simbolico di aggancio al passato, di continuit\u00e0 nella tradizione.\nIl concilio di Trento dar\u00e0 il colpo di grazia alla riproduzione e all'uso dei tropi e delle sequenze. L\"'Edizione medicea\" del Graduale Romanum (1614-1615, dal nome della tipografia Medici di Roma), \u00e8 il frutto di una riforma melodica iniziata da papa Gregorio XIII alcuni decenni prima: viene affidata, in un primo tempo, a Pierluigi da Palestrina e a Annibale Zoilo, e riprendendo istanze ed esperienze umanistiche riduce il canto gregoriano ad uno stato \"mostruoso\": ritmica mensuralistica, eliminazione dei melismi, gruppi neumatici spostati sulle sillabe toniche, ecc. Su tale versione, che vanta una pretesa cattolicit\u00e0 e perci\u00f2 viene largamente diffusa, si esercitano numerosi teorici barocchi, che producono una nutrita letteratura di metodi per l'esecuzione e di giustificazioni ideologiche.\n\u00c8 interessante, a questo proposito, una testimonianza di Felix Mendelssohn sul modo in cui veniva eseguito il \"canto gregoriano\" a Roma nell'Ottocento::\nLa stessa \"Medicea\", comunque, per quanto imposta d'autorit\u00e0 da Roma, si riveler\u00e0 insufficiente ed insoddisfacente: una copiosa produzione neo-gregoriana o pseudo-gregoriana (per esempio \"Attende Domine\", o \"Rorate caeli\") si fa strada soprattutto nelle regioni francofone. Appaiono cos\u00ec delle melodie \"moderne\", alcune anche di tutto rispetto, che forniscono una base al repertorio popolare in latino (Messe, antifone, etc.).\nNonostante lo stato di decadenza, il canto gregoriano \u00e8 sentito da alcuni spiriti come un'ancora di salvezza del contesto liturgico, e come strumento di salvaguardia dei testi rituali. Ci\u00f2 si comprende tenendo conto della invasione del \"bel canto\", dell'operismo e del concertismo nei riti sacri.\nLa rinascita ottocentesca.\nIl secolo del Romanticismo e dell'affermarsi del senso della storia, il secolo dei grandi ritorni dello spirito alle lontananze del passato, che nel campo della musica comp\u00ec fra l'altro la \"scoperta\" moderna di Palestrina e di Bach, si volse, negli ultimi decenni, anche al recupero del patrimonio d'arte e di fede rappresentato dai canti della Chiesa dei primi secoli, canti anonimi, opera della voce collettiva di tutta una civilt\u00e0.\nL'operazione non era semplice: si trattava di una voce che solo la conoscenza dei simboli che la esprimono graficamente, secondo un \"cifrario\" di cui si era persa la chiave, poteva far rivivere nella sua realt\u00e0 sonora. Infatti, il canto gregoriano era s\u00ec rimasto in vigore nei secoli, ma con una tradizione contaminata che si era sempre pi\u00f9 allontanata dall'originale: un vero \"falso\" era stato lo stesso tentativo di riordinamento fatto nel 1614-1615 con la gi\u00e0 citata \"Edizione medicea\", da attribuirsi solo in parte a Palestrina, nata in un contesto (il barocco) lontanissimo dal gregoriano.\nL'opera di restaurazione fu iniziata da Prosper Gu\u00e9ranger monaco dell'Abbazia di Solesmes. Sulla base di rigorose verifiche filologiche venne creato il laboratorio di \"paleographie musicale\" per la decifrazione degli antichi codici. Due specifiche svolte, quella semiologica e quella modale, legate basicamente a due monaci dell'Abbazia di Solesmes, Eug\u00e8ne Cardine e Jean Claire, hanno fatto s\u00ec che le cospicua eredit\u00e0 e la ricerca ricevessero potenzialit\u00e0 e connotati nuovi, e per certi versi rivoluzionari.\nLa restaurazione gregoriana port\u00f2 alla pubblicazione del \"Graduale romanum\" del 1908 e del \"Liber Usualis\" del 1903 fino al \"Graduale Triplex\" del 1979 ed alle ultime raccolte. Uno dei maggiori studiosi e restauratori recenti del canto gregoriano fu il benedettino spagnolo Gregorio Maria Su\u00f1ol (1879-1946).\nIl Concilio Vaticano II.\nIl Concilio Vaticano II riun\u00ec nel sesto capitolo della Costituzione Sacrosanctum Concilium del 4 dicembre 1963 le considerazioni e le disposizioni relative alla musica sacra e al suo rapporto con la liturgia.\nLe indicazioni generali dei paragrafi 114 e 115 (\"Si conservi e si incrementi con grande cura il patrimonio della Musica sacra [...] Si curi molto la formazione e la pratica musicale nei seminari [...] ai musicisti e ai cantori, e in primo luogo ai fanciulli, si dia anche una vera formazione liturgica\") sono suggellate dal paragrafo 116, intitolato specificamente \"Canto gregoriano e polifonico\". Il paragrafo recita alla lettera \"a)\":\nIl paragrafo 117 invece afferma:\nMalgrado le chiare indicazioni conciliari, nella fase successiva al concilio le conferenze episcopali privilegiarono un repertorio musicale quasi esclusivamente nelle lingue moderne e con forme vicino al pop e alla musica leggera. Ci\u00f2 mise rapidamente in secondo piano la cura del repertorio gregoriano che, ritenuto tradizionalmente solido, fin\u00ec invece per scomparire quasi completamente dalla scena liturgica.\nIl documento incoraggiava anche la diffusione di canti religiosi popolari (n. 118), al fine di favorire la partecipazione alla preghiera da parte di un uditorio laico, ignaro della lingua latina, della notazione quadrata, le cui abitudini musicali e senso estetico erano distanti dallo stile e ritmo di tale genere.\nLa preferenza secolare della Chiesa per il canto gregoriano fu storicamente motivata dall'unit\u00e0 di testo e suono, che rende questo stile unico per la capacit\u00e0 di trasmettere con la musica \"il senso della Parola di Dio proclamata nella liturgia\".\nEdizioni critiche.\nNe 1974 fu pubblicata l'auspicata nuova edizione del \"Graduale Romanum\" curata dai monaci dell'Abbazia di Solesmes.\nNel 1975 fu fondata a Roma l\"'Associazione Internazionale Studi di Canto Gregoriano\" su iniziativa di Luigi Agustoni, con l'intento di proporre un testo critico del Graduale alla luce di uno studio approfondito dei pi\u00f9 antichi testimoni della tradizione testuale: il tentativo estremo di coniugare rigore filologico (\"thesaurum gregorianum autenticum integre conservare\") e nuovi intendimenti pratici (\"Rubricae autem ampliorem facultatem praebent hauriendi e Communibus noviter dispositis, ita ut necessitatibus quoque pastoralibus largius satisfiat\"): come risultato nel 1979 venne pubblicata l'edizione tipica del \"Graduale Triplex\", rappresentazione musicale in notazione quadrata del \"Graduale Romanum\" con l'aggiunta della notazione sangallese e della notazione metense, alla luce dello studio condotto dai monaci di Solesmes sui codici di Laon, San Gallo, Einsiedeln e Bamberga.\nRepertorio.\nIl repertorio del canto gregoriano \u00e8 molto vasto e viene differenziato per epoca di composizione, regione di provenienza, forma e stile.\nEsso \u00e8 costituito dai \"canti dell'Ufficio\" o \"Liturgia delle Ore\" e dai \"canti della Messa\".\nSia nei canti dell'Ufficio come in quelli della Messa si riscontrano tutti i generi-stili compositivi del repertorio gregoriano; essi si possono classificare in tre grandi famiglie:\nElementi di semiografia gregoriana.\nPremessa sulla ritmica gregoriana\nPrima di affrontare per sommi capi questo vastissimo argomento \u00e8 bene precisare che nel canto gregoriano il testo-preghiera \u00e8 legato indissolubilmente ad una melodia e ne forma una completa simbiosi. \nIl gregoriano \u00e8 il canto della pienezza della parola; esso nasce per ornare, esaltare e dare completezza espressiva ai testi della liturgia. Le melodie gregoriane esistono solo in funzione del loro elemento primario, il testo, al punto da identificarsi con esso e assumerne le qualit\u00e0. Pertanto, la qualit\u00e0 ritmica del neuma si attinge dal testo e non dalle qualit\u00e0 fisiche del suono. La perfetta simbiosi fra testo e melodia costituisce nel gregoriano il dato fondamentale per la soluzione del problema del valore delle note. \nIl Canto gregoriano non conosce mensuralismo e la sua interpretazione \u00e8 basata essenzialmente sul \"valore sillabico di ciascuna nota, caratterizzato da una indefinibile elasticit\u00e0 di aumento e diminuzione\".\nL'anima del linguaggio parlato e musicale \u00e8 costituita dal ritmo. Il ritmo, nel linguaggio parlato, consiste in un succedersi coordinato di sillabe in una o pi\u00f9 parole. \u00c8 quindi un fenomeno di relazione, che viene espresso dall'accento e dalla finale di una parola. La sillaba tonica rappresenta il punto di partenza e di slancio del movimento, il polo di attrazione delle sillabe che precedono l'accento e il polo di animazione delle sillabe che vanno verso la cadenza.\nNel canto gregoriano la melodia \u00e8 legata essenzialmente al testo, perch\u00e9 nasce e si sviluppa su un determinato testo, dal quale prende le qualit\u00e0 ritmiche ed espressive. Il testo quindi costituisce l'elemento prioritario e anteriore della composizione gregoriana. Gli elementi che concorrono a formare un qualsiasi testo sono le sillabe, le parole e le frasi. La sillaba non forma un'entit\u00e0 autonoma assoluta, ma \u00e8 in funzione di un'entit\u00e0 maggiore, la parola, e ogni parola ha un accento proprio che viene mantenuto nel contesto della frase rendendo possibile lo sviluppo di un ritmo del verso.\nLa stessa cosa avviene nella melodia. Il neuma (di uno o pi\u00f9 suoni sopra ad una sillaba) non \u00e8 autonomo, ma in funzione di un inciso melodico-verbale, che corrisponde ad una o pi\u00f9 parole, a seconda del genere compositivo.\nNel genere sillabico, la parola non sempre \u00e8 sufficiente a determinare un'entit\u00e0 ritmica completa. Nel genere semiornato, dove ogni sillaba comporta pi\u00f9 suoni, di solito un inciso melodico-verbale \u00e8 ben caratterizzato da una sola parola. Nel genere ornato o melismatico (con fioritura di note sopra una sillaba), la parola viene esaltata al punto da lasciare il posto alla melodia.\nLa sillaba del testo latino rappresenta il valore sillabico della nota cio\u00e8 l'entit\u00e0 stessa del neuma ed \u00e8 da notare che la struttura del verso latino \u00e8 determinata dalla rigida distinzione che il latino classico opera fra sillabe lunghe e sillabe brevi. Ma con il latino volgare, a cui derivano le lingue romanze (italiano, spagnolo, francese, portoghese, romeno, ecc.), questa differenza non si avvert\u00ec pi\u00f9, e l'accento tonico della parola and\u00f2 acquistando maggiore importanza.\nSemiografia gregoriana.\nI neumi.\nCi\u00f2 che in musica moderna si chiama nota musicale, in gregoriano \u00e8 detto neuma (dal greco \"segno\") con la differenza che un neuma pu\u00f2 significare una nota singola o un gruppo di note.\nNella trascrizione moderna del repertorio gregoriano si utilizzano note di forma quadrata (contrariamente alla notazione di tutta l'altra musica) dette \"notazione quadrata\"; esse sono la naturale evoluzione della scrittura presente negli antichi manoscritti.\nBisogna infatti considerare il fatto che la trasmissione del canto gregoriano \u00e8 nata oralmente poi i notatori hanno cominciato a scrivere sui testi da cantare dei segni che richiamassero gli accenti delle parole (\"notazione adiastematica\" cio\u00e8 senza rigo); l'evoluzione di questi segni ha prodotto la notazione gregoriana che conosciamo oggi (\"notazione diastematica\" cio\u00e8 sul rigo).\nLa grafia fondamentale del gregoriano \u00e8 data dal \"punctum\" e dalla \"virga\"; dalla sua combinazione con altri neumi scaturiranno tutti gli altri segni nelle loro infinite combinazioni (ad. es \"il pes,\" neuma di due note ascendenti, \"la clivis\" neuma di due note discendenti, \"il torculus\" e \"il porrectus\" neuma di tre note ascendenti e discendenti, \"il climacus\" neuma di tre o pi\u00f9 note discendenti...).\nIl rigo.\nIl repertorio gregoriano pu\u00f2 trovarsi nella sua forma originale sia in forma \"diastematica\" che \"adiastematica\", rispettivamente con oppure senza riferimenti spaziali. I brani diastematici vengono trascritti su di un rigo detto \"tetragramma\" che legge in chiave di do e che consta di quattro linee orizzontali con tre spazi all'interno; si leggono dal basso verso l'alto. Alcune volte si pu\u00f2 aggiungere una linea supplementare ma, spesso per melodie che oltrepassano l'estensione del rigo si preferisce utilizzare il cambio di chiave.\nGeneralmente i brani con la scrittura diastematica risalgono all'XI sec d.C. poich\u00e9 vennero inventati da Guido d'Arezzo.\nLe chiavi.\nNei manoscritti antichi per riconoscere precisamente l'altezza dei suoni furono utilizzate le lettere alfabetiche.\nDue di queste C e F che corrispondono rispettivamente al Do e al Fa diventarono le lettere chiave utilizzate nella trascrizione del repertorio. Nelle moderne edizioni la chiave di Do pu\u00f2 essere posta indifferentemente sulla quarta e sulla terza linea, raramente sulla seconda e mai sulla prima linea, mentre la chiave di Fa\nsi trova generalmente sulla seconda e sulla terza linea, raramente sulla quarta, mai sulla prima.\nAlterazioni.\nIl gregoriano conosce solo l'alterazione del bemolle, il quale effetto viene eliminato con l'utilizzo del bequadro. Il bemolle viene impiegato solamente per l'alterazione della nota Si: il termine deriva dalla notazione musicale alfabetica nella quale la lettera \"b\", corrispondente alla nota Si, quando disegnata con il dorso arrotondato (\"b molle\") indicava il \"Si bemolle\" mentre con il dorso spigoloso (\"b quadro\") indicava il \"Si naturale\" (cfr anche la teoria degli esacordi). Il bemolle usato nella notazione vaticana (la notazione quadrata ancora in uso nelle stampe ufficiali), presenta in realt\u00e0 il contorno spigoloso, in ossequio alla forma quadrata di tutti gli altri segni utilizzati.\nIl bemolle ha valore fino alla fine della parola alla quale \u00e8 associato e, a differenza della notazione attuale, veniva posto non necessariamente prima della nota interessata ma anche all'inizio della parola o del gruppo di neumi che contenevano la nota da abbassare.\nStanghette.\nLe moderne trascrizioni di canto gregoriano fanno uso di alcune lineette di lunghezza variabile poste verticalmente sul rigo musicale; esse hanno lo scopo di suddividere le frasi melodico-verbali della composizione (come se fossero i segni di punteggiatura di un testo).\n- \"Il quarto di stanghetta\" delimita un inciso melodico-verbale.\n- \"La mezza stanghetta\" delimita una parte di frase.\n- \"La stanghetta intera\" delimita la fine della frase e molto spesso coincide con la conclusione del periodo testuale.\n- \"La doppia stanghetta\" ha lo stesso significato di quella intera ma si usa al termine di un brano oppure per evidenziare l'alternanza di esecutori.\nCustos.\n\u00c8 una nota pi\u00f9 piccola che si traccia alla fine del rigo e ha lo scopo di indicare al cantore la nota che comparir\u00e0 all'inizio del rigo seguente.\nModalit\u00e0.\nI modi.\nPer quanto riguarda l'ambito dell'intero repertorio gregoriano ricordiamo che non si parla mai di tonalit\u00e0 come la intendiamo noi in senso moderno ma di \"modalit\u00e0\".\nLo scopo della scienza modale \u00e8 la ricerca della struttura compositiva di ciascun brano fino ad individuarne la forma originale dalla quale deriva. Ciascuna composizione di gregoriano \u00e8 il frutto di un substrato continuo di evoluzioni che si sono protratte in secoli di storia liturgico-musicale.\nIl gregoriano svilupp\u00f2 nel tempo otto modi, che poi durante Rinascimento evolveranno nelle attuali scale maggiori e minori della notazione musicale classica. Ogni melodia \u00e8 legata ad un modo, che solitamente viene indicato all'inizio dello spartito.\nOgni modo presenta una propria nota dominante (la nota sulla quale maggiormente insister\u00e0 la melodia), una propria estensione (quale intervallo di note potr\u00e0 sfruttare la melodia) e una propria finale (la nota sulla quale terminer\u00e0 il brano).\nI modi vengono ulteriormente divisi in quattro categorie, ciascuna delle quali presenta un modo \"autentico\" ed uno \"plagale\" (pi\u00f9 grave di quattro note rispetto al proprio modo autentico), accomunati dalla stessa estensione e nota finale. Le categorie sono: \"Protus, Deuterus, Tritus, Tetrardus\".\nI singoli modi vengono riconosciuti grazie ad un numero romano (pari per i plagali e dispari per gli autentici).\nInterpretazioni modali.\nEsistono alcune interpretazioni che associano ciascun modo ad altre realt\u00e0 con cui essi sarebbero collegati. Si tratta, soprattutto, di associazioni etiche o simboliche tra cui \u00e8 divenuta famosa quella, erroneamente attribuita a Guido d'Arezzo, e riportata in un trattato didattico del XVIII secolo scritto dall'abate L\u00e9onard Poisson, come \u201cqualit\u00e0\u201d dei modi: \u00abVoici les qualit\u00e9s qu'ils leurs attribue\u00e8s\u00bb: \"primus\" \"gravis, secundus: tristis, tertius: mysticus, quartus: harmonicus, quintus: laetus, sextus: devotus, septimus: angelicus, octavus: perfectu\"s (Il primo \u00e8 grave, il secondo triste, il terzo mistico, il quarto armonioso, il quinto allegro, il sesto devoto, il settimo angelico e l'ottavo perfetto).\nBibliografia.\nLibri liturgici in canto gregoriano.\nEdizioni ufficiali per la liturgia cattolica romana:\nEdizioni complementari a quelle ufficiali:"}
{"id": "1770727", "revid": "287204", "url": "https://it.wikipedia.org/wiki?curid=1770727", "title": "L'anello di Caronte", "text": "L'anello di Caronte (\"The Ring of Charon\") \u00e8 un romanzo di fantascienza dello scrittore statunitense Roger MacBride Allen, pubblicato nel 1990. Il romanzo inaugura il dittico de \"La caccia alla Terra\" (\"The Hunted Earth\") di cui fa parte anche il seguito \"La sfera spezzata\".\nTrama.\nLarry Chao \u00e8 un giovane scienziato che lavora ad esperimenti sulla gravit\u00e0 artificiale in una base scientifica sul pianeta Plutone, in fase di dismissione per mancanza di risultati apprezzabili. In barba ai regolamenti, egli verifica una sua teoria effettuando un esperimento non autorizzato con l'anello di Caronte, un acceleratore di particelle orbitante attorno all'omonimo satellite.\nCon l'aiuto della dottoressa Sondra Berghoff riesce infatti ad emettere un raggio gravitazionale di rilevante potenza alle stazioni in ascolto su Titano, Ganimede, in orbita attorno a Venere e sulla Terra.\nQuando il raggio colpisce i laboratori terrestri sulla Luna si risveglia una entit\u00e0 senziente in parte meccanica ed in parte biologica a forma toroidale, che circonda la Luna lungo la linea di demarcazione fra l'emisfero illuminato e quello buio, seppellito ad una profondit\u00e0 di quaranta chilometri. Questa entit\u00e0 provoca l'immediata apertura di un wormhole che trasporta la Terra in un sistema solare sconosciuto (il \"Multisistema\"), composto da una moltitudine di pianeti tutti abitati e da una stella circondata da una Sfera di Dyson. Il posto della Luna nell'orbita terrestre \u00e8 preso dall'altra estremit\u00e0 del vortice spaziotemporale, circondato da un anello in tutto e per tutto simile a quello sepolto nella Luna, l'Anello Reggente.\nContemporaneamente dalla nube di Oort e dalla fascia principale cominciano a muoversi asteroidi che trasportano entit\u00e0 bioniche, che atterrano sulla superficie dei pianeti del sistema solare ed iniziano a smantellarne la crosta. Si tratta di una specie vivente parzialmente meccanica, i Carontiani, che colonizzano pianeti utilizzando lo schema delle macchine di von Neumann, ossia replicando s\u00e9 stessi sui pianeti conquistati.\nIn particolare i Carontiani sono in grado di assimilare elementi viventi incontrati durante i loro viaggi ed integrarli nella loro matrice meccanica e biologica. I Carontiani sono organizzati gerarchicamente; in cima alla piramide vi \u00e8 la sfera di Dyson, che si serve di entit\u00e0 subordinate come gli anelli (tra cui la Ruota Lunare e l'Anello Reggente) ed i Disgregatori (le entit\u00e0 contenute negli asteroidi) per il suo scopo finale, ossia riprodurre s\u00e9 stessa con il materiale prelevato dalle croste dei pianeti.\nA questo punto l'umanit\u00e0 si trova divisa dal vortice spaziotemporale; da una parte gli abitanti della Luna e dei pianeti abitati, che rischiano di scomparire travolti dai cataclismi prodotti dai Disgregatori sulla loro superficie, e dall'altra la Terra, precipitata in un sistema sconosciuto e destinata a fare da serbatoio biologico per i componenti dei futuri Carontiani.\nI due mondi potranno rimettersi in contatto attraverso il buco nero, sia pur per un breve periodo, grazie a una catena di ripetitori composta dal \"Sant'Antonio\", un avanzato satellite costruito allo scopo, e l\"'Hanapu\", una stazione spaziale orbitale abitata dal gruppo radicale dei \"Naked Purple\".\nDopo varie vicissitudini gli scienziati riuniti del sistema solare riescono a tradurre parte del linguaggio dei Carontiani, che \u00e8 composto essenzialmente da comandi in forma di immagini ripetute con piccole varianti l'una dall'altra (una sorta di memoria visiva collettiva). Usando l'anello di Caronte per far collassare Caronte stesso ed il pianeta Plutone in un piccolo buco nero, Larry Chao ottiene potenza sufficiente per un raggio gravitazionale di elevata energia, che usa per trasmettere quello che si ritiene essere il comando di autodistruzione alla Ruota Lunare, che sembra avere un rilevante ruolo di coordinamento.\nL'attacco ha successo, la Ruota Lunare ed i Disgregatori si arrestano e la distruzione dei pianeti cessa. Ma il vortice spaziotemporale generato dal legame fra la l'Anello Reggente e la Ruota Lunare si chiude, rendendo cos\u00ec la Terra irraggiungibile; la Caccia alla Terra ha inizio.\nIl romanzo \u00e8 seguito da diverse appendici scritte dall'Autore, che chiariscono alcuni aspetti della civilt\u00e0 e della biologia Carontiana, del movimento Naked Purple, ed infine da un glossario della terminologia usata nel testo.\nTemi.\nMolti sono gli elementi di interesse nella trama. Si tratta di un romanzo in cui i protagonisti sono scienziati, spesso introversi o impegnati a combattere fra loro per i ruoli di potere o per far prevalere le proprie teorie; in questo senso \"L'anello di Caronte\" ricade appieno nel filone della fantascienza hard. Per contro, la drammatizzazione degli incontri e degli scontri fra Carontiani e gli umani, non ultima la descrizione della battaglia finale con raggi gravitici, sono caratteristiche della space opera.\nIl romanzo mescola molti temi classici della fantascienza in modo da ricavarne un tutt'uno coerente:"}
{"id": "1770729", "revid": "57342", "url": "https://it.wikipedia.org/wiki?curid=1770729", "title": "Gabriele Salvatores", "text": "Il suo film \"Mediterraneo\" ha ricevuto l'Oscar al miglior film in lingua straniera nel 1992.\n\u00c8 uno dei fondatori, insieme a Maurizio Totti e Diego Abatantuono, della casa di produzione cinematografica Colorado Film e dei vari progetti associati dell'azienda, come ad esempio la casa editrice Colorado Noir, quest'ultima fondata nel 2004 insieme sia a Totti che Sandrone Dazieri.\nBiografia.\nFormazione.\nNato a Napoli, ma trasferitosi con i genitori e la sorella a Milano all'et\u00e0 di sei anni, si diploma presso il Liceo classico Cesare Beccaria. Il suo primo approccio al mondo dello spettacolo non avvenne attraverso il cinema, bens\u00ec con il teatro: inizi\u00f2, infatti, la sua carriera artistica fondando nel capoluogo lombardo, assieme a Ferdinando Bruni, il Teatro dell'Elfo nel 1972, col quale diresse molti spettacoli, definibili d'avanguardia.\nProprio da uno di questi lavori, nel 1983, nacque il soggetto della sua prima regia cinematografica, \"Sogno di una notte d'estate\": ispirato a Shakespeare, il film \u00e8 un caleidoscopico ibrido di cinema, teatro, musica e danza dalle cadenze di fiaba.\nDel suo periodo teatrale si ricordano, nel 1983, \"Nemico di classe\" di Nigel Williams, dramma del 1978 - tradotto e adattato dall'attore e regista Elio De Capitani - con protagonisti nomi allora sconosciuti e che in seguito diverranno attori di grande peso (Claudio Bisio, Paolo Rossi, Antonio Catania, oltrech\u00e9 lo stesso De Capitani), \"Comedians\" di Trevor Griffiths, nel 1985, commedia del 1975 tradotta ed adattata dallo stesso Salvatores assieme al duo Gino e Michele ed in cui v'era anche Silvio Orlando (e che poi lo stesso regista trasporr\u00e0 liberamente al cinema in due distinte occasioni, \"Kamikazen - Ultima notte a Milano\" nel 1988 e l'omonimo \"Comedians\" nel 2021), e \"Chiamatemi Kowalski\" dello stesso Paolo Rossi, del 1987, spettacolo che consacr\u00f2 l'attore triestino quale istrionico astro nascente del teatro italiano.\nAbbandona il teatro nel 1989, anno in cui passa definitivamente al mondo del cinema.\nEsordi e Oscar.\nI film \"Marrakech Express\" (1989) e il seguente \"Turn\u00e9\" del 1990 sono stati girati con il suo gruppo di attori-amici tra i quali Diego Abatantuono (insieme al quale possiede e gestisce la societ\u00e0 di produzione cinematografica \"Colorado\", e del quale ha sposato l'ex-moglie) e Fabrizio Bentivoglio (tra le attrici c'\u00e8 Laura Morante). Nel 1990 riceve la candidatura agli European Film Awards nella categoria \"Giovani\" per \"Turn\u00e9\". Nel 1990 \u00e8 anche regista dell'unico videoclip girato dal cantautore Fabrizio De Andr\u00e9, per la canzone \"La domenica delle salme\".\nNel 1991 giunse la consacrazione internazionale con \"Mediterraneo\", film che gli valse l'Oscar al miglior film straniero. La pellicola si aggiudica anche altri premi tra cui il David di Donatello per il miglior film, il montaggio e il suono e un Nastro d'argento per la regia.\nLa sua cosiddetta \"trilogia della fuga\", composta dai tre film sopra citati, \u00e8 idealmente proseguita nel 1992 da \"Puerto Escondido\", film tratto dal romanzo omonimo di Pino Cacucci, su tematiche non dissimili dai precedenti, nel quale ad Abatantuono si affianca l'attore Claudio Bisio. L'anno seguente dirige \"Sud\" (1993), tentativo di denuncia della situazione politica e sociale dell'Italia dal punto di vista degli emarginati e dei disoccupati, tra cui spicca l'interpretazione di Silvio Orlando.\nTemi prevalenti delle sceneggiature sono la fuga da una realt\u00e0 che non si comprende o non si vuole accettare e della quale \u00e8 inutile un proprio tentativo di cambiamento, la nostalgia del gruppo e il viaggio, inteso come privo di una predefinita destinazione. Con \"Nirvana\" (1997) e le sue atmosfere cyberpunk, Salvatores segna l'inizio di un periodo di sperimentazione narrativa. La pellicola diventa oltre al maggiore successo commerciale del regista, il film italiano di fantascienza pi\u00f9 premiato dal pubblico che varr\u00e0 al regista, un premio Urania Argento alla carriera nel 2013.\nAnni 2000.\nIl periodo sperimentale del regista prosegue nei primi anni 2000 con le regie di \"Denti\" (2000) e \"Amn\u00e8sia\" (2002), entrambi con Sergio Rubini come interprete.\nSalvatores nel 2003 ha diretto \"Io non ho paura\", il cui soggetto \u00e8 tratto dall'omonimo romanzo di Niccol\u00f2 Ammaniti. La pellicola gli vale una nuova nomination all'Oscar e il \"Gattopardo d'oro\" - Premio Luchino Visconti.\nIn \"Quo vadis, baby?\" (2005), tratto dall'omonimo romanzo di Grazia Verasani, Salvatores riprende la sua sperimentazione usando tecniche digitali per tutta la durata del film e dirigendo un noir \"sui generis\" con atmosfere dark e spazi al limite della claustrofobia. Il ruolo di protagonista \u00e8 stato affidato all'attrice e musicista Angela Baraldi.\nDal film \u00e8 stata tratta nel 2008 una miniserie di \"Quo vadis, baby?\" con la gran parte degli interpreti del film. Nello stesso anno il regista torna a dirigere un film, \"Come Dio comanda\", tratto da un romanzo omonimo di Niccol\u00f2 Ammaniti.\nAnni 2010.\n\"Happy Family\" del 2010 \u00e8 tratto da una commedia teatrale di Alessandro Genovesi. A settembre dello stesso anno Salvatores presenta fuori concorso al Festival del Cinema di Venezia il documentario \"1960\", interamente realizzato con i materiali delle teche Rai, che vince il World Awards 2011 della Federazione Internazionale Archivi Televisivi.\nDel 2013 \u00e8 \"Educazione Siberiana\", tratto dall'omonimo romanzo autobiografico del 2009 di Nicolai Lilin.\nIl regista nel 2014 realizza prima il documentario \"Italy in a Day\", prodotto da Indiana Production Company, patrocinato da Rai Cinema e ispirato al lavoro di Ridley Scott su \"La vita in un giorno\", poi il film \"Il ragazzo invisibile\", che segna la sesta collaborazione del regista con Fabrizio Bentivoglio, nonch\u00e9 il ritorno di Salvatores al mondo della fantascienza. Con questo film il regista vince un European Film Award venendo scelto dalla giuria dei giovani della European Film Academy.\nNel 2016 \u00e8 ospite del Torino Film Festival 2016.\nNel 2018 esce il suo nuovo film da regista \"Il ragazzo invisibile - Seconda generazione\", sequel del film del 2014.\nVita privata.\nSalvatores \u00e8 compagno della sua collaboratrice Rita Rabassini, ex moglie di Diego Abatantuono. \u00c8 tifoso dell'.\nAll'et\u00e0 di 30 anni gli \u00e8 stata diagnosticata una malattia cronica, la policitemia "}
{"id": "1770737", "revid": "1494169", "url": "https://it.wikipedia.org/wiki?curid=1770737", "title": "Porrettana", "text": ""}
{"id": "1770740", "revid": "41933", "url": "https://it.wikipedia.org/wiki?curid=1770740", "title": "\u039e", "text": ""}
{"id": "1770741", "revid": "110157", "url": "https://it.wikipedia.org/wiki?curid=1770741", "title": "I\u00e7ara", "text": "I\u00e7ara \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama."}
{"id": "1770747", "revid": "729019", "url": "https://it.wikipedia.org/wiki?curid=1770747", "title": "Sindrome da rialimentazione", "text": "Per sindrome da rialimentazione, in campo medico, si intende un insieme di disturbi metabolici che colpisce le persone che mostrano difficolt\u00e0 nell'uscire da uno stato di malnutrizione. Tale patologia \u00e8 stata descritta per la prima volta durante la Seconda guerra mondiale in Giappone, fra i prigionieri delle battaglie.\nCaratteristiche.\nOgni individuo che ha ricevuto un apporto trascurabile di nutrienti per 5 giorni consecutivi \u00e8 a rischio di sviluppare una sindrome di rialimentazione.\nLa sindrome da rialimentazione di solito si verifica entro quattro giorni dall'inizio di una rialimentazione adeguata.\nI pazienti possono sviluppare disturbi idro-elettrolitici, ed in particolare ipofosfatemia, insieme a disturbi di tipo neurologico, polmonare, cardiaco, neuromuscolare ed ematologico.\nDurante il digiuno prolungato il corpo cerca di preservare il contenuto proteico muscolare, destinato a processi di tipo catabolico, passando ad un tipo di metabolismo che come fonte principale di energia si basa su derivati dei corpi chetonici e sugli acidi grassi.\nIl fegato diminuisce nella sua azione di gluconeogenesi conservando cos\u00ec le proteine muscolari.\nA livello intracellulare molti minerali si riducono gravemente in questo periodo, anche se i livelli sierici rimangono entro limiti di norma. In particolare nel corso del digiuno la secrezione di insulina \u00e8 soppressa mentre la secrezione del glucagone \u00e8 aumentata.\nDurante la fase di rialimentazione, riprende la secrezione di insulina in risposta alla glicemia che aumenta. Aumentano anche il glicogeno, i grassi e le proteine. Questo processo richiede fosfati, magnesio e potassio che sono gi\u00e0 a bassi livelli. Anche i depositi si esauriscono rapidamente. La formazione di glucidi fosforilati nel fegato e nel muscolo scheletrico esaurisce rapidamente l'ATP intracellulare, similmente il 2,3-difosfoglicerato nei globuli rossi. Ci\u00f2 porta a disfunzione cellulare e ad un'insufficiente ossigenazione dei diversi tessuti ed organi del corpo. La rialimentazione aumenta il metabolismo basale. Molti elettroliti si spostano nel comparto intracellulare e ci\u00f2 si verifica con una diminuzione degli elettroliti sierici: tra questi il fosfato, il potassio ed il magnesio. Anche la glicemia, e le concentrazioni di vitamina B1 (tiamina) possono ridursi.\nLe aritmie cardiache sono la causa pi\u00f9 comune di morte da sindrome da rialimentazione. Non vanno dimenticate altre manifestazioni gravi e potenzialmente letali: confusione mentale, coma, convulsioni e l'insufficienza cardiaca.\nQuesta sindrome pu\u00f2 verificarsi all'inizio del trattamento di soggetti affetti da anoressia nervosa, quando i pazienti vengono avviati alla assunzione di una dieta sana. I movimenti elettrolitici ed il bilancio dei liquidi pu\u00f2 aumentare il carico di lavoro del muscolo cardiaco e la frequenza cardiaca. Questi effetti combinati possono portare all'insufficienza cardiaca acuta.\nTerapia.\nIl trattamento \u00e8 di supporto nutrizionale, la dieta deve essere ricca di vitamine, soprattutto la tiamina ma anche di glucosio, potassio e magnesio.\nPrognosi.\nLa prognosi pu\u00f2 essere anche mortale. Spesso tale stato \u00e8 dovuto in seguito ad un episodio di anoressia nervosa, il cui trattamento pu\u00f2 portare inizialmente a tale sindrome, a distanza di pochi giorni dall'inizio della cura, lo stesso periodo intercorre anche per altri casi di privazione dall'alimentazione."}
{"id": "1770749", "revid": "110157", "url": "https://it.wikipedia.org/wiki?curid=1770749", "title": "Morro da Fuma\u00e7a", "text": "Morro da Fuma\u00e7a \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama."}
{"id": "1770750", "revid": "121425897", "url": "https://it.wikipedia.org/wiki?curid=1770750", "title": "Strego", "text": "Lo strego \u00e8 un personaggio della tradizione popolare di Garfagnana, Lucchesia e Versilia. A differenza di streghe e stregoni classici, dediti a vari esercizi di stregoneria, lo strego sembra avere un atteggiamento pi\u00f9 ambiguo in quanto di norma si disinteressa degli altri esseri umani preferendo riunirsi in gruppi per svolgere cerimonie non bene identificate. Tuttavia, nelle storie relative agli streghi compaiono spesso anche le streghe classiche.\nSi ipotizza che gli streghi siano gli ultimi relitti di una tradizione sciamanica di origine eurasiatica risalente al paleolitico. Secondo lo scrittore Oscar Guidi, la figura dello strego della Garfagnana sarebbe analoga a quella del benandante friulano.\nNei racconti, gli streghi si radunano sovente sugli alberi di noce dove a volte urlano e ballano. Generalmente invisibili, qualche volta appaiono individuabili per i lumini che talora portano. Non importunano gli umani se non per il chiasso che occasionalmente producono o per le loro improvvise apparizioni.\nUna fola sugli streghi raccolta a Piegaio.\nLa persona da cui la fola fu raccolta era nata nel 1908.\n\"Una sera du' donne erin ite a lav\u00e0 \u2018ppanni. An certo punto una disse: Andiam via ch'\u00e8 tardi. Allora s'incaminon per la via. Mentre passavin accant' a un prado sentittin cant\u00e0. Andon per inn\u00e0 e viddin tante gente che ballavin. All\u00f2ra si missin a ball\u00e0 anco l\u00f2ro. Ci stettin tanto e c'erin omini e donne che ballavino. Una delle du' donne per\u00f2 s'accorse ch'era vensuto buglio e disse: oh bisogn' and\u00e0 vvia! \u00c8 buglio! \u00c8 notte! Oddio disse l'altra. Come faremo a ttorn\u00e0 a ccasa?? \u2018Un si vede pi\u00f9 nulla! All\u00f2ra un di quegl'omini che ballavin ni d\u00e8tte un tizzone. Le du' donne presino \u2018l tizzone e con quello arivon a ccasa. Una entr\u00f2 \u2018n casa sua. L'altra anche e ni rest\u00f2 \u2018l tizzone \u2018n mano. Allora lo spense, lo lasci\u00f2 nel camino e and\u00f2 a lletto. La matina doppo, quando questa donna ariv\u00f2 \u2018n cucina, vidde che nel camino, al p\u00f2sto del tizzone, c'era uno stinco di morto. All\u00f2ra ni prese la paura. Prese le gambe e corse dalla su' amica e ni disse: tu sapessi ch'\u00e8 successo! Al posto del tizzone c'ho trovo uno stinco di morto! L'altra donna ni rispose che dovevin and\u00e0 subbito dal pr\u00e9te per fassi di' quel che fa'. Il pr\u00e9te disse: Donne vojaltre avete ballato con gli streghi! Stasera uno strego ver\u00e0 alla tu' porta per ripigli\u00e0 \u2018l tizzone. Guarda d'av\u00e9 un gatto mammone e una chiave femina! Allora trovono la chiave femina. La chiave femina \u00e8 la chiave degl'orologi. Po' cercon un gatto mammone. Un gatto tutto nero nato in una notte s\u00e9nza luna. Trovon anco l' gatto. La donna ch'aveva \u2018n casa lo stinco di morto si misse \u2018n tasca la chiave femina e si port\u00f2 \u2018n casa \u2018l gatto. Quando fu buglio sentitte buss\u00e0 alla porta e apritte. Aveva \u2018l gatto \u2018n collo, la chiave \u2018n tasca e lo stinco di morto nella mano destra. Vidde un omo che ni disse: riv\u00f2 'l mi' tizzone. La donna ni dette \u2018l tizzone e l'omo, ch'era uno strego rispose: Ben per te ch'hai \u2018n collo \u2018l gatto mammone e \u2018n tasca la chiave femina, insenn\u00f2 ti sar\u00e9bbe successo qualcosa di male\"."}
{"id": "1770756", "revid": "263988", "url": "https://it.wikipedia.org/wiki?curid=1770756", "title": "Cerignale", "text": "Cerignale (\"Serign\u00e2\" in ligure, \"Sergn\u00e2\" nella variet\u00e0 locale, \"Cerign\u00e4l\" in piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\n\u00c8 situato nell'alta val Trebbia, sull'Appennino ligure (di cui fa parte l'Appennino piacentino), in una conca boscosa sulle pendici del monte delle Tane, vetta che crea lo spartiacque con la val d'Aveto.\nIl territorio comunale oltre il paese consta di numerose frazioni sparse ed alcune molto popolate specie nei fine settimana e nel periodo estivo.\nIl paesaggio della val Trebbia e del territorio comunale \u00e8 ordinatamente coltivato fino alle altitudini in cui i boschi ricoprono fittamente le pendici dei monti.\nStoria.\nNel territorio fin dall'epoca longobarda vi operavano i monaci dell'abbazia di San Colombano di Bobbio che possedevano le terre di Cerignale (\"Cerinialis\" o \"Cerignalis\"), Carisasca (\"Carisaschae\"), Cariseto (Carexeto), Ponte Organasco (\"S. Maria Magdalena pontis Organaschae\"), Selva e Selvarezza, Oneto (\"Castrum de Oneto\"), Rovereto e Monte Veri verso il Cifalco, il territorio con vari possedimenti era inserito nel grande feudo reale ed imperiale monastico.\nLa storia del borgo \u00e8 legata al feudo della fortezza di Cariseto, documentata gi\u00e0 nel XI secolo.\nNel 1052, l'imperatore Enrico III concesse il feudo al Monastero di San Paolo di Mezzano Scotti (Bobbio), mentre, nel 1164, l'imperatore Federico Barbarossa lo concesse in feudo perpetuo ai Malaspina, possesso che dur\u00f2 fino al XVI secolo.\nLa tradizione narra che, pochi anni dopo, Federico Barbarossa in persona, in fuga da Roma, pass\u00f2 per l'antica via medievale del \"Cifalco\". Era il 1167 e, poich\u00e9 la strada di Monte Bardone era stata sbarrata dai pontremolesi, l\u2019imperatore pernott\u00f2 nel castello di Cariseto, aiutato poi dai fedeli Malaspina a riprendere la strada tra queste montagne. In quegli anni i feudi della nobile famiglia si estendevano dalla Lunigiana alla Liguria, dalla Val d'Aveto all'alta Val Trebbia, fino alla Val Staffora.\nNel 1540 il feudo venne venduto a Gianluigi Fieschi per circa 10.000 scudi d'oro. Nel 1547 il Fieschi mor\u00ec nella rivolta antispagnola che organizz\u00f2 insieme ai francesi per il predominio su Genova contro Andrea Doria, episodio storico conosciuto come la \"Congiura di Gianluigi Fieschi\". Cos\u00ec nella rivolta il castello di Cariseto fu distrutto dai genovesi ed il feudo concesso dopo la confisca di tutti i beni flicani ai Doria dall'imperatore Carlo V. Il feudo, inserito nel \"Contado di Ottone\", dipese dal marchesato e poi dal \"Principato di Torriglia\" fino all'abolizione nel 1797 dei feudi imperiali.\nNel 1801 il territorio \u00e8 annesso assieme alla Liguria alla Francia napoleonica fino al 1814. Nel 1814 gli ex territori del contado di Ottone sono inseriti nella Provincia di Bobbio. Nel 1848 come parte della provincia di Bobbio passa dalla Liguria al Piemonte, nel 1859 entr\u00f2 a far parte nel Circondario di Bobbio della nuova provincia di Pavia e quindi della Lombardia. Nel 1923, smembrato il circondario di Bobbio, passa alla provincia di Piacenza e quindi all'Emilia-Romagna.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nNella notte fra il 14 e il 15 settembre 2015 una parte della provincia di Piacenza fu devastata dalle esondazioni improvvise del Nure dell'Aveto e del Trebbia, dovute al maltempo e ad ammassi di detriti, che causarono danni ingenti, il crollo del Ponte di Barberino sul Trebbia e la morte di tre persone. Le localit\u00e0 pi\u00f9 colpite furono Roncaglia, Pontenure, Ponte dell'Olio, Bettola, Farini, Ferriere, Rivergaro, Bobbio, Corte Brugnatella e Ottone.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nElefante del Trebbia.\nL\"'Elefante del Trebbia\" \u00e8 una curiosa formazione montuosa, appena sotto Cerignale, che fa capo al complesso del Monte Cerello che degrada nel fiume Trebbia fino nei \"Meandri di Confiente\" nel comune di Corte Brugnatella. La sagoma del monte ha l'aspetto curvilineo del dorso dell'elefante, disegnato dai meandri nelle estremit\u00e0 basse (piedi e proboscide). Figura colta per la prima volta nel 2009, in un famoso scatto fotografico di Paolo Guglielmetti, che ne diede il nome e fama internazionale.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste. Questi strumenti animano le due feste tradizionali, quella del 13 agosto, che vede musicisti, ballerini e turisti girare per le viuzze e fermarsi per un bicchiere di vino, un ballo o un coro nelle piazzette, e la castagnata dell'ultima domenica di ottobre.\nAmministrazione.\nDalla data dell'11 febbraio 2022 il sindaco Massimo Castelli, accusato di corruzione e posto in custodia cautelare in carcere in data 10 febbraio 2022, \u00e8 sospeso e sostituito dalla vicesindaca Piera Reboli come sindaca facente funzione. Il 22 febbraio 2022 il sindaco Castelli si dimette, portando il comune verso il commissariamento fino a fine mandato.\nDi seguito \u00e8 presentata una tabella relativa alle amministrazioni che si sono succedute in questo comune.\nComunit\u00e0 montane.\nFa parte della nuova Unione Montana Valli Trebbia e Luretta.\nGeografia antropica.\nFrazioni.\nIn val Trebbia:\nIn val d'Aveto:"}
{"id": "1770758", "revid": "466539", "url": "https://it.wikipedia.org/wiki?curid=1770758", "title": "Bruno Seghetti", "text": "Partecip\u00f2 con un ruolo di rilievo all'agguato di via Fani e al rapimento di Aldo Moro; diresse le colonne romana e napoletana dell'organizzazione terroristica nel periodo 1977-1980. Fu membro del Comitato esecutivo delle Brigate Rosse, la pi\u00f9 importante struttura dirigente dell'organizzazione, per alcuni mesi nel 1979-1980 fino al suo arresto a Napoli il 19 maggio 1980 in circostanze drammatiche dopo il mortale attentato al politico della Democrazia Cristiana Pino Amato con Luca Nicolotti ed altri\nBiografia.\nDa Centocelle alle Brigate Rosse.\nOriginario del quartiere popolare romano di Centocelle, Bruno Seghetti prese parte fin dal periodo del Sessantotto alle lotte di quartiere per il miglioramento delle condizioni di vita promosse dai movimenti di estrema sinistra. Allontanato per il suo estremismo, insieme con altri giovani, dal PCI locale, Seghetti si avvicin\u00f2 a Potere operaio partecipando alle lotte per l'occupazione delle case e per il diritto all'abitazione a favore dei baraccati della periferia romana. Iscrittosi a Potere operaio, divenne uno dei militanti pi\u00f9 attivi e combattivi del movimento a Roma, partecipando a molti scontri e tafferugli con le forze dell'ordine, alle manifestazioni contro la guerra del Vietnam e alle iniziative rivendicative fuori dalle fabbriche.\nDopo il servizio militare di leva a Bassano del Grappa nel 1971, dove Seghetti ebbe modo di dimostrarsi personaggio turbolento e indisciplinato, organizzando la distribuzione di volantini antimilitaristi e uno sciopero del rancio contro le rigide disposizioni della vita militare, l'anno seguente riprese la sua militanza in Potere operaio entrando nel servizio d'ordine organizzato per affrontare le forze dell'ordine e nel cosiddetto Lavoro illegale, la struttura di Potere operaio costituita per fronteggiare anche militarmente emergenze democratiche e per sviluppare i primi atti di lotta armata.\nDopo lo scioglimento di Potere operaio nel 1973 Seghetti, che aveva presto interrotto la scuola e collaborava saltuariamente con la bottega di orafo di uno dei suoi tre fratelli al centro di Roma, costitu\u00ec, insieme con altri militanti romani di estrema sinistra, il Co.Co.Ce., Comitato comunista di Centocelle, impegnato a sviluppare ideologicamente e materialmente l'ipotesi della lotta armata nella capitale; in questa fase prese parte con un ruolo di crescente importanza a manifestazioni di protesta, occupazioni, scontri con le forze dell'ordine, lotte per le autoriduzioni.\nMentre in Italia settentrionale si sviluppava in modo crescente l'attivit\u00e0 delle Brigate Rosse, Seghetti, insieme con ex responsabili militari di Potere operaio come Valerio Morucci e Germano Maccari e a compagni dell'estrema sinistra romana, prese parte alla costituzione delle prime vere organizzazioni di lotta armata romane, partecipando a rapine ad armerie ed esercizi commerciali e alle cosiddette \"spese proletarie\". Nel 1975 Morucci e Seghetti costituirono il LAPP, \"Lotta armata per il potere proletario\", organizzando anche un assalto alle centrali di smistamento della SIP durante il quale Seghetti rimase ferito accidentalmente alla mano e alla coscia. In questa fase Seghetti, gi\u00e0 impegnato militarmente nella lotta armata ma non clandestino, and\u00f2 a vivere nell'appartamento della sua compagna Anna Laura Braghetti che ben presto condivise le sue scelte estremistiche.\nAll'inizio del 1976 Valerio Morucci entr\u00f2 in contatto con Mario Moretti, il dirigente delle Brigate Rosse trasferitosi a Roma per organizzare una colonna dell'organizzazione e nell'estate 1976 anche Seghetti ebbe colloqui con il capo brigatista; Morucci e la sua compagna Adriana Faranda avevano deciso di aderire alle BR ed erano divenuti i responsabili principali della nuova colonna romana e anche Seghetti, insieme con una parte dei componenti dei LAPP, entr\u00f2 nell'organizzazione in un primo momento come militante regolare non clandestino con il nome di battaglia di \"Claudio\".\nBruno Seghetti divenne rapidamente uno dei militanti pi\u00f9 importanti della nuova colonna romana; grazie alle sue conoscenze all'interno dei movimenti di estrema sinistra locali e alle sue capacit\u00e0 organizzative e logistiche, fu in grado di reclutare nuovi componenti, di preparare abitazioni e locali da utilizzare per l'organizzazione, di migliorare l'equipaggiamento militare disponibile. Seghetti interruppe i contatti con la famiglia, adott\u00f2 le misure di mimetizzazione previste dalle Brigate Rosse ma continu\u00f2 a rimanere in contatto con gli ambienti giovanili dell'estremismo rivoluzionario nella capitale, frequentando in particolare il Movimento del '77 nell'Universit\u00e0. Seghetti prese parte, infiltrato come militante BR all'interno dei movimenti di contestazione, agli scontri all'Universit\u00e0 il 17 febbraio 1977 durante il comizio di Luciano Lama e alle manifestazioni del 12 marzo 1977; in un'occasione intervenne direttamente alle assemblee esponendo il progetto di lotta armata delle Brigate Rosse.\nContemporaneamente a queste attivit\u00e0 di osservazione e infiltrazione dei movimenti, Bruno Seghetti partecip\u00f2 anche a un numero crescente di azioni militari delle Brigate Rosse a Roma; nel corso del 1977 la colonna romana fer\u00ec Valerio Traversi, Publio Fiori, Emilio Rossi e Remo Cacciafesta, mentre nel febbraio 1978 venne ucciso il giudice Riccardo Palma. Seghetti divenne nell'autunno del 1977 uno dei membri della direzione della colonna romana, accanto a Valerio Morucci, Adriana Faranda, Prospero Gallinari, Barbara Balzerani e Mario Moretti.\nDal sequestro Moro alla cattura a Napoli.\nBruno Seghetti svolse un ruolo di grande importanza nell'organizzazione del sequestro Moro, partecipando alle riunioni preliminari e all'elaborazione dei dettagli operativi della cosiddetta \"operazione Fritz\". Il giorno precedente l'agguato, egli e Raffaele Fiore misero fuori uso, squarciando le quattro gomme, il veicolo Ford Transit Diesel del fioraio Antonio Spiriticchio che stazionava tutte le mattine nel luogo dell'azione e che avrebbe potuto intralciare il piano dei brigatisti. Secondo le ricostruzioni fornite da alcuni brigatisti, il 16 marzo 1978 Bruno Seghetti sarebbe stato alla guida della Fiat 132 che, accostata lungo via Stresa, si port\u00f2 in retromarcia all'incrocio con via Fani e su cui venne caricato il Presidente della Democrazia cristiana Aldo Moro da Mario Moretti e Raffaele Fiore dopo l'agguato di via Fani.\nDopo il trasbordo del sequestrato su un furgone su cui si mise alla guida Moretti, Seghetti e Valerio Morucci seguirono dietro su una Citro\u00ebn Dyane fino al parcheggio sotterraneo di un supermercato in via dei Colli Portuensi dove Moro sarebbe stato nuovamente trasferito su una vettura Citro\u00ebn Ami 8 che si sarebbe infine diretta all'appartamento dove il prigioniero sarebbe rimasto recluso. Durante i successivi 55 giorni del sequestro Bruno Seghetti, che in questo periodo venne identificato dalle forze dell'ordine che lo cercarono senza successo nell'abitazione dei suoi genitori, fu partecipe di tutte le decisioni operative e condivise l'operato di Moretti, mostrandosi favorevole alla condanna a morte dell'onorevole Moro. Il 9 maggio 1978 Seghetti e Valerio Morucci, a bordo di una Simca, parteciparono in funzione di copertura al trasferimento del cadavere di Moro in via Caetani che venne effettuato materialmente da Mario Moretti e Germano Maccari con una Renault 4 rossa.\nDopo la tragica conclusione del sequestro Moro, Bruno Seghetti, ormai in clandestinit\u00e0, accrebbe il suo ruolo organizzativo e operativo all'interno della colonna romana che increment\u00f2 il numero e la violenza delle sue azioni durante la seconda met\u00e0 del 1978 e il 1979 nonostante che Valerio Morucci e Adriana Faranda avessero abbandonato le Brigate Rosse per contrasti riguardo alla vicenda del sequestro Moro. Mentre un numero rilevante di nuovi militanti partecipava alle azioni di fuoco, Seghetti diresse soprattutto, insieme con Prospero Gallinari e Francesco Piccioni, l'assalto alla sede della DC in Piazza Nicosia il 3 maggio 1979; egli era alla guida del nucleo che fece irruzione nell'edificio, mentre gli altri gruppi affrontarono un violento conflitto a fuoco con una pattuglia della polizia e uccisero due agenti per coprire la fuga dei brigatisti.\nSeghetti prese parte con funzione di copertura anche all'uccisione nell'Universit\u00e0 di Roma, il 12 febbraio 1980, del professor Vittorio Bachelet. In questo agguato apr\u00ec il fuoco inizialmente sul professore l'altra componente del gruppo di fuoco, Anna Laura Braghetti; accanto a Bachelet era presente la sua assistente Rosy Bindi. Seghetti guid\u00f2 la fuga dei due dall'universit\u00e0 mentre si scatenava il panico tra gli studenti. \u00c8 possibile che Seghetti fosse presente anche nel nucleo di brigatisti che uccise nel marzo 1980 il giudice Girolamo Minervini; in questa occasione gli esecutori materiali dell'omicidio sarebbero stati Francesco Piccioni e Sandro Padula.\nNel dicembre 1979 Seghetti era entrato a far parte del Comitato esecutivo delle Brigate Rosse, l'organo direttivo pi\u00f9 importante dell'organizzazione terroristica composto in quel momento anche da Mario Moretti, Rocco Micaletto e Riccardo Dura. Brigatista esperto e con una lunga pratica di sanguinose azioni di fuoco, Bruno Seghetti, oltre a far parte con un ruolo dirigente del Comitato esecutivo e della colonna romana, nella primavera 1980 si trasfer\u00ec a Napoli per potenziare la colonna brigatista in costituzione e sviluppare la lotta armata nel capoluogo campano. L'arresto di Bruno Seghetti avvenne proprio a Napoli il 19 maggio 1980, durante la drammatica fuga seguita all'uccisione dell'assessore regionale democristiano Pino Amato. In questa circostanza Seghetti, dopo aver partecipato all'attentato, rimase ferito dal fuoco di reazione dell'autista del politico e dovette allontanarsi a piedi perdendo inizialmente il contatto con gli altri brigatisti.\nDopo essere riuscito rocambolescamente a impadronirsi di un'auto \u0160koda, Seghetti, nonostante la ferita, raggiunse via Monte di Dio dove trov\u00f2 e caric\u00f2 a bordo gli altri componenti del gruppo di fuoco. I quattro cercarono quindi di sfuggire per le vie di Napoli ma in Piazza del Plebiscito vennero raggiunti da un'auto della polizia e subito dopo, in via Marino Turchi, alle spalle del palazzo della Regione che era in via Santa Lucia, furono bloccati da un'altra vettura delle forze dell'ordine. I brigatisti scesero dalla \u0160koda e cercarono di aprirsi la via di fuga incominciando un violento conflitto a fuoco e lanciando due bombe a mano SRCM che tuttavia non esplosero. Dopo un ultimo tentativo di sfuggire, la comparsa di un'altra auto della polizia costrinse i quattro brigatisti a desistere e vennero tutti catturati; gli altri componenti del gruppo erano Luca Nicolotti, Salvatore Colonna e Maria Teresa Romeo. Bruno Seghetti, che si dichiar\u00f2 immediatamente \"prigioniero politico\", non forn\u00ec le sue vere generalit\u00e0 e mostr\u00f2 un atteggiamento di assoluta non collaborazione, era seriamente ferito e venne trasferito in ospedale dove gli venne estratto un proiettile dalla schiena.\nGli anni del carcere.\nBruno Seghetti continu\u00f2 a mostrare totale adesione alle Brigate Rosse e alla lotta armata anche in carcere dove ader\u00ec rigidamente al gruppo di brigatisti fedeli alla linea politico-militare seguita nel periodo 1976-1980 in polemica con le posizioni critiche dei capi del cosiddetto \"gruppo storico\". Nel periodo iniziale di reclusione si dimostr\u00f2 turbolento e intransigente e fu, insieme con Francesco Piccioni, uno dei protagonisti della violenta rivolta del carcere speciale di Trani del dicembre 1980 esplosa in connessione con il rapimento del giudice Giovanni D'Urso che si sarebbe conclusa il 29 dicembre 1980 con l'intervento risolutivo, dopo scontri e violenze, dei GIS dei carabinieri. Seghetti fu sprezzante e irriducibile durante le trattative e anche al termine della rivolta.\nCoinvolto in tutti i grandi processi degli anni ottanta contro le colonne romana e napoletana delle Brigate Rosse, Seghetti, che mostr\u00f2 in aula un atteggiamento intransigente e fortemente polemico di totale opposizione alle istituzioni, venne condannato a numerosi ergastoli. In questi anni egli svolse dall'interno delle carceri, anche un ruolo molto attivo nel dibattito ideologico in corso nelle Brigate Rosse, contribuendo, insieme con Andrea Coi, Prospero Gallinari e Francesco Piccioni, alla realizzazione nel 1983 di \"Politica e rivoluzione\", un ampio testo in cui venivano criticate le posizioni dei brigatisti del \"nucleo storico\" e degli esponenti del cosiddetto \"Partito Guerriglia\"; nel testo veniva promosso un ritorno alla lotta rivoluzionaria \"scientifica\", al \"centralismo democratico\" e veniva prevista, a causa della debolezza del movimento rivoluzionario, una fase di cosiddetta \"ritirata strategica\".\nPer gran parte degli anni Ottanta Bruno Seghetti continu\u00f2 ad aderire alla fazione ortodossa delle Brigate Rosse del cosiddetto \"Partito comunista combattente\" e espresse sistematicamente la sua fiducia nel proseguimento della lotta armata in Italia. Ancora nel marzo 1987 manifest\u00f2 in un documento, insieme con Gallinari, Piccioni e Francesco Lo Bianco, valutazioni ottimistiche sulla possibilit\u00e0 di una ripresa della lotta armata ed espresse, insieme con i suoi compagni, contrariet\u00e0 alle iniziative, promosse tra gli altri da Renato Curcio, Mario Moretti e Barbara Balzerani, per riconoscere il fallimento dell'esperienza terroristica e sollecitare proposte di \"pacificazione\". Nell'aprile 1987 Seghetti inoltre partecip\u00f2, insieme con Piccioni, Gallinari, Lo Bianco e Domenico Delli Veneri a un tentativo di fuga dal carcere di Rebibbia attraverso un lungo tunnel sotterraneo che venne scoperto solo poco prima del suo completamento.\nFu solo il 23 ottobre 1988 che Seghetti, con un documento firmato insieme con altri sette brigatisti, tra cui Gallinari, Piccioni, Lo Bianco e Remo Pancelli, ammise il fallimento della lotta armata e riconobbe la sconfitta delle Brigate Rosse, affermando che le condizioni politico-sociali e la disfatta militare, rendevano esaurita la possibilit\u00e0 della guerra rivoluzionaria in Italia. Dopo quindici anni di detenzione Bruno Seghetti \u00e8 stato ammesso nell'aprile del 1995 al lavoro esterno e ha ottenuto la semilibert\u00e0 nel dicembre 1999, lavorando stabilmente nella cooperativa \"32 dicembre\" impegnata in corsi di formazione nel settore informatico. Il regime di semilibert\u00e0 gli \u00e8 stato peraltro revocato nell'ottobre 2001 per infrazioni alle disposizioni previste ed egli \u00e8 ritornato detenuto a tempo pieno. Il 18 gennaio 2013 Bruno Seghetti ha partecipato, insieme con altri ex-brigatisti tra cui Francesco Piccioni, Raffaele Fiore, Barbara Balzerani e Renato Curcio, ai funerali di Prospero Gallinari, deceduto per cause naturali il 14 gennaio."}
{"id": "1770759", "revid": "1522738", "url": "https://it.wikipedia.org/wiki?curid=1770759", "title": "Ferrugipoli", "text": ""}
{"id": "1770760", "revid": "1534111", "url": "https://it.wikipedia.org/wiki?curid=1770760", "title": "Irma (Italia)", "text": "Irma (\"Herma\" in dialetto bresciano) \u00e8 un comune italiano di abitanti della provincia di Brescia, nell'alta Val Trompia, in Lombardia. Dal 1927 al 1955 fece parte del comune di Bovegno. \u00c8 il secondo comune meno popoloso della provincia di Brescia (dopo Magasa).\nStoria.\nIl 20 ottobre 1938 viene inaugurata la \"Casa dell'Alpino\"."}
{"id": "1770764", "revid": "6923", "url": "https://it.wikipedia.org/wiki?curid=1770764", "title": "POW Entertainment", "text": "POW! Entertainment (dove \"Pow\" \u00e8 un acronimo di \"Purveyors of Wonder\", ovvero \"fornitori di meraviglie\") \u00e8 una compagnia di produzione di media statunitense, fondata da Gill Champion, Arthur Lieberman e dall'editore di fumetti Marvel Stan Lee nel 2001 come societ\u00e0 per azioni.\nLa missione dell'azienda \u00e8 quella di creare e poi distribuire (in proprio o a mezzo licenza), nuovi e originali marchi intellettuali, da sfruttare nel campo dell'animazione, delle serie televisive dal vero, e in altri formati ancora."}
{"id": "1770767", "revid": "39224", "url": "https://it.wikipedia.org/wiki?curid=1770767", "title": "Eczema allergico", "text": ""}
{"id": "1770768", "revid": "39224", "url": "https://it.wikipedia.org/wiki?curid=1770768", "title": "Dermatite da contatto", "text": ""}
{"id": "1770769", "revid": "110157", "url": "https://it.wikipedia.org/wiki?curid=1770769", "title": "Interpretatio graeca", "text": "L'interpretatio graeca \u00e8 il termine latino indicante la comune tendenza degli scrittori dell'antica Grecia ad equiparare le divinit\u00e0 straniere a quelle del loro pantheon. Erodoto, ad esempio, riferendosi agli antichi dei egiziani Amon, Osiride e Ptah, li chiama \"Zeus\", \"Dionisio\" ed \"Efesto\".\nVersione romana.\nL'equivalente pratica romana era chiamata interpretatio romana. Il primo uso di questa frase venne fatto da Tacito nel libro \"Germania\", nel quale racconta del bosco sacro di Naarvali, dicendo \"Praesidet sacerdos muliebri ornatu, sed deos interpretatione Romana Castorem Pollucemque memorant\" (\"un sacerdote presiede in vestiti di donna, ma nell'interpretazione dei romani, loro venerano gli dei Castore e Polluce\"). Altrove dice che i capi degli d\u00e8i degli antichi Germani erano Ercole e Mercurio, riferendosi rispettivamente a Thor e Odino."}
{"id": "1770770", "revid": "123567", "url": "https://it.wikipedia.org/wiki?curid=1770770", "title": "Interpretatio romana", "text": ""}
{"id": "1770772", "revid": "110157", "url": "https://it.wikipedia.org/wiki?curid=1770772", "title": "Sider\u00f3polis", "text": "Sider\u00f3polis, fino al 1943 Nova Belluno, \u00e8 un comune del Brasile nello Stato di Santa Catarina, parte della mesoregione del Sul Catarinense e della microregione di Crici\u00fama.\n\u00c8 composto per la maggior parte da emigranti italiani giunti a cavallo tra la fine dell'800 e i primi del '900 quasi tutti di origine bellunese, la citt\u00e0 \u00e8 gemellata con Forno di Zoldo in provincia di Belluno."}
{"id": "1770776", "revid": "287204", "url": "https://it.wikipedia.org/wiki?curid=1770776", "title": "Il pirata e il condottiero", "text": "Il pirata e il condottiero \u00e8 un romanzo di ambientazione storica scritto da Anna Spissu, con prefazione di Raul Montanari, e pubblicato nel 2008 dalla casa editrice Corbaccio.\nProtagonisti della vicenda sono il principe-ammiraglio Andrea Doria, personalit\u00e0 fra le pi\u00f9 autorevoli al tempo della Repubblica di Genova, e Thorgud, pi\u00f9 conosciuto come Dragut, famigerato pirata temuto per le sue incursioni nel mar Mediterraneo (inclusa la zona del golfo del Tigullio, di cui \u00e8 originaria l'autrice del libro).\nIl romanzo miscela i personaggi realmente esistiti e vicende di fantasia ed \u00e8 raccontato in prima persona secondo la visione in \"soggettiva\" dei protagonisti. A dare scorrevolezza al testo sono state inserite - a mo' di inserto - brevi storie ambientate in epoca contemporanea. Lo scopo del libro, in un racconto che evidenzia la possibile malvagit\u00e0 congenita dell'animo umano, \u00e8 stato, quindi, immaginare una possibile correlazione tra queste due figure e cosa esse si siano potute dire.\nDragut cadde effettivamente nelle mani del principe-ammiraglio: nel 1540 a Gozo, di ritorno da una scorreria a Pantelleria, fu accerchiato e sconfitto da Giannettino Doria. Catturato, fu consegnato ad Andrea Doria che lo fece incatenare come galeotto ai remi della sua nave ammiraglia per quattro anni.\nSoggetto.\nLe note di copertina illustrano l'epoca di ambientazione e la trama del romanzo riassunta per sommi capi. Nel XVI secolo l'Europa \u00e8 dilaniata da guerre intestine determinate dalla rivalit\u00e0 fra i sovrani di due grandi potenze: Carlo V d'Asburgo e Francesco I di Francia. Gli attacchi dei pirati si succedono sempre pi\u00f9 frequenti sulle coste del mar Mediterraneo mentre l'Impero ottomano si spinge fin quasi a Vienna.\n\u00c8 in questo quadro storico che Dragut diviene l'uomo pi\u00f9 ricercato dalla cristianit\u00e0. Sulle sue tracce si mette l'ammiraglio Andrea Doria che, aiutato dai componenti della sua famiglia, d\u00e0 l'avvio ad una serie di avventure che si intrecciano l'una con l'altra.\nL'autrice.\nAnna Spissu, di padre sardo e madre ligure, \u00e8 nata a Lavagna e risiede a Milano, dove svolge attivit\u00e0 di fiscalista. Appassionata di letteratura, ha pubblicato un libro di poesie ed un racconto sulla battaglia delle Termopili. \u00c8 stata selezionata per l'antologia del premio letterario \"Racconti nella Rete 2005\" pubblicata da Newton Compton. Per la redazione de \"Il pirata e il condottiero\" ha consultato testi storici incluso un vasto repertorio di leggende."}
{"id": "1770781", "revid": "767487", "url": "https://it.wikipedia.org/wiki?curid=1770781", "title": "Kuhle Wampe", "text": "Kuhle Wampe (\"Kuhle Wampe oder Wem geh\u00f6rt die Welt\") \u00e8 un film del 1932 diretto da Slatan Dudow.\nLa pellicola \u00e8 inerente al tema della disoccupazione e della sinistra politica nella Repubblica di Weimar. Tra i primi film sonori tedeschi, mostra la differenza di potenzialit\u00e0 del cinema sonoro e del cinema muto: le scene mute si caratterizzano per un ritmo estremamente movimentato (la ripresa delle biciclette), mentre quelle sonore, legate alle esigenze del microfono sono estremamente statiche (si pensi alla discussione attorno al tavolo da pranzo).\nIl titolo \u00e8 traducibile in italiano \"Pancia concava, o a chi appartiene il mondo\".\nProduzione.\nIl film fu prodotto dalla Praesens-Film in associazione con la Prometheus-Film-Verleih und Vertriebs-GmbH.\nDistribuzione.\nDistribuito dalla Praesens-Film, usc\u00ec nelle sale cinematografiche tedesche il 30 maggio 1932 dopo una prima in Unione Sovietica, a Mosca il 14 maggio 1932.\nCollegamenti esterni.\nIl film \u00e8 citato nel libro di Helena Janeczek LA RAGAZZA CON LA LEICA"}
{"id": "1770782", "revid": "767487", "url": "https://it.wikipedia.org/wiki?curid=1770782", "title": "Joe Cocker", "text": "\u00c8 noto in particolar modo per le sue rivisitazioni di canzoni gi\u00e0 famose e per le sue esibizioni dal vivo, nonch\u00e9 per il virtuoso utilizzo del falsettone unito a una voce graffiante e profonda.\nNel 1983 vinse il Grammy Award come \u00abmiglior interpretazione pop di un duo o un gruppo\u00bb per \"Up Where We Belong\", brano cantato con Jennifer Warnes. La rivista statunitense \"Rolling Stone\" nel 2008 lo colloc\u00f2 al 97\u00ba posto della classifica dei cento migliori cantanti di tutti i tempi.\nBiografia.\nInfanzia e adolescenza.\nNasce a Sheffield il 20 maggio 1944, da Harold Cocker e Magde Lee. L'origine del soprannome \"Joe\", secondo diverse testimonianze familiari, nacque da un gioco chiamato \"Cowboy Joe\", a cui egli amava molto giocare. Da bambino fu fortemente influenzato dalla musica di Ray Charles e Lonnie Donegan.\nInizia la sua carriera musicale nella sua citt\u00e0 natale, all'et\u00e0 di 12 anni, invogliato dal fratello; la sua prima band \u00e8 gli Avengers (con il nome di Vance Arnold), seguita dai Big Blues (1963), e infine The Grease Band (1966). Il suo primo singolo \u00e8 la cover dei Beatles \"I'll Cry Instead\", dall'album \"A Hard Day's Night\".\nIl successo, gli eccessi, la caduta (1969-1976).\nDopo un qualche successo in Gran Bretagna con il singolo \"Marjorine\", la sua fama scoppia con la sua versione di \"With a Little Help from My Friends\", un'altra cover beatlesiana stavolta dall'album \"Sgt. Pepper's Lonely Hearts Club Band\". Questa versione, con Jimmy Page alla chitarra solista, diviene prima nelle classifiche inglesi per una settimana nel novembre 1968.\nNel 1969 canta a Woodstock, e la sua interpretazione del brano di Leon Russell \"Delta Lady\" \u00e8 un nuovo successo. Continua la sua serie di cover dei Beatles nel 1970 con una versione di \"She Came In Through the Bathroom Window\" dall'album \"Abbey Road\". Mentre il suo successo in Gran Bretagna comincia a scemare, entra nelle classifiche statunitensi con \"Cry Me a River\" e \"Feelin' Alright\"; nel 1970, la sua versione live di \"The Letter\" dei Box Tops, che appare nell'album dal vivo \"Mad Dogs &amp; Englishmen\", \u00e8 il primo hit che raggiunge la Top Ten statunitense.\nNel 1969 appare all\"'Ed Sullivan Show\". La sua interpretazione ha spesso un'intensit\u00e0 fisica, spesso presa in giro da John Belushi nei suoi spettacoli: al \"Saturday Night Live\" ci fu anche un duetto improvvisato tra di loro, in una puntata in cui Cocker era ospite.\nNel 1970 con altri quaranta artisti, fra musicisti e coristi, affronta la tourn\u00e9e statunitense dei Mad Dogs and Englishmen. La tourn\u00e9e prosegue anche in Europa e, alla fine del 1970, tocca anche Milano con un concerto al Velodromo Vigorelli dove \u00e8 accompagnato da quasi tutta la band del tour statunitense ove spicca la figura di Leon Russel in qualit\u00e0 di tastierista.\nAll'inizio degli anni settanta la sua carriera si blocca per una serie di problemi soprattutto legati all'abuso di alcol e droga, che valsero a Cocker lo spiacevole soprannome di \"Mad Dog\"; Cocker ritorna per\u00f2 grazie all'emozionante singolo \"You're So Beautiful\" (scritta da Billy Preston), arrivata al numero cinque delle classifiche statunitensi. I problemi con gli eccessi non tardarono per\u00f2 a farsi risentire fin quando Cocker non cadde in depressione e la sua carriera ebbe una brusca rottura, aggravata anche da un grosso debito con la A&amp;M.\nLa nuova scalata (1982-1999).\nDopo quasi un decennio di anonimato, nella prima met\u00e0 degli anni ottanta la sua carriera torn\u00f2 a spiccare il volo con la sua versione di \"You Can Leave Your Hat On\", scritta da Randy Newman e contenuta nel film \"9 settimane e \u00bd\". \u00c8 di inizio decennio il duetto \"Up Where We Belong\", brano scritto da Buffy Sainte-Marie e Will Jennings e cantato con Jennifer Warnes, per il film \"Ufficiale e gentiluomo\" (Premio Oscar per la miglior canzone).\nIn questo periodo conobbe Zucchero Fornaciari, che gli dedic\u00f2 una canzone (\"Nuovo, meraviglioso amico\", contenuta in \"Rispetto\"). Il bluesman britannico fu poi ospite nel \"Blue's Tour\" del 1987 e nell\"'Oro, Incenso e Birra Tour\" del 1989. Successivamente Cocker rimarr\u00e0 amico del cantante italiano nonch\u00e9 sua dichiarata fonte di ispirazione.\nPi\u00f9 in l\u00e0 arriveranno \"Unchain My Heart\", \"When the Night Comes\", \"N'oubliez jamais\" e la ballata \"That's All I Need to Know\", firmata da Eros Ramazzotti, presente nell'album \"Across from Midnight\" e di cui, nel 1998, realizz\u00f2 la versione duetto \"That's All I Need to Know / Difender\u00f2\" con lo stesso Ramazzotti, inserito nell'album \"Eros live\". In questo periodo ha lavorato anche con Eric Clapton.\nGli ultimi anni (2000-2014).\nIl 3 giugno 2002, Cocker ha eseguito al Party at the Palace la sua versione di \"With a Little Help from My Friends\", accompagnato da Phil Collins e Brian May. Ha poi inciso un nuovo album nel 2010, \"Hard Knocks\" uscito il 5 ottobre dello stesso anno. Il disco, il primo di inediti dopo otto anni, \u00e8 prodotto da Matt Serletic, gi\u00e0 al lavoro con Carlos Santana e Matchbox Twenty. L'interprete inglese lo ha presentato il 14 novembre 2010 al Palasharp di Milano, durante l'unica tappa italiana del suo tour europeo autunnale. Cocker e Serletic tornano a lavorare insieme due anni dopo: viene infatti pubblicato il 6 novembre 2012, \"Fire It Up\", il nuovo disco del cantante di Sheffield. All'album segue un tour mondiale che durer\u00e0 per tutto il 2013.\nIl cantante britannico mor\u00ec il 22 dicembre 2014, a 70 anni, nel suo ranch a Crawford, in Colorado (Stati Uniti), per un cancro ai polmoni."}
{"id": "1770783", "revid": "838137", "url": "https://it.wikipedia.org/wiki?curid=1770783", "title": "Particelle identiche", "text": "In fisica statistica particelle identiche ovvero particelle indistinguibili sono particelle che non possono essere per principio distinte le une alle altre. Questo fatto ha importanti conseguenze in meccanica statistica. Infatti il calcolo di propriet\u00e0 in meccanica statistica si basa su argomenti probabilistici che a loro volta sono influenzati dal fatto che gli oggetti studiati siano identici o invece esista la possibilit\u00e0, almeno in linea di principio, di riuscire a distinguerli. Come conseguenza, particelle identiche manifestano un comportamento sensibilmente differente da particelle che possano essere distinte.\nDistinguere le particelle.\nCi sono due modi per distinguere le particelle: il primo metodo si basa su differenze intrinseche nelle propriet\u00e0 fisiche delle particelle, quali la massa, la carica elettrica o lo spin. Se le particelle differiscono in almeno una delle propriet\u00e0 fisiche intrinseche, esse possono essere distinte misurando la propriet\u00e0 in questione. Un elettrone potr\u00e0 sempre essere distinto da un protone per via della sua massa molto pi\u00f9 leggera, della sua carica di segno opposto. Tuttavia particelle microscopiche della stessa specie hanno propriet\u00e0 fisiche completamente identiche. Tutti gli elettroni dell'universo hanno esattamente la stessa massa, carica elettrica e spin.\nAnche se le particelle hanno propriet\u00e0 fisiche intrinseche identiche, c'\u00e8 in linea di principio un secondo metodo che ci potrebbe permettere di distinguere particelle consistente nel seguire la traiettoria di ogni particella. Fintantoch\u00e9 possiamo misurare la posizione di ogni particella con infinita precisione (anche quando le particelle si trovano a passare molto vicino o addirittura collidono) non ci sarebbe ambiguit\u00e0 nell'attribuire quale particella \u00e8 quale. Il problema \u00e8 che questo approccio non pu\u00f2 essere mantenuto nel quadro della meccanica quantistica.\nInfatti in meccanica quantistica, le particelle non posseggono una posizione definita durante il periodo fra due misure della loro posizione. In sostanza, non \u00e8 possibile per una particella tracciare una traiettoria ben definita fra due posizioni nelle quali abbiamo misurato la presenza della particella in due istanti di tempo. Dunque non \u00e8 possibile seguire la traiettoria di una particella. E questo rende in linea di principio le particelle del tutto indistinguibili."}
{"id": "1770789", "revid": "484362", "url": "https://it.wikipedia.org/wiki?curid=1770789", "title": "Italianizzazione dei toponimi dei comuni in Valle d'Aosta", "text": ""}
{"id": "1770792", "revid": "6923", "url": "https://it.wikipedia.org/wiki?curid=1770792", "title": "Ddrum", "text": "La ddrum \u00e8 un'azienda americana, divisione di Armadillo Enterprises, Inc., che produce batterie e strumenti a percussione acustici, elettronici e trigger. Realizza tra l'altro un modello di octoban detto \"deccabon\" (una serie di dieci tamburi di diametro fisso di 15\u00a0cm ma con fusti di diverse lunghezza).\nPrincipali artisti che usano Ddrum.\nRobert Sweet - Stryper\nLadell Abrams - Ce Ce Winans\nDylan Allison - Pop Evil\nCarmine Appice - Legend / Slamm!!\nSteve Ashiem - Deicide\nAthena - Kottak\nPoogie Bell - Marcus Miller\nManuel De Peppe - Bee Hive, Bee Hive Reunion\nMarty Beller - They Might Be Giants\nAnthony Biuso - Hed PE\nTalon Blaque - Zombie Dragstrip Hookers\nRick Borecki- Mike and the Monsters\nChris Boyd - Nelly\nJon Bucklew - Copeland\nMark Castillo - Bury Your Dead\nJames Childress - Lovedrug\nBig Mike Clemons - Israel Houghton\nFrancesco \"buzzurro\" Daniele - Carved\nCowboy - Texas Hippie Coalition\nPaul Crosby - Saliva\nCygnus - Deadstar Assembly\nAustin D'Amond - Bleed the Sky\nJoey Dandaneau - Theory of a Deadman\nJC Dwyer - Pro-Pain\nTom Drennan - Darryl Worley\nShawn Drover - Megadeth\nLarry Eagle - Bruce Springsteen's Seeger Sessions Band\nBrent Easton - J.Moss\nJoey Eberline - Nashville Sessions\nJeff Fabb - In This Moment\nVix Foxx - The Veronicas\nJamie Gambel - Jamie Foxx\nAudie Grantham - Since October\nDavid Haddon - Rihanna\nDemiyon Hall - Gladys Knight\nWill Hunt - Static X/Evanescence\nAndy Herrick - Chimaira\nAndy \u201cAndols\u201d Herrick - Chimaira\nMyron Howell - Jake Owen\nJohnny Humphrey - Seether\nChris Hood - Rehab\nAdam Jarvis - Misery Index\nKerry Jacobson - Mondo Rock (Australia)\nDerek Jay - Hell Within\nMattia Mornelli - Human Decay / Vexovoid\nChristopher Kinder - Jon Oiva's Pain\nChris Kling - Theo and the Skyscrapers\nJeramie Kling - Ninety Minute Reflex / Infernaen\nDan Konopka - OK Go\nJames Kottak - Scorpions\nKen Koudelka - Lillian Axe\nKat Kraft - Vixen\nAxel Kruse - Jaded Heart (Germany)\nMark Kulvinskas - Deer and the Headlights\nCorky Laing - Mountain\nLil' Shawn Lee - Chrisette Michele / Missy Elliott\nRussell Lee - Under the Flood\nJoe Letz - Combichrist\nJeremy London - Sanctity\nRay Luzier - KoRn\nBrian MacLeod - Sheryl Crow / LA Studio Great\nPepe Clarke Magana - Ankla\nSegdrick Marsh - Patti LaBelle\nPaul Mazurkiewicz - Cannibal Corpse\nMatt McKenna - Outworld\nDave McClain - Machine Head\nKeith McCray - Ryan Shaw\nLarone \u201cSkeeter\u201d McMillian - The Last Goodnight\nCarlos McSwain - Snoop Dogg\nVernell \u201cDooder\u201d Mincey - Independent\nLil' Mike Mitchell\nDrew Molleur - Midnight to Twelve\nAustin Moore - Blind Boys of Alabama\nChris Mora - Silent Civilian\nKentric Morris - Najee\nTerry Oldham - Blackland\nJerry O'Neill - Voodoo Glow Skulls\nJohn Oreshnick - Fireball Ministry\nVinnie Paul - Pantera / Damage Plan / Hell Yeah\nWill Parker - Jaheim\nAnthony Parrulli - Blue Man Group / Josh O'Connor\nMike Patrum - Protokaw\nCorey Pierce - God Forbid\nBill Powell - Gospel Session Great\nRhim - The Birthday Massacre\nIsaac Richardson - James Brown Tribute\nPaolo Perazzani - Arthemis\n\u201cThird\u201d Richardson - Eric Darius\nScott Rockenfield - Queensryche\nJamie Rogan - Billy Currington\nAaron Rosse - Ministry / Prong\nMartin Roth - Legenda Aurea (Switzerland)\nChris Russell - The Argument\nPete Sandoval - Morbid Angel\nBrian Scully- The Autumn Offering\nAndy Selway - KMFDM\nNiki Skistimas - Suicide Holiday\nRadek Sladky - Torr (Czech)\nKent Slucher - Luke Bryan\nMike Smith - Suffocation\nDerrick Sorrell - NeYo\nChad Stewart - LA Guns/ Faster Pussycat\nBrent Terry - Better Left Unsaid\n\u201cAmadeus\u201d Thompson - Trey Songz / Producer\nBrian Tichy - Billy Idol/ Foreigner\nErik Tribbett - NERD\nSteve Underwood - Stuck Mojo\nDeJuan Watson - R. Kelly\nTim \u201cYogi\u201d Watts - Demonhunter/ The Showdown\nTJ Wilder - Josh Turner\nSteve Williams - Bobby Jones Gospel Choir\nLouis Winfield - Crystal Shawana\nDerrick Wright - Toni Braxton\nTim Yeung - Divine Heresy\nKeith Zebroski - Miranda Lambert\nDave Lombardo - Slayer (dal 2010)"}
{"id": "1770799", "revid": "1573940", "url": "https://it.wikipedia.org/wiki?curid=1770799", "title": "Astrium", "text": "Astrium era un'azienda aerospaziale del gruppo EADS dedicata ai sistemi e servizi spaziali in ambito civile e militare. Nel 2008 Astrium ha fatturato 4,3 miliardi di euro. I suoi 15.000 dipendenti sono distribuiti in Francia, Germania, Regno Unito, Spagna e Stati Uniti.\nNel tardo 2013 il gruppo EADS \u00e8 stato rivoluzionato: l'azienda madre \u00e8 stata ribattezzata Airbus Group e Astrium \u00e8 diventata Airbus Defence and Space.\nAree di attivit\u00e0.\nAstrium aveva 3 aree principali di attivit\u00e0:\nStoria dell'azienda.\nNel giugno del 2006 EADS Astrium, EADS Space Transportation e EADS Space Services si fusero in una singola azienda: EADS SPACE. Il mese successivo EADS annunci\u00f2 che le aziende appena fuse sarebbero state rinominate \"ASTRIUM - an EADS company\". \nA dicembre dello stesso anno fu svelato il logo dell'azienda con un annuncio da parte dell'Amministratore Delegato che la divisione spazio si sarebbe chiamata \"EADS Astrium\"."}
{"id": "1770804", "revid": "54193", "url": "https://it.wikipedia.org/wiki?curid=1770804", "title": "Sir Gordon Richards", "text": ""}
{"id": "1770811", "revid": "1543377", "url": "https://it.wikipedia.org/wiki?curid=1770811", "title": "Conferenza episcopale vetero-cattolica internazionale", "text": "La conferenza episcopale vetero-cattolica internazionale o conferenza episcopale internazionale dell'Unione di Utrecht ( Internationale Bischofkonferenz o IBK, International Old Catholic Bishops' Conference o IBC) \u00e8 la convocazione dei vescovi delle Chiese vetero-cattoliche d'Europa in comunione con l'arcivescovo di Utrecht. \u00c8 simile alla conferenza di Lambeth nella comunione anglicana e come questa non \u00e8 un corpo legislativo.\nLa conferenza episcopale internazionale fu fondata nel 1889 dai vescovi della Chiesa vetero-cattolica dei Paesi Bassi, della diocesi cattolica per i vecchi cattolici in Germania, e della Chiesa cattolica cristiana svizzera.\nSecondo l'Unione di Utrecht, le principali responsabilit\u00e0 della conferenza episcopale internazionale sono:\nLa conferenza si riunisce ogni anno.\nMembri.\nPresidente e segretario.\nPresidente: Joris Vercammen, arcivescovo di Utrecht, con delega per la Francia\nSegretario: Fritz-Ren\u00e9 M\u00fcller, vescovo emerito della Chiesa cattolica cristiana svizzera (delegato per l'Italia)\nAltri vescovi ordinari.\nAustria: John Ekemenzie Okoro\nGermania: Matthias Ring\nHaarlem: Dirk Schoon, con delega per la Scandinavia\nRepubblica ceca: Du\u0161an Hejbal\nSvizzera: Harald Rein\nVarsavia: Wiktor Wysocza\u0144ski\nVescovi emeriti.\nCon delega.\nAustria: Bernhard Heitz, delegato per la Croazia\nSenza delega.\nBreslavia: Wies\u0142aw Sko\u0142ucki\nCracovia-Cz\u0119stochowa: \"vacante\"\nDeventer: \"vacante\"\nGermania: Joachim Vobbe\nHaarlem: Teunis Horstman\nSvizzera: Hans Gerny\nUtrecht: Antonius Jan Glazemaker (\u00e8 anche vescovo emerito di Deventer)"}
{"id": "1770812", "revid": "6923", "url": "https://it.wikipedia.org/wiki?curid=1770812", "title": "Remo (azienda)", "text": "La Remo \u00e8 un'azienda statunitense specializzata nella costruzione di pelli sintetiche per strumenti a percussione e batterie.\nStoria.\nL'azienda fu fondata nel 1957 dal batterista Remo D. Belli, che speriment\u00f2 un nuovo tipo di pelli sintetiche per tamburi in Mylar. Queste pelli si rivelarono assai pi\u00f9 stabili di quelle naturali rispetto ai cambiamenti climatici, ovvero agli sbalzi di caldo e freddo e riuscirono cos\u00ec a conquistare il mercato.\nLa Remo da allora ha continuato a proporre strumenti a percussione originali e innovativi, come le pelli doppio strato sordinate \"pinstripe\", i Rototom, brevettati negli anni '70, i recenti TSS Drums in alluminio (uno speciale incrocio tra un tom-tom e un tamburo a cornice) e anche linee di batterie proprie."}
{"id": "1770813", "revid": "767487", "url": "https://it.wikipedia.org/wiki?curid=1770813", "title": "Get Over You", "text": "Get Over You \u00e8 il terzo singolo estratto dall'album di debutto della cantante pop britannica Sophie Ellis-Bextor, \"Read My Lips\".\nIl brano, scritto dalla cantante insieme a Gregg Alexander e prodotto da Blackcell, \u00e8 di genere dance pop e segue, nell'ordine cronologico delle pubblicazioni della cantante, due singoli di grande successo commerciale: \"Take Me Home\" e \"Murder on the Dancefloor\". Il brano non era presente nella versione originale dell'album, che fu ristampato al momento della pubblicazione del singolo con l'inclusione del nuovo pezzo. Fu comunque pubblicato nel maggio del 2002, poche settimane prima di \"Move This Mountain\", ma ricevette pi\u00f9 promozione rispetto alla seconda canzone e il suo video, diretto da \"Max &amp; Dania\", divenne pi\u00f9 popolare. Il singolo raggiunse la terza posizione della classifica dei singoli del Regno Unito, diventando la terza top3 consecutiva della cantante.\nTracce e formati.\nUK CD 1 \nUK CD 2 \nMaxi-Single CD"}
{"id": "1770815", "revid": "339392", "url": "https://it.wikipedia.org/wiki?curid=1770815", "title": "Doppia a-side", "text": ""}
{"id": "1770817", "revid": "767487", "url": "https://it.wikipedia.org/wiki?curid=1770817", "title": "Move This Mountain", "text": "Move This Mountain \u00e8 il terzo singolo estratto dall'album di debutto della cantante pop britannica Sophie Ellis-Bextor, \"Read My Lips\". \u00c8 stato pubblicato come doppia a-side insieme al brano \"Get Over You\" sotto l'etichetta Polydor Records. La canzone \u00e8 stata scritta dalla stessa cantante, Hillier e Alex James e prodotta da quest'ultimo.\nIl singolo \u00e8 stato pubblicato nel giugno del 2002 e ha raggiunto la terza posizione della classifica dei singoli britannica, diventando la terza top3 consecutiva per la cantante, reduce dal successo del precedente singolo \"Murder on the Dancefloor\", diventato una delle principali hit della stagione. Tuttavia, \"Move This Mountain\" \u00e8 stata promossa minormente rispetto alla canzone con cui condivide il singolo. Rispetto all'altra canzone, inoltre, \u00e8 meno movimentata."}
{"id": "1770818", "revid": "86599", "url": "https://it.wikipedia.org/wiki?curid=1770818", "title": "28P/Neujmin", "text": "28P/Neujmin, o Neujmin 1, \u00e8 una cometa periodica del Sistema solare, appartenente alla famiglia delle comete gioviane, scoperta il 3 settembre 1913 da Grigorij Nikolaevi\u010d Neujmin dall'osservatorio di Simeiz, in Crimea.\nLa scoperta avvenne durante una campagna fotografica di ricerca di asteroidi, circa due settimane dopo il passaggio della cometa al perielio, in una fase di avvicinamento alla Terra. Tuttavia la natura cometaria non fu riconosciuta se non alcuni giorni dopo.\nLa cometa presenta un'attivit\u00e0 modesta, caratterizzata dall'apparizione al perielio di una chioma e di una coda molto deboli. Questo comportamento \u00e8 stata individuato da A'Hearn \"et al.\" come caratteristico di oggetti provenienti dalla Fascia di Kuiper. \u00c8 stato stimato che solo 0,52\u00a0km\u00b2 della sua superficie siano attivi, ovvero meno dello 0,1% del totale. Presenta un periodo di rotazione di 12,75 ore.\nH. Campins \"et al.\" hanno misurato per la cometa un'albedo ed un spettro simili a quelli degli asteroidi troiani di Giove. Questo dato \u00e8 a sostegno dell'ipotesi di cattura degli asteroidi troiani avanzata da Morbidelli \"et al.\", che prevede formazione ed ambiente di evoluzione analoghi per gli asteroidi troiani e le comete della famiglia di Giove."}
{"id": "1770819", "revid": "113757", "url": "https://it.wikipedia.org/wiki?curid=1770819", "title": "Regime torrentizio", "text": ""}
{"id": "1770820", "revid": "1598370", "url": "https://it.wikipedia.org/wiki?curid=1770820", "title": "Barolo chinato", "text": "Il Barolo chinato \u00e8 un vino aromatizzato, prodotto per aggiunta al Barolo DOCG di zucchero ed alcol etilico nel quale precedentemente sono state poste in lenta macerazione a temperatura ambiente diverse spezie (anticamente chiamate droghe), tra cui la corteccia di china calisaia, radice di rabarbaro e di genziana, e seme di cardamomo, onde estrarne le componenti aromatiche. All'aromatizzazione segue un affinamento in botte di circa un anno.\nNasce nella zona di produzione del Barolo, a Serralunga d'Alba, in Piemonte, alla fine dell'800, per opera del farmacista Giuseppe Cappellano e poi sviluppato e promosso da altri produttori fra cui Giulio Cocchi di Asti a partire dal 1891. \nNella tradizione veniva utilizzato come antidoto per i piccoli malanni da raffreddamento (caldo come vin brul\u00e9) e come digestivo.\nPer la gradazione alcolica tra i 16 e i 17 gradi, il contenuto aromatico ed il gusto dolce-amaro oggi viene usato come elegante fine pasto e come vino da meditazione (in alternativa al Porto, al Marsala vergine o ai vini liquorosi in genere).\nLa sua persistenza aromatica si abbina ottimamente con il cioccolato amaro."}
{"id": "1770824", "revid": "5376", "url": "https://it.wikipedia.org/wiki?curid=1770824", "title": "Federscout", "text": ""}
{"id": "1770830", "revid": "877979", "url": "https://it.wikipedia.org/wiki?curid=1770830", "title": "Milo De Angelis", "text": "Il suo stile poetico si distingue per un respiro breve e frammentario, pieno di sospensioni, interruzioni, citazioni, discorsi diretti e soluzioni vicine all'aforisma. I temi, invece, sono pochi e ricorrenti, definiti da De Angelis stesso come \"ossessioni\". Si occupa anche di traduzioni dal francese, dal greco e dal latino.\nBiografia.\nMilo De Angelis esordisce come poeta, dopo alcune pubblicazioni su riviste letterarie, con la raccolta \"Somiglianze\" del 1976, edita per Guanda nella collana dei Quaderni della Fenice, diretta da Giovanni Raboni. Nel panorama poetico del tempo \"Somiglianze\" rappresent\u00f2 un'irrompente novit\u00e0, una decisiva rottura con lo sperimentalismo neoavanguardista che aveva dominato la scena poetica per oltre un decennio. Completamente estranea a ideologie, dibattiti contingenti e ad ogni possibilit\u00e0 di \"engagement\", \"Somiglianze\" si pone come rappresentazione disarticolata e complessa delle vicende di un adolescente alla ricerca di un'identit\u00e0, di un nucleo costituente. Tra le principali tematiche delle raccolta compaiono: la gioia, il nichilismo, la disperazione, il sogno, la metamorfosi, il sesso, l'esperienza della droga e del suicidio, il rifiuto di un'educazione cattolica, l'incomunicabilit\u00e0, il desiderio di ritorno ad un evento mitico e primordiale.\nAssieme ad altri giovani poeti che si riconoscevano nella poetica inaugurata da \"Somiglianze\" e in un programma di recupero delle tradizioni del simbolismo, del romanticismo e della fiaba, De Angelis fonda nel 1977 la rivista Niebo, che rester\u00e0 attiva fino al 1980 pubblicando undici numeri. Vicina all'esperienza di Niebo \u00e8 la \"Corsa dei mantelli\", un racconto onirico e frammentario pubblicato nel 1979 che vede come protagonisti un ragazzo, Luca, e una ragazza imprevedibile e sfuggente, chiamata Daina, ispirata alla figura mitologica di Artemide.\nNel 1982 De Angelis raccoglie in volume diversi saggi di riflessione filosofica e critica letteraria nel volume \"Poesia e destino\", edito dalla casa editrice bolognese Cappelli. Alle pagine di \"Poesia e destino\" sono affidate riflessione sulla tragedia, sull'andare a capo nella poesia e sulla spiritualit\u00e0 indiana, assieme ad altri saggi e a prose poetiche.\nNel 1983 esce per la collana bianca Einaudi il secondo libro di poesie: \"Millimetri\". Si tratta di una raccolta di 29 brevi poesie in cui la vena simbolista e analogica di De Angelis sfocia in una scrittura densa e visionaria, indecifrabile, definita dalla critica come \"oracolare\".\nA partire dalla raccolta \"Terra del viso\", del 1985, si istituisce il sodalizio con la Mondadori, che rimarr\u00e0 l'editore di tutte le successive raccolte di De Angelis. La densit\u00e0 visionaria di \"Millimetri\" assume ora un respiro pi\u00f9 ampio e meno conciso: viene inaugurata una nuova forma di poemetto che diverr\u00e0 ricorrente in tutte le raccolte successive. Particolare rilievo assume il tema dell'adolescenza, legato al gesto sportivo e alla morte.\nNella raccolta \"Distante un padre\", del 1989, confluiscono tutti gli elementi consolidati dell'universo poetico di De Angelis in un dettato visionario che si pone sotto il segno del delirio e dell'oscurit\u00e0 semantica. Si tratta di uno dei libri pi\u00f9 corposi e ricchi di suggestioni di De Angelis, sicuramente il pi\u00f9 disarticolato\ne controverso, divenuto oggetto, al suo apparire, di pareri contrastanti da parte della critica. Il libro contiene anche una sezione finale scritta nel dialetto di Casale Monferrato, luogo di origine della madre del poeta.\nDieci anni di silenzio poetico, interrotto solo da una seconda edizione di \"Somiglianze\" nel 1990, precedono la raccolta \"Biografia Sommaria\" (1999), un libro che inaugura uno stile poetico pi\u00f9 disteso e narrativo, meno criptico e frammentario. De Angelis nel frattempo si \u00e8 sposato con la poetessa Giovanna Sicari, ha avuto un figlio e ha cominciato a dedicarsi all'insegnamento scolastico. Le poesie di \"Biografia sommaria\" ripercorrono i momenti pi\u00f9 rilevanti della vita dell'autore, trasfigurati, privati della loro contingenza e resi universali da una profonda carica visionaria che si sofferma sugli eventi e sugli incontri pi\u00f9 rilevanti di tutta una vita, su ci\u00f2 che vale la pena di essere raccontato.\nIn \"Tema dell'addio\" (2005), accanto a struggenti ed evocative ricostruzioni, De Angelis rappresenta una realt\u00e0 oppressa dai temi universali della malattia e della morte che, come catrame, si estendono su ogni cosa. \"Tema dell'addio\" lascia un segno profondo sulla produzione poetica dell'autore, tanto che anche le raccolte successive saranno contrassegnate dal contrasto irrisolto e violento tra momenti estatici, splendide evocazioni e sconfortanti comparse di morte.\nNel 2008 esce per la collana degli Oscar Mondadori un volume che raccoglie tutta la produzione di De Angelis, da \"Somiglianze\" a \"Tema dell'addio\", corredato da una prefazione di Eraldo Affinati e da un'analitica bibliografia critica.\nNello stesso anno viene pubblicato \"Colloqui sulla poesia\", che raccoglie le principali interviste di De Angelis, a cura di Isabella Vincentini.\nIl 2010 \u00e8 l'anno di \"Quell'andarsene nel buio dei cortili\", una raccolta di poesie molto brevi, caratterizzata da sintesi e da un'evidente cura formale. La visione del poeta si esprime in flash, in situazioni lampo, in riflessioni sulla scrittura e sul segno grafico.\nCon Viviana Nicodemo (attrice e fotografa) De Angelis \u00e8 entrato nel mondo della fotografia. Insieme a lei ha scritto \"Via dell'inizio\" (2010), che contiene poesie e immagini.\nL'ultima raccolta di Milo De Angelis \u00e8 uscita nel 2015 e si intitola \"Incontri e agguati\". Il tema principale \u00e8 quello della morte che, come fosse un personaggio reale, si scontra con l'io lirico ingaggiando una disastrosa guerra. L'esperienza dell'insegnamento in un carcere di massima sicurezza a Milano ispira la terza e ultima sezione della raccolta.\nDe Angelis \u00e8 stato anche traduttore dal francese di Racine, Baudelaire, Maeterlinck, Blanchot, Drieu La Rochelle, dal greco di Eschilo e dell'Antologia Palatina e dal latino di Virgilio, Lucrezio, Claudiano.\nPoetica.\nPur nei suoi differenti sviluppi, la poetica di De Angelis \u00e8 fedele a un nucleo di pensiero e a pochi temi ricorrenti, definiti dall'autore come ossessioni. Il nucleo fondante di questa poetica \u00e8 una concezione tragica dell'esistenza. La tragedia, secondo De Angelis, non \u00e8 appena identificabile in un'espressione letteraria del passato o nell'esperienza del lutto, ma nell'angosciante convivenza di opposti senza rimedio. Nelle raccolte di De Angelis confluiscono infatti toni e motivi in netto contrasto tra loro che danno vita ad un tormentato scontro esistenziale, non riassumibile in un'ideologia o in un sistema coerente di pensiero: la coscienza del nulla e la fede in un destino, il corteggiamento della morte e l'esaltazione della vita, il senso della rovina e l'entusiasmo giovanile, il pi\u00f9 totale nichilismo e l'attesa di un evento miracoloso, l'angoscia e la meraviglia.\nI motivi ricorrenti possono essere identificati in immagini, situazioni o personaggi che attraversano tutta l'opera, da intendersi come veri e propri archetipi: la donna guerriera, il gesto atletico, la morte, la gioia, la parola, le sillabe, la traduzione, la decisione definitiva e irrimediabile, il carcere, le architetture industriali della periferia nord di Milano, il tema scolastico, il quaderno, il gesto violento e sanguinario, la ferita, il padre, l'infanzia.\nLo stile poetico \u00e8 caratterizzato da un respiro breve e frammentario, pieno di sospensioni, interruzioni, citazioni, discorsi diretti e soluzioni vicine all'aforisma. Le figure retoriche pi\u00f9 ricorrenti sono quelle dell'ossimoro, della personificazione ma soprattutto dell'analogia, che consiste nell'accostamento di due elementi istituito da un'implicita somiglianza. Il lessico \u00e8 sempre specifico e analitico, mai ambiguo o generico. Le sfumature di senso e i frequenti cortocircuiti semantici si verificano infatti per imprevedibile accostamento di elementi lessicali specifici e ben determinati, secondo un procedimento analogico e visionario.\nSe le prime raccolte di De Angelis, tra cui \"Millimetri\" e \"Distante un padre\", sono divenute paradigmatiche di uno stile difficilmente decifrabile, criptico e post-ermetico, a partire da \"Biografia sommaria\" il dettato poetico di De Angelis si \u00e8 fatto pi\u00f9 disteso e comunicativo, fino ad arrivare agli esiti dell'ultimo libro \"Incontri e agguati\", spesso vicini a un tono diaristico."}
{"id": "1770831", "revid": "322321", "url": "https://it.wikipedia.org/wiki?curid=1770831", "title": "Giovanni Jacono", "text": "Biografia.\nGiovanni Jacono (nato Iacono) nacque in via Leggio n 10 da una semplice famiglia di cattolici praticanti, il padre Gaudenzio Iacono (1837) era falegname mentre la madre Salvadora Arena (1849) era filandiera, venne battezzato lo stesso giorno di nascita nella chiesa di San Giovanni, oggi cattedrale di Ragusa. Dopo le scuole primarie e la scuola superiore venne assunto come muratore, ma grazie all'aiuto del suo vecchio maestro di scuola elementare fece domanda di sussidio al comune, e con questo si iscrisse alla scuola tecnica di Ragusa.\nDopo il diploma di maturit\u00e0, dovette arruolarsi nell'esercito. Terminato il servizio militare, chiese all'arcivescovo di Catania, il cardinale Giuseppe Francica-Nava de Bondif\u00e8, di essere accolto nel seminario, e l'arcivescovo acconsent\u00ec a patto che dormisse dietro il portone come portinaio notturno, disfacendo ogni giorno il suo letto.\nIl 21 settembre 1902 fu ordinato sacerdote a San Giovanni La Punta. Successivamente il cardinale Nava lo invi\u00f2 a Roma, al Collegio Apollinare, per completare gli studi e acquistare un titolo dottorale. Suo compagno di studi fu Angelo Giuseppe Roncalli, divenuto poi papa. Terminati gli studi a Roma torn\u00f2 a Catania e fu nominato padre spirituale del seminario arcivescovile e canonico penitenziere della cattedrale.\nSuccessivamente venne nominato rettore del seminario.\nNel 1918 papa Benedetto XV lo nomin\u00f2 vescovo di Molfetta, Giovinazzo e Terlizzi (nelle Puglie). Ricevette la consacrazione episcopale l'8 settembre 1918 nella cattedrale di Catania dal cardinale Nava.\nNel 1921 papa Benedetto XV lo trasfer\u00ec a Caltanissetta, fino ad allora retta dal vescovo Antonio Augusto Intreccialagli, il quale lo defin\u00ec in una lettera alla signorina Antonietta Mazzone di Caltanissetta: \"Un vero uomo di Dio\". Fece il suo ingresso in diocesi il 28 settembre 1921, e dopo pochi giorni inizi\u00f2 la visita pastorale nei comuni della diocesi nissena.\nNel 1953 papa Pio XII gli affianc\u00f2 un vescovo coadiutore nella persona di Mons. Francesco Monaco. Nel giugno del 1956 lasci\u00f2 la diocesi di Caltanissetta e si ritir\u00f2 nella sua citt\u00e0 natale, Ragusa, dove continu\u00f2 a recarsi nella chiesa vicina al proprio appartamento, per la celebrazione della santa messa e l'adorazione eucaristica quotidiana.\nSi spense a Ragusa il 26 maggio 1957 e fu sepolto nella cattedrale di Ragusa. Sul suo tavolo fu trovata una sola busta con \u00a3 15.000, su cui era scritto: \"Per i poveri della S. Vincenzo\". Nell'omelia funebre, l'allora vescovo di Ragusa mons. Francesco Pennisi, lo defin\u00ec \"il vescovo pi\u00f9 povero di tutti i vescovi della Sicilia\": \u00abOra scende nella tomba, povero, con una pianeta senza argento e senza oro, perch\u00e9 coperto dall'oro della sua anima santa, senza pastorale, perch\u00e9 regno di legalit\u00e0 \u00e8 la sua santa vita\u00bb.\n\u00c8 in corso il processo diocesano informativo sulla vita e le virt\u00f9 in vista della beatificazione.\nL'8 novembre 2018 Papa Francesco lo dichiara venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1770833", "revid": "117245621", "url": "https://it.wikipedia.org/wiki?curid=1770833", "title": "Private label", "text": "Le private label o marche private, sono prodotti o servizi solitamente realizzati o forniti da societ\u00e0 terze (fornitore di marca industriale o terzista vera e propria) e venduti con il marchio della societ\u00e0 che vende/offre il prodotto/servizio (Distributore). Nel passato erano anche chiamati \"white label\" (etichette bianche) in quanto la marca offerta da Sainsbury's (catena di supermercati inglese) era appunto un'etichetta bianca su cui era scritto il semplice nome del prodotto.\nQuesta tipologia di prodotti, non avendo la componente del costo di marketing tipico dell'industria di marca, permette al distributore di incassare margini pi\u00f9 alti, rispetto agli analoghi prodotti di marca, e al consumatore di portare a casa un prodotto di qualit\u00e0 assimilabile a quella di marca a costi pi\u00f9 contenuti. Molto spesso la fabbricazione dei prodotti \u00e8 affidata a produttori di fiducia allo scopo di sviluppare le autonomie industriali locali e, inoltre, permettono di saltare l'anello del grossista, determinando prezzi concorrenziali di vendita.\nLa marca privata, se sfruttata correttamente, \u00e8 una leva di marketing in pi\u00f9 nelle mani del distributore. Con essa si pu\u00f2 rafforzare agli occhi del consumatore l'immagine dell'insegna, della sua convenienza e/o della sua qualit\u00e0.\nLe \"private label\" possono nascere sia nell'ambito della Grande Distribuzione (GD), favorendo produzioni a marchio di una catena (Coop, Carrefour ecc...) sia nell'ambito della Distribuzione Organizzata (DO), favorendo produzioni a marchio di un gruppo d'acquisto (Despar, Gruppo V\u00e9G\u00e9 ecc...). Ovviamente tutti questi prodotti possono essere smerciati unicamente nella catena o nel gruppo d'acquisto di cui al marchio, portando anche ad una sorta di esclusivit\u00e0 del punto vendita.\nTipologie di marca privata.\nAd oggi, sono principalmente quattro le tipologie di private label:\nI prodotti Private label sono quindi presenti in diversi settori: alimentari, cura della casa, cura della persona, fai da te, elettrodomestici, ma anche prodotti finanziari, assicurativi e carburanti.\nQuota di mercato.\nIn Italia, i prodotti PL non hanno ancora raggiunto una quota di mercato paragonabile ad altri paesi europei perch\u00e9 da noi la vendita dei prodotti di marca ha livelli pi\u00f9 elevati. Ma dopo l'ondata di recessione, secondo le rilevazioni Nielsen, nei primi 10 mesi del 2008, la quota di mercato dei prodotti Private Label \u00e8 passata al 14,6%, contro il 13,4% del 2007, considerando il formato di Ipermercati, Supermercati e Libero Servizio. Nel Regno Unito la quota raggiunge ben il 44,6%, in Spagna il 32%, in Germania il 29,9%, ma sicuramente la struttura distributiva di questi paesi \u00e8 molto diversa da quella del nostro, ancora fatto da piccoli gruppi molto frammentati, rendite di posizione e catene locali."}
{"id": "1770848", "revid": "63756", "url": "https://it.wikipedia.org/wiki?curid=1770848", "title": "Luigi Tibertelli", "text": ""}
{"id": "1770853", "revid": "181699", "url": "https://it.wikipedia.org/wiki?curid=1770853", "title": "Donaudampfschiffahrtselektrizit\u00e4tenhauptbetriebswerkbauunterbeamtengesellschaft", "text": "La Donaudampfschiffahrtselektrizit\u00e4tenhauptbetriebswerkbauunterbeamtengesellschaft () (italiano: Associazione dei sottufficiali dell'edificio principale dell'officina di manutenzione della compagnia di battelli elettrici sul Danubio) era una sotto-organizzazione della Donaudampfschiffahrtsgesellschaft (DDSG) nella Vienna pre-bellica, una compagnia di trasporto merci e passeggeri sul Danubio.\nLa DDSG risulta ancora operare, seppur divisa in due compagnie private, la DDSG-Blue Danube Schiffahrt GmbH (trasporto passeggeri) e la DDSG-Cargo GmbH.\nIl nome.\nSecondo il Guinness dei primati del 1996, \u00e8 la parola in tedesco pi\u00f9 lunga che sia mai stata stampata. \u00c8 un esempio della composizione teoricamente illimitata possibile in molte lingue germaniche; ha 79 lettere. Il record dei caratteri contenuti in una parola tedesca di uso comune (indicato dal Guinness dei primati del 1995) invece appartiene alla parola \"Rechtsschutzversicherungsgesellschaften\" (italiano: \"compagnie assicurative che offrono protezione legale\"), con 39 caratteri. I capitani delle navi facenti parti della compagnia possedevano il titolo \"Donaudampfschiffahrtsgesellschaftskapit\u00e4n\".\nLa parola contiene l'inusuale plurale ': ' (\"elettricit\u00e0\") \u00e8 normalmente usato al singolare.\nDopo la riforma ortografica tedesca del 1996, la parola \"Schiffahrt\" \u00e8 scritta con tre \"f\" cosicch\u00e9 la parola risulta contare ottanta lettere \"Donaudampfschifffahrtselektrizit\u00e4tenhauptbetriebswerkbauunterbeamtengesellschaft\", tuttavia viene utilizzata ancora la doppia \"f\" per scrivere la parola."}
{"id": "1770856", "revid": "200568", "url": "https://it.wikipedia.org/wiki?curid=1770856", "title": "Stercorarius antarcticus", "text": "Lo stercorario antartico (\"Stercorarius antarcticus\", Lesson 1831), \u00e8 un uccello della famiglia degli Stercorariidae.\nSistematica.\n\"Stercorarius antarcticus\" ha due o tre sottospecie:\nAspetti morfologici.\nLo stercorario antartico \u00e8 un grosso uccello lungo 52\u201364\u00a0cm e del peso di 1\u20132\u00a0kg; l'apertura alare \u00e8 di 90\u2013120\u00a0cm. Il piumaggio \u00e8 completamente grigio-bruno (a seconda della sottospecie pu\u00f2 variare l'intensit\u00e0 del colore), tranne che per una zona bianca sulle primarie. Il becco \u00e8 robusto e uncinato.\nDistribuzione e habitat.\nQuesto uccello vive nelle regioni polari e subpolari dell'emisfero australe. Durante le migrazioni si sposta pi\u00f9 a nord, toccando le regioni tropicali del Sud America (Brasile e Argentina), il sud dell'Africa e perfino l'estremit\u00e0 meridionale della Penisola Arabica. La specie/sottospecie \"S. a. lonnbergi\" vive pi\u00f9 ad oriente, dalle Sandwich Australi alla Nuova Zelanda passando per Sudafrica, India e Australia.\nBiologia.\nCome gli altri stercorari e i labbi, gli stercorari antartici sono cleptoparassiti, rubano il cibo a berte, pinguini e ad altri uccelli marini con acrobazie aeree, ma sono anche spazzini e seguono le barche per raccogliere i rifiuti e gli scarti. Durante il periodo riproduttivo si spostano a terra e cacciano i piccoli delle altre specie e le loro uova e pi\u00f9 raramente anche piccoli mammiferi.\nRiproduzione.\nNidificano sul terreno, da soli o in piccole colonie, vicino alle colonie di altri uccelli marini, in modo da petersi procurare il cibo pi\u00f9 facilmente. Le coppie sono monogame e depongono 1-2 uova per nidiata (raramente tre), ma spesso \u00e8 solo il primo pulcino che sopravvive, mentre il secondo raggiunge la maturit\u00e0 nel 43% dei casi.\nBibliografia.\n\"Ibis\" 137 (2) , 231\u2013236 "}
{"id": "1770862", "revid": "818367", "url": "https://it.wikipedia.org/wiki?curid=1770862", "title": "Stercorarius pomarinus", "text": "Lo stercorario mezzano (Stercorarius pomarinus, Temminck 1815), \u00e8 un uccello della famiglia degli Stercorariidae.\nSistematica.\n\"Stercorarius pomarinus\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il mondo, ad eccezione delle zone pi\u00f9 interne dei continenti e dell'Antartide."}
{"id": "1770864", "revid": "110157", "url": "https://it.wikipedia.org/wiki?curid=1770864", "title": "IBM 5110", "text": "L'IBM 5110 Computing System \u00e8 un personal computer dell'IBM annunciato il 10 gennaio 1978. Gi\u00e0 nella settimana seguente diverse centinaia di IBM 5110 sono stati ordinati. Il primo IBM 5110 destinato alla vendita \u00e8 stato spedito all'acquirente il 2 febbraio 1978. La commercializzazione dell'IBM 5110 \u00e8 continuata fino al marzo 1982.\nL'IBM 5110 \u00e8 il secondo modello di personal computer commercializzato dall'IBM, successore dell'IBM 5100 Portable Computer e predecessore dell'IBM 5120.\nDescrizione.\nL'IBM 5110 \u00e8 un computer desktop all-in-one. Di serie \u00e8 dotato di tastiera alfanumerica (come interfaccia utente di input) e display CRT monocromatico da 5 pollici (come interfaccia utente di output). Sia la tastiera che il display sono incorporati nell'unit\u00e0 centrale. Di serie non sono presenti n\u00e9 periferiche esterne n\u00e9 drive.\nDell'IBM 5110 sono state prodotte e commercializzate due diverse versioni identificate come \"Model 1\" e \"Model 2\". L'unica differenza tra le due versioni risiede nella possibilit\u00e0 per il Model 1 di utilizzare fino a due unit\u00e0 a nastro magnetico per cartridge QIC nel formato DC300: un'unit\u00e0 installabile all'interno dell'unit\u00e0 centrale, l'altra unit\u00e0 installabile esternamente all'unit\u00e0 centrale. Il Model 2 non permette invece di utilizzare tali unit\u00e0 a nastro magnetico. Una cartridge QIC DC300 permette di memorizzare fino a 204 kB.\nEntrambe le versioni dell'IBM 5110 sono in grado di utilizzare fino a due periferiche esterne IBM 5114, ognuna delle quali pu\u00f2 ospitare fino a due drive per floppy disk da 8 pollici. Su un floppy disk per tali drive \u00e8 possibile memorizzare fino a 1,2 MB. Nella configurazione massima di drive per floppy disk, l'IBM 5110 pu\u00f2 quindi avere in linea fino a 4,8 MB di memoria di massa ad accesso diretto.\nConfigurazioni di vendita.\nEntrambe le versioni dell'IBM 5110 sono state commercializzate in dodici differenti configurazioni di vendita. La tabella seguente riporta le differenze tra le varie configurazioni di vendita e il corrispondente prezzo.\nAccessori opzionali IBM.\nLa tabella seguente riporta gli accessori opzionali per l'IBM 5110 commercializzati dall'IBM."}
{"id": "1770865", "revid": "16073370", "url": "https://it.wikipedia.org/wiki?curid=1770865", "title": "IBM 5100 Portable Computer", "text": ""}
{"id": "1770866", "revid": "1566286", "url": "https://it.wikipedia.org/wiki?curid=1770866", "title": "Pietro Tordi", "text": "Attivo in teatro, al cinema e in televisione, venne impiegato spesso in ruoli da caratterista sia drammatici che comici. Sue caratteristiche erano la voce, particolarmente profonda, la fluida dialettica e la capacit\u00e0 oratoria.\nBiografia.\nDi professione maestro elementare, Tordi ha interpretato nella sua lunga carriera cinematografica una novantina di film, a partire dagli anni Trenta fino alla sua morte. \u00c8 ricordato soprattutto per i ruoli ricoperti in pellicole come \"Divorzio all'italiana\" (1961), nella parte dell'avvocato difensore del barone Cefal\u00f9, in \"Straziami ma di baci saziami\" (1968), nella parte dello zio frate, in \"In nome del popolo italiano\" (1971), dove interpreta il professor Rivaroli, e ne \"Il marchese del Grillo\" (1981), nei panni di Mons. Terenzio, zio di Onofrio Del Grillo. Molto presente inoltre nella prosa radiofonica, fin dagli anni Trenta (prima nell'EIAR, successivamente in Rai), e in televisione, dall'inizio delle trasmissioni negli anni Cinquanta, lavor\u00f2 in commedie e sceneggiati, fra cui nel 1961 \"Il caso Maurizius\"."}
{"id": "1770869", "revid": "116547508", "url": "https://it.wikipedia.org/wiki?curid=1770869", "title": "Quinzaine des R\u00e9alisateurs", "text": "La Quinzaine des R\u00e9alisateurs (in inglese \"Directors' Fortnight\") \u00e8 una selezione parallela alla selezione ufficiale del Festival di Cannes, che si svolge dal 1969, organizzata dalla Soci\u00e9t\u00e9 des R\u00e9alisateurs de Films (SRF).\nLa \"Quinzaine des R\u00e9alisateurs\" (vale a dire la \"quindici giorni dei registi\"), cui pi\u00f9 spesso ci si riferisce chiamandola semplicemente Quinzaine, consiste in una programmazione di cortometraggi, lungometraggi e documentari di tutto il mondo. \nDirezione artistica.\nLa programmazione \u00e8 curata da un direttore artistico. Tale incarico \u00e8 ricoperto dal 2019 dall'italiano Paolo Moretti."}
{"id": "1770870", "revid": "287204", "url": "https://it.wikipedia.org/wiki?curid=1770870", "title": "Quinzaine des Realisateurs", "text": ""}
{"id": "1770876", "revid": "28592", "url": "https://it.wikipedia.org/wiki?curid=1770876", "title": "Hyde Park di Londra", "text": ""}
{"id": "1770878", "revid": "278830", "url": "https://it.wikipedia.org/wiki?curid=1770878", "title": "Un Certain Regard", "text": "Un Certain Regard () \u00e8 una sezione della selezione ufficiale del Festival di Cannes, fondata da Gilles Jacob nel 1978 per riunire tre sezioni fuori concorso create nel 1975 dal precedente delegato generale Maurice Bessy, \"Les yeux fertiles\", \"L'air du temps\" e \"Le pass\u00e9 compos\u00e9\".\nDal 1998 viene assegnato al miglior film della sezione il Premio \"Un Certain Regard.\""}
{"id": "1770879", "revid": "135491", "url": "https://it.wikipedia.org/wiki?curid=1770879", "title": "Certain Regard", "text": ""}
{"id": "1770884", "revid": "6923", "url": "https://it.wikipedia.org/wiki?curid=1770884", "title": "SVS Codatronca TS", "text": "La Codatronca TS, conosciuta pi\u00f9 comunemente come Spada Codatronca, \u00e8 una supercar prodotta dalla casa automobilistica italiana Spada Vetture Sport, presentata come Concept nel 2007 e in fase definitiva al Salone di Montecarlo il 24 aprile 2008. il modello \u00e8 in produzione dal 14 maggio 2008 ordinabile in un numero limitato di vetture annue personalizzabili.\nIl progetto.\nL'idea nasce da Paolo Spada insieme al padre Ercole Spada, famoso designer automobilistico che lavor\u00f2 molti anni per Zagato realizzando per la carrozzeria italiana modelli che hanno segnato la storia dell'azienda come le storiche Giulietta SZ e Alfa Romeo Giulia TZ.\nProprio dalla ricerca aerodinamica che la Zagato fece in quegli anni arrivando ad adottare la carrozzeria a coda tronca, e dalla natura di quelle storiche vetture, pensate prevalentemente per le competizioni, nasce il prototipo codatronca.\nTale concept viene presentato al pubblico la prima volta ad Aprile 2007 con un'autorizzazione d'idoneit\u00e0 da parte della FIA alla partecipazione dell'esemplare al campionato GT1, il modello definitivo viene presentato circa un anno dopo, precisamente il 24 aprile 2008 in occasione del Top Marques di Montecarlo, l'esemplare viene scoperto al pubblico dall'ex pilota e campione di Formula 1 Damon Hill. Dopo la presentazione ufficiale al Top Marques di Montecarlo, il New York Times ha eletto la Codatronca TS \"l'auto pi\u00f9 bella del salone\".\nIl contesto.\nLa vettura si presenta con una linea sportiva a coda troncata, \u00e8 caratterizzata da tratti molto moderni e a linee tese che si contrappongono a particolari che richiamano le supercar degli anni sessanta e ottanta, come appunto la coda tronca e sezionata in modo da far risaltare la forma a T rovesciata della stessa sezione posteriore. Gli interni sono di veste decisamente sportiva con inserti in alluminio ed alcantara, essendo per\u00f2 un'auto artigianale e vista la mirata possibilit\u00e0 di personalizzazione fornita dalla casa produttrice, quest'auto non sembra presentarsi con un'unica tipologia di allestimento.\nFra i partner che la SVS Spada Vetture Sport collabora per questo progetto, viene ricordato l'alterier AZNOM che, oltre alla partecipazione alla realizzazione della vettura collabora alla fornitura di gadget da viaggio e accessori auto, l'auto infatti viene venduta con la possibilit\u00e0 di abbinare un set di valigie Aznom.\nLa carrozzeria a coda troncata ha permesso di ricavare un bagagliaio di 400\u00a0litri.\nDati tecnici.\nLa SVS Codatronca TS (turismo sportivo) \u00e8 una coup\u00e9 a due posti dotata di un motore V8 di in alluminio a carter secco, compatibile con alimentazione a E85 che eroga una potenza massima di 630\u00a0CV (circa ) a 6\u00a0500 giri/min, con una coppia massima di a 4\u00a0800\u00a0giri/min.\nIl cambio \u00e8 a 6 rapporti, e in sesta marcia a 7\u00a0000 giri/min limitati elettronicamente la vettura raggiunge una velocit\u00e0 massima di , con un'accelerazione da 0 a 100\u00a0km/h in 3,4\u00a0secondi. Il controllo della trazione \u00e8 regolabile in 3 livelli di funzionamento, la vettura \u00e8 dotata di un sistema di telemetria a 40 canali in grado di immagazzinare fino a 80 ore di dati.\nLa carrozzeria \u00e8 in materiale composito poggiante su un telaio di alluminio, le sospensioni sono regolabili, come lo sono anche le barre anti rollio anteriori e posteriori (separatamente) in quattro livelli di durezza.\nLa vettura \u00e8 dotata di cerchi OZ Racing da su pneumatici Pirelli P-Zero con misure 285/35/19\u201d per gli anteriori, 385/35/19\u201d i posteriori.\nL'impianto frenante \u00e8 Brembo con dischi da dotati di pinze racing ad 8 calipers all'anteriore e dischi da 355\u00a0mm con pinze a 4 calipers al posteriore, governati dall'ABS.\nLa casa automobilistica ha preannunciato che oltre al modello attualmente prodotto verr\u00e0 realizzata una versione di potenza maggiore denominato TSS (Turismo Super Sportivo) che si pensa potr\u00e0 avere una potenza indicativa di 700\u00a0CV, , 355\u00a0km/h, 0\u2013100\u00a0km/h\u00a0in 2,7 secondi.\nDalla \"Codatronca TS\" \u00e8 stata derivata nel 2011 la concept Codatronca Monza, con carrozzeria aperta."}
{"id": "1770885", "revid": "91078", "url": "https://it.wikipedia.org/wiki?curid=1770885", "title": "Codatronca TS", "text": ""}
{"id": "1770886", "revid": "91078", "url": "https://it.wikipedia.org/wiki?curid=1770886", "title": "Spada Codatronca", "text": ""}
{"id": "1770888", "revid": "117780286", "url": "https://it.wikipedia.org/wiki?curid=1770888", "title": "Ercole Spada", "text": "Biografia.\nGli inizi.\nNel 1956 si diploma come perito industriale meccanico presso l'istituto tecnico Feltrinelli di Milano. Ercole sin da giovane aveva una grande passione per l'automobile, passione che lo portava a disegnarle in continuazione, siglandole con le sue iniziali \"ES\".\nGrandissimo appassionato di vetture Zagato Ercole Spada dopo il servizio militare si mette direttamente in contatto con la Zagato, si narra che Elio Zagato al cospetto di Ercole fece lui due domande: se sapeva disegnare auto in scala 1:1 e se aveva la patente e dopo le due risposte entrambe affermative, venne assunto.\nAffermazione a Zagato.\nLavora alla Zagato dal 1960 al 1969 in questi anni definisce le linee di alcune delle vetture pi\u00f9 importanti della storia della carrozzeria milanese, la sua prima opera avvenne nel 1961: la \"Aston Martin DB4 GT Zagato\" e da quella un susseguirsi di modelli come la Lamborghini 3500 GTZ, le Lancia Flavia e Fulvia Sport, le Alfa Romeo 2600 SZ, la Giulia Tubolare e la Junior Z.\nLa parentesi Ford, Audi e BMW.\nIl giovane designer lascia Zagato nel 1970 per entrare con la qualifica di capo designer presso l'azienda americana Ford realizzando vari prototipi di studio come per esempio la Ford GT70. Successivamente, quando la Ford acquis\u00ec la Ghia nel 1973, Spada entra a far parte della Ghia Operation. Nel 1976, dopo un breve periodo all'Audi entra alla BMW dove ritorna ad occupare il ruolo di capo designer e dove mette a punto due modelli, la Serie 5 e la Serie 7 con Claus Luthe, prodotti a partire dal 1985 e dal 1987.\nIl periodo all'IDEA.\nNel 1983 rientra in Italia all'I.DE.A. Institute, nella quale collabora alla creazione di alcune vetture Fiat, Lancia e Alfa Romeo quali Fiat Tipo, Lancia Dedra, Alfa Romeo 155, e la versione a tre porte della Lancia Delta. Della sua mano \u00e8 anche la Ferrari PPG pace car.Nel 1993 torna a far parte del \"centro stile Zagato\" per dar luce alla Ferrari F.Z.93 partecipando anche al progetto, restato peraltro a stadio di prototipo, della Osca 2500 GT Dromos.\nLa fondazione della \"Spadaconcept\".\nIn seguito \u00e8 diventato presidente della \"Spadaconcept\", centro stile e ricerca della casa automobilistica italiana SVS Spada Vetture Sport e, insieme al figlio Paolo, ha realizzato la SVS Codatronca TS una sportiva che riprende la filosofia che da sempre lo accompagna, il nome stesso \u00e8 un omaggio alle carrozzerie aerodinamiche da competizione che Zagato e Alfa Romeo avevano adottato nei modelli quali Giulietta SZ e Giulia TZ."}
{"id": "1770889", "revid": "287204", "url": "https://it.wikipedia.org/wiki?curid=1770889", "title": "Dragan Ciric", "text": ""}
{"id": "1770894", "revid": "237256", "url": "https://it.wikipedia.org/wiki?curid=1770894", "title": "Georgij L'vov", "text": ""}
{"id": "1770897", "revid": "28592", "url": "https://it.wikipedia.org/wiki?curid=1770897", "title": "Battaglia di Curtatone", "text": ""}
{"id": "1770906", "revid": "228587", "url": "https://it.wikipedia.org/wiki?curid=1770906", "title": "Formato documentale", "text": "In informatica, un formato documentale \u00e8 un formato di file utilizzato per rappresentare un documento digitale (sia file di testo sia file binari). Esistono numerosi formati documentali, la maggior parte dei quali sono incompatibili fra loro.\nI componenti di un formato documentale.\nSecondo la scienza dell'informazione, la parola documento si riferisce alla combinazione di un supporto fisico e informazioni (che sono rilevanti per l'utente). Se si esamina un generico documento digitale possiamo trovare quattro tipi di informazioni o componenti: il contenuto, la struttura, lo stile di presentazione e i metadati. In genere queste informazioni vengono confuse in unico file: si provi ad aprire ad esempio un file .doc con un editor di testo. Il linguaggio XML rappresenta una soluzione a questo problema: esso infatti consente di tenere separate queste componenti. Anche il file XSV rappresenta un'altra ottima soluzione in quanto perfettamente leggibile.\nContenuto.\nIl contenuto \u00e8 generalmente costituito dalle parole che compongono il documento; un documento elettronico pu\u00f2 contenere dati di diversa natura: testo, immagine, audio e video.\nStruttura.\nLa struttura di un documento \u00e8 la sua componente logica: \u00e8 l'informazione che indica come suddividere il contenuto in elementi, eventualmente suddivisi in sottoelementi e cos\u00ec via in una sorta di gerarchia ad albero. Ad esempio, questo documento ha un titolo e una successione di sezioni aperte a loro volta da un titolo. Inoltre possiamo avere che il contenuto delle sezioni \u00e8 suddiviso in paragrafi, sottoparagrafi, liste, ecc.\nStile.\nLo stile \u00e8 l'informazione legata a come rendere il documento su un particolare dispositivo. In genere i documenti sono stati pensati principalmente per essere \"resi\" su carta, ovvero \"stampati\" o su monitor. In questo caso si dice che sono visualizzati. Ma possiamo anche pensare ad altri modi di rappresentare un documento: ad esempio su un dispositivo per ipovedenti. In questo caso il documento viene \"letto\". Avremo quindi bisogno di altre informazioni di stile per istruire un sintetizzatore vocale affinch\u00e9 possa convertire contenuto e struttura in segnale audio.\nMetadati.\nSe andiamo a esaminare da vicino le informazioni contenute in un file elettronico, troviamo essenzialmente i tre tipi di informazioni succitati. In realt\u00e0 esiste anche un quarto tipo di informazione di cui molte volte ignoriamo l'esistenza. Si tratta di informazioni \"bibliografiche\" (come il nome di chi ha composto il documento ovvero dell'autore, le date di creazione e di ultima modifica, il nome del programma usato per comporre il documento), oppure informazioni per descrivere e rendere pi\u00f9 facile la ricerca del documento stesso. Questo tipo di informazioni vengono genericamente detta \"metainformazioni\" ovvero informazioni sulle informazioni. Per evitare fraintendimenti, si precisa che la suddivisione tra informazione (contenuto, struttura e stile) e metainformazione non \u00e8 affatto netta e precisa: quello che per alcuni \u00e8 informazione, per altri viene visto come metainformazione. Ad esempio, il titolo di un libro pu\u00f2 essere classificato in entrambe le maniere."}
{"id": "1770908", "revid": "174925", "url": "https://it.wikipedia.org/wiki?curid=1770908", "title": "Nagada", "text": ""}
{"id": "1770911", "revid": "174925", "url": "https://it.wikipedia.org/wiki?curid=1770911", "title": "Schinieri", "text": ""}
{"id": "1770913", "revid": "287204", "url": "https://it.wikipedia.org/wiki?curid=1770913", "title": "Zgharta", "text": "Zgharta o Zghorta () \u00e8 una citt\u00e0 del Libano, di circa 70.000 abitanti, capoluogo del Distretto di Zgharta. Si trova nel nord del paese a circa 90\u00a0km da Beirut."}
{"id": "1770917", "revid": "124786681", "url": "https://it.wikipedia.org/wiki?curid=1770917", "title": "Mitja Kunc", "text": "Agli inizi della carriera, prima della dissoluzione della Jugoslavia (1991), gareggi\u00f2 per la nazionale jugoslava.\nBiografia.\nCarriera sciistica.\nStagioni 1989-1998.\nSciatore specialista delle prove tecniche originario di \u010crna na Koro\u0161kem, Mitja Kunc, in attivit\u00e0 dai primi anni novanta fino alla met\u00e0 del decennio successivo, debutt\u00f2 in campo internazionale ai Mondiali juniores di Aleyska 1989. Il 23 gennaio 1990 ottenne il primo piazzamento in Coppa del Mondo, in slalom gigante a Veysonnaz (15\u00ba); nel marzo seguente, ai Mondiali juniores di Zinal, vinse la medaglia di bronzo nella medesima specialit\u00e0. Esord\u00ec ai Campionati mondiali a Saalbach-Hinterglemm 1991 (6\u00ba nello slalom gigante) e ai Giochi olimpici invernali ad (27\u00ba nel supergigante, 23\u00ba nello slalom gigante).\nDopo esser stato 17\u00ba nello slalom gigante ai Mondiali di Morioka 1993, nella stagione successiva, il 18 gennaio 1994 a Crans-Montana, colse nella stessa specialit\u00e0 il primo podio in Coppa del Mondo (2\u00ba) e in seguito partecip\u00f2 ai XVII Giochi olimpici invernali di , classificandosi 4\u00ba, a 9 centesimi dal bronzo vinto dal compagno di squadra Jure Ko\u0161ir, nello slalom speciale; si piazz\u00f2 inoltre 28\u00ba nel supergigante, 14\u00ba nello slalom gigante e 7\u00ba nello slalom speciale. Ai Mondiali di Sierra Nevada 1996 gareggi\u00f2 in tutte le specialit\u00e0, classificandosi 43\u00ba nella discesa libera, 36\u00ba nel supergigante, 14\u00ba nello slalom gigante, 14\u00ba nello slalom speciale e 5\u00ba nella combinata. Due anni dopo, ai XVIII Giochi olimpici invernali di , fu 18\u00ba nello slalom gigante.\nStagioni 1999-2006.\nAi Mondiali di Vail/Beaver Creek 1999 si piazz\u00f2 15\u00ba nello slalom speciale e non concluse lo slalom gigante; l'anno dopo, il 27 febbraio 2000 a Yongpyong, colse la sua unica vittoria in Coppa del Mondo, in slalom speciale. Conquist\u00f2 poi la medaglia di bronzo nello slalom speciale ai Mondiali di Sankt Anton am Arlberg 2001, dove fu anche 15\u00ba nello slalom gigante.\nIl 13 gennaio 2002 a Wengen colse in slalom speciale il suo ultimo podio in Coppa del Mondo (2\u00ba); ai successivi XIX Giochi olimpici invernali di , sua ultima presenza olimpica, fu 28\u00ba nello slalom gigante e non complet\u00f2 lo slalom speciale. All'addio iridato, Sankt Moritz 2003, Kunc non termin\u00f2 n\u00e9 lo slalom gigante n\u00e9 lo slalom speciale; si ritir\u00f2 alla fine della stagione 2004-2005 (la sua ultima gara in Coppa del Mondo fu lo slalom speciale di Schladming del 25 gennaio, nel quale non si qualific\u00f2 per la seconda manche), anche se il 4 febbraio 2006 prese ancora parte a una gara FIS nella natia \u010crna na Koro\u0161kem.\nCarriera da allenatore.\nDopo il ritiro \u00e8 divenuto allenatore nei quadri della nazionale slovena, assumendo l'incarico di responsabile delle prove tecniche della squadra maschile di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nGS = slalom gigante"}
{"id": "1770919", "revid": "6923", "url": "https://it.wikipedia.org/wiki?curid=1770919", "title": "Road safety audit program", "text": ""}
{"id": "1770929", "revid": "6923", "url": "https://it.wikipedia.org/wiki?curid=1770929", "title": "RSAP", "text": ""}
