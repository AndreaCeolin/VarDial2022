{"id": "1590584", "revid": "125419190", "url": "https://it.wikipedia.org/wiki?curid=1590584", "title": "Dialetti galloitalici di Sicilia", "text": "I dialetti galloitalici di Sicilia, anche detti dialetti altoitaliani della Sicilia o siculo-lombardi, costituiscono un'isola linguistica alloglotta all'interno della Sicilia centrale e orientale composta da parlate in cui dominano caratteristiche, soprattutto fonetiche, tipiche dell'Italia settentrionale, appartenenti cio\u00e8 alle parlate del gruppo linguistico gallo-italico, nel quale sono presenti un sostrato gallo-celtico, diffuso in gran parte dell'Italia Settentrionale e storicamente appartenente alla macro-regione a sud delle Alpi che i Romani chiamarono Gallia cisalpina.\nStoria.\nTradizionalmente per chiamare questa isola linguistica alloglotta gallo-italica all'interno della Sicilia era in uso anche la definizione di \"Sicilia lombarda\" o \"Lombardia siciliana\", da cui le espressioni in uso ancora oggi di \"colonie lombarde di Sicilia\", \"comuni lombardi di Sicilia\" e \"dialetti lombardi di Sicilia\". L'aggettivo \"lombardo\" \u00e8 da considerarsi pura contrazione di \"longobardo\", termine col quale in passato ci si riferiva geograficamente a tutta l'Italia Settentrionale conquistata dai Longobardi a partire dal VI secolo d.C. (la \"Longobardia\", detta anche Regno dei Longobardi o Regno di Lombardia), un territorio molto pi\u00f9 vasto dell'attuale Lombardia. Ci\u00f2 ha portato a possibili equivoci di classificazione, come ad esempio il codice ISO 639-3 \"lmo\" (riportante alla lingua lombarda).\nLa formazione di queste isole linguistiche alloglotte in Sicilia risale al periodo normanno, in cui gli Altavilla favorirono un processo di \"latinizzazione\" della Sicilia incoraggiando una politica d'immigrazione delle loro \"gentes\", francese (normanni e provenzali) e dell'Italia settentrionale (detti \"lombardi\" ma in realt\u00e0 prevalentemente piemontesi e liguri) con la concessione di terre e privilegi.\nDalla fine dell'XI secolo, la Sicilia centrale e orientale furono cos\u00ec ripopolate con coloni e soldati del nord Italia, provenienti da un'area comprendente tutto il Monferrato storico in Piemonte, parte dell'entroterra ligure di ponente, e piccole porzioni delle zone occidentali di Lombardia ed Emilia. Secondo molti studiosi, la migrazione di genti del nord Italia in queste isole linguistiche siciliane sarebbe poi continuata fino a tutto il XIII secolo.\nLa parlata di questi coloni provenienti dal nord Italia si \u00e8 mantenuta a lungo in Sicilia, anche se le isole linguistiche createsi hanno cominciato a essere erose dall'impatto, prima, con i dialetti siciliani, e in tempi pi\u00f9 recenti, con quello della televisione e della scuola dell'obbligo, prospettando il concreto pericolo di una scomparsa di questa antica e preziosa testimonianza storica e glottologica siciliana.\nI comuni dove si \u00e8 mantenuta la parlata galloitalica sono: Nicosia, Sperlinga, Piazza Armerina e Aidone in provincia di Enna; San Fratello e Novara di Sicilia in provincia di Messina. Pertanto questi sei comuni sono inseriti nel \"R.E.I.S. - \"Registro Eredit\u00e0 Immateriali della Sicilia\" - Libro delle Espressioni - Parlata Alloglotta Gallo Italico - istituito dalla Regione Siciliana\"., ma la stessa parlata si conserva assai marcatamente galloitalica in Fondachelli-Fantina e in Montalbano Elicona, in provincia di Messina.\nDefinizioni.\nLa definizione \"galloitalici di Sicilia\" \u00e8 preferibile ad altre, quali \"gallo-siculo\" o \"lombardo-siculo\", che risultano pi\u00f9 ambigue: il termine siculo presume un sostrato primitivo che \u00e8 stato pressoch\u00e9 annullato dal greco e poi dal latino, il termine lombardo oggi \u00e8 molto pi\u00f9 limitato rispetto al significato originario che indicava l'antico regno longobardo.\nLa definizione dell'area geografica \"di Sicilia\" va specificata perch\u00e9 il galloitalico originario qui ha subito processi di confronto, cedimento, adeguamento o simbiosi con il siciliano prevalente, dando vita a dialetti che si distinguono dal resto dei siciliani per una diversa articolazione fonetica e in alcuni casi morfologica, ma che ha perso, forse molto presto, buona parte del patrimonio lessicale dell'antico galloitalico. L'articolazione fonetica, invece, \u00e8 ancora oggi tanto marcata che il galloitalico che parla italiano si differenzia in modo notevole dal resto dei siciliani.\nOrigine e distribuzione geografica.\nLa presenza di parlate settentrionali nel cuore della Sicilia si spiega con l'arrivo di coloni e soldati provenienti dal Nord Italia \u2013 soprattutto dal Piemonte (Monferrato), dalla Liguria (variante \"oltregiogo\"), e in minor parte dalla Lombardia ed Emilia - favorito dai Normanni conquistatori della Sicilia, a partire dall'XI secolo e continuata fino al XIII secolo. A questi coloni \"longobardi\" si aggiunsero soldati mercenari provenienti dalla Provenza, nel sud-est della Francia, chiamati a difesa delle fortificazioni normanne.\nI centri dove il gallo-italico \u00e8 parlato, o dove \u00e8 possibile ancora identificarne le tracce nella fonetica e nel lessico, sono distribuiti nell'entroterra delle province di Messina, Siracusa, Catania e Enna; tutti i centri sono posizionati in quella zona che separava gli Arabi della costa orientale da quelli del centro e della costa occidentale, quasi a creare una zona cuscinetto, uno zoccolo duro da dove procedere per consolidare la recente conquista, ricristianizzare e rilatinizzare la Sicilia.\nI principali centri galloitalici sono in provincia di Enna: Nicosia, Sperlinga, Piazza Armerina e Aidone, mentre in provincia di Messina: San Fratello e Novara di Sicilia.\nMarcata impostazione galloitalica si trova nelle parlate di Fondachelli-Fantina e di Montalbano Elicona, in provincia di Messina.\nAlcuni dialetti siciliani possono avere in forma pi\u00f9 o meno evidente un sostrato gallo-italico, come nel caso di quelli che si possono trovare a Roccella Valdemone, in provincia di Messina, in provincia di Catania a Randazzo, Maletto e Bronte, questi sul versante occidentale dell'Etna, e a Mirabella Imbaccari, San Michele di Ganzaria e Caltagirone nel Calatino occidentale, a Ferla, Buccheri e Cassaro, in provincia di Siracusa e a Valguarnera Caropepe in provincia di Enna.\nNel resto dell'Italia meridionale colonie galloitaliche si trovano anche in Basilicata, dove il galloitalico \u00e8 parlato in due distinte aree linguistiche, entrambe in provincia di Potenza: la prima comprende i comuni di Picerno, Tito, Pignola, Vaglio; la seconda nell'area che sovrasta il golfo di Policastro che comprende i centri di Trecchina, Rivello (con la frazione di San Costantino), e Nemoli.\nIl bilinguismo.\nGrazie probabilmente alla posizione di relativo isolamento, i paesi di Nicosia e Sperlinga in provincia di Enna, insieme a San Fratello e Novara di Sicilia e Montalbano Elicona in provincia di Messina, sono quelli che hanno mantenuto pi\u00f9 a lungo e in modo pi\u00f9 fedele la parlata originaria gallo-italica.\nNel tempo i parlanti, consci della loro diversit\u00e0 rispetto al resto dei siciliani e della difficolt\u00e0 che questi ultimi avevano nel comprenderli, hanno sviluppato una condizione di bilinguismo con la quale hanno convissuto in modo naturale per secoli.\nRispetto a quest'ultima affermazione dobbiamo evidenziare il modo diverso in cui i parlanti dei vari centri si sono posti nei confronti del galloitalico.\nAd Aidone e a Piazza Armerina dalla prima met\u00e0 del Novecento se ne registra un uso ristretto all'ambiente familiare e rurale; aidonesi e piazzesi percepivano il loro linguaggio come arcaico e incomprensibile agli estranei, quei forestieri che li definivano sprezzantemente \"i francisi\", ovvero \"i francesi\", e a loro veniva riservato il siciliano o l'italiano. Mentre oggi, oltre all'uso ristretto, \u00e8 anche molto utilizzato in funzione ludica e poetica e, grazie a diverse iniziative di studio, sta riacquistando sempre pi\u00f9 quell'antico valore d'identit\u00e0 cittadina, come in un naturale bilinguismo perch\u00e9 facilmente compreso dagli abitanti locali.\nLa forma vernacolare, conservata nei documenti scritti (soprattutto composizioni poetiche dell'inizio del Novecento) e nell'uso attuale, aveva in parte sub\u00ecto l'impoverimento morfologico e lessicale a favore del siciliano, ma mantenendo gli esiti fonetici.\nNel primo decennio del Novecento Antonino Ranfaldi, un intellettuale aidonese, scriveva in un sonetto: \"A ddinga ch'ogn giurn us a v'rs\u00f9ra,/ Nan eia com a cudda c'tat\u00ecna \" (la lingua che ogni giorno uso in campagna, non \u00e8 come quella cittadina), testimoniando di fatto una situazione di bilinguismo che ancora perdura: il vernacolo gallo italico parlato tra paesani veri e propri in ambienti familiari e rurali, mentre il \"siciliano\" \u00e8 riservato alla piazza e ai forestieri.\nDiversa la situazione a Nicosia, Sperlinga, San Fratello e Novara di Sicilia, dove il galloitalico - anche qui sentito come elemento di identit\u00e0 cittadina - \u00e8 parlato ancora nei rapporti interpersonali, seppur con diverse sfumature. Certamente su questo atteggiamento estremamente ha giocato molto il relativo isolamento e la vicinanza tra di loro di questi centri, quasi un'enclave in cui ciascuno riconosceva nel vicino un proprio simile rispetto al resto dei siciliani; \u00e8 nata dunque la consapevolezza della lingua come elemento di coesione e identit\u00e0, da una parte, e di distanza e diversit\u00e0 dall'altra, una coscienza che li ha spinti a proteggere e conservare piuttosto che ad aprirsi e a cedere. Anche qui il bilinguismo \u00e8 presente, pi\u00f9 con l'italiano che con il siciliano, e la \"seconda lingua\", il siciliano, \u00e8 riservata ai forestieri, mentre tra paesani si predilige la \"lingua madre gallo-italica\".\nCaratteri.\nCome da premessa, le peculiarit\u00e0 del galloitalico rispetto agli altri dialetti siciliani riguardano soprattutto la fonetica sia negli esiti vocalici che consonantici; gli stessi fenomeni di ipercorrettismo sono sempre fenomeni fonetici.\nVocalismo.\nParticolare elemento \u00e8 la vocale centrale media, comunemente detta mutola, resa, fin dall'antichit\u00e0, con un apostrofo ['], e quando era in fine di parola lasciavano lo spazio vuoto. I linguisti gli hanno preferito lo scev\u00e0 o la [e]. La frequenza della mutola in fine di parola, fa sembrare le parole tronche. L'etimologia popolare da sempre ne ha attribuito l'origine al francese. Questo \u00e8 ancor pi\u00f9 vero nell'aidonese dove si pu\u00f2 dire che non esista parola che non presenti almeno una mutola, alcune ne presentano un numero tale da esser trascritte solo le consonanti, come \"\u017c'r'mingh\"' (la cicatricola dell'uovo, dal lat. germinem).\nUn'altra caratteristica \u00e8 costituita dal troncamento dell'infinito verbale. La forma dell'infinito dei verbi \u00e8 sempre e comunque tronca, si va dalle varianti dell'aidonese che ha \"mang\u00e8 / mang\u00e8r\"' e poi \"part'r\" e \"vinn'r\" , al piazzese \"mang\u00e8\" e \"part'r\" e al nicosiano e sperlinghese: \"ddurdi\u00e8\" , \"iarm\u00e8\", \"r'spond\u00f6\" , \"f\u00eb\" (sporcare [letteralmente \"lordare\"], apparecchiare, rispondere, fare).\nConsonantismo.\nEsaminiamo ora alcuni esiti particolari nel consonantismo:\nes: \"ciov'r\", \"ccioviri\", \"cciou\", contro il siciliano \"chi\u00f2viri\", il genovese \"ci\u00f6ve\" e l'italiano \"piovere\";\n\"ci\u00f2\", \"cciov' \", contro il siciliano \"chiovu\", il genovese \"ci\u00f6u\" e l'italiano \"chiodo\".\nes. \u017cenn'r', \u017cimm' , fri\u017c\u017c'r: genero, gobba, friggere a fronte del siciliano: j\u00e8nniru, jimmu, fr\u00ecjiri.\nes. zzinn'ra, zzipp' : cenere, ceppo, contro il siciliano c\u00ecnnira e cippu\nes. aidonese: d\u2018isg\u00eca, crusg', stasg\u00eca, brusg\u00e8: diceva, croce, stava, bruciava; in siciliano meridionale: diciva, cruci, staciva, abbruciava; in genovese dixeiva, cruxe, bruxiava.\nes: aidonese: \"ungh\" (uno), \"\u017c'r'mingh\" (cicatricola dell'uovo/germinem), \"mangiungh\" (mangione), \"pangh\" (pane), \"vingh\" (vino), \"purtungh\" (portone); in genovese \"un\", \"pan\", \"vin\".\nL'abbandono di questi esiti, sentiti come lontani dal siciliano, in un certo senso rustici e pesanti, \u00e8 la caratteristica che fa la differenza tra le parlate arcaiche e quelle sicilianizzate.\nIpercorrettismo.\nIl perenne sentimento di amore-odio dei galloitalici nei confronti dei siciliani e la contiguit\u00e0 obbligata sono certamente all'origine di un interessante fenomeno che ha coinvolto tutti i dialetti galloitalici: l'ipercorrettismo. Il fenomeno si manifesta in due maniere opposte: come esagerato adeguamento alla lingua dominante, \"ipersicilianismo\". o come difesa a oltranza della propria lingua e identit\u00e0, ipergallicismo.\nTesti nei dialetti galloitalici.\nTraduzione della favola \"Il lupo e l'agnello\" di Fedro\nPer avere un'idea di questi dialetti ed anche delle differenze che presentano fra loro, si propone la lettura della notissima favola di Fedro \"Il lupo e l'agnello\", tradotta nei dialetti galloitalici principali.\nLa grafia usata non \u00e8 quella della scrittura fonetica, ma quella comune dell'italiano adattata con le seguenti aggiunte:\nTesto di partenza in italiano.\n&lt;poem&gt;\n\"Un lupo ed un agnello, spinti dalla sete, erano giunti allo stesso ruscello. Pi\u00f9 in alto si ferm\u00f2 il lupo, molto pi\u00f9 in basso si mise l'agnello. Allora quel furfante, spinto dalla sua sfrenata golosit\u00e0, cerc\u00f2 un pretesto di litigio. - \u201cPerch\u00e9 - disse - intorbidi l'acqua che sto bevendo?\u201d\nPieno di timore, l'agnello rispose:\n- Scusa, come posso fare ci\u00f2 che tu mi rimproveri? Io bevo l'acqua che passa prima da te.\u201d\nE quello, sconfitto dall'evidenza del fatto, disse:\n- Sei mesi fa hai parlato male di me.\nE l'agnello ribatt\u00e9:\n- Ma se ancora non ero nato!\n- Per Ercole, fu tuo padre, a parlar male di me - disse il lupo.\nE subito gli salt\u00f2 addosso e lo sbran\u00f2 fino ad ucciderlo ingiustamente.\nQuesta favola \u00e8 scritta per quegli uomini che opprimono gli innocenti con falsi pretesti.\n&lt;/poem&gt;\nPiazza Armerina.\n&lt;poem&gt;\n'N lupu e 'n agn\u00e8u, morti d' s\u00e8, s' giung\u00ecnu a b\u00e8v \u00f6 stiss sci\u00f9m.\nN-\u00f6n capp' gghj-'era u lupu, ci\u00f9 s\u00f6tta gghj-era l-agn\u00e8u.\nAll\u00f6ra dd' f't\u00f6s du lupu, ch-av\u00e8a a panza vacanta,\ncum'nz\u00e0 a 'nguiat\u00e8lu p' sciarr\u00e8r's cu j\u00e8u\n-Oh d'sgrazi\u00e0, t' dd\u00e8vi d' d\u00f6cch ch' m' st\u00e8 ddurdi\u00e0nn tutta l-egua?\nE l-aggn\u00e8u:\n- Nan t' 'ns'ddi\u00e8, l-egua passa prima d' n' t\u00ec, tu ma ste ddurdi\u00e0nn a m\u00ec!\nU lupu, truv\u00e0nn's no t\u00f6rt, ggh' diss:\n- Oia s'nt\u00f9t ch' tu, s\u00e8i mesgi com a \u00f6ra, sparr\u00e0vi d' m\u00ec cu l-amisgi.\nE j\u00e8u: - Ma chi st\u00e8 'ncucchi\u00e0nn'?\nJ\u00e8, sei mesgi f\u00e0, manch avea nasci\u00f9it!\n- But\u00e0na di guai! All\u00f6ra fu dd' b\u00e8cch d' to p\u00e0 a sparr\u00e8r d' mi.\nE senza sav\u00e8r n\u00e8 dd\u00e8zz e n\u00e8 scriv, cu 'na granfaggn\u00e0da su spurp\u00e0 d' bedda e bedda.\nSti par\u00f6ddi l-ana s\u00e8nt ddi gent' ch' cunn\u00e0'nn'nu i 'nuc\u00e8nti 'ngiustam\u00e8nt.\n&lt;/poem&gt;\nAidone.\n&lt;poem&gt;\nUn lup\u2032, mort\u2032 d\u2032se\u2032 e sicch\u2032 d\u2032 s\u00eca,\ns' truvau a b\u2032v\u2032r\u00e9r\u2032s \u00f4 sci\u00f9m\u2032.\nZ\u2032r\u00e0nn\u2032 l-ugg\u2032, v\u00ectt\u2032 ca n\u00f4 basc\u2032\ngghj-era un gn\u2032dd\u00ect\u2032 t\u00e8n\u2032r\u2032 e sav\u2032r\u00f9s\u2032.\nGghj\u2032 fis\u2032 p\u2032t\u00ect\u2032, ma, p\u2032 m\u00ecnt\u2032s a post\u2032 a cusc\u00ecnza,\nz\u2032rc\u00e0va na cal\u00f9nnia p\u2032 sciarr\u2032i\u00e9r\u2032s.\nAccusc\u00ec s\u2032 mis\u2032 a vusgi\u00e8.\n- P\u2032rch\u00ec m\u2032 stai ddurdi\u00e0nn\u2032 l-eua mintr\u2032 \u00ecja stau b\u2032v\u00ecnn\u2032?\nU gnedd\u2032 scantait\u2032, s\u2032 r\u2032cuggh\u00ec n\u00ea robb\u2032 e ggh\u2032 r\u2032spunn\u00ec:\n- Tu m-aia p\u2032rdun\u00e9 , ma com\u2032 pozz\u2032 ddurdi\u00e8r\u2032\nl-eua a t\u00ecia ch\u2032 sii\u2032 ci\u00f9 n\u00f4 iaut'?\nU l\u00f9p\u2032, p\u00f9r\u2032 r\u2032canusc\u00ecnn\u2032 ch-av\u00ecva tort\u2032,\nz\u2032rc\u00e0u n-autra cal\u00f9nnia e gghj\u2032 d\u00ecss\u2032:\n- Sii misg\u2032 com\u2032 a ura tu m\u2032 murmuli\u00e0v\u2032t\u2032!\nU gn\u2032dd\u00ectt\u2032 mort\u2032 n\u00e2 pedd\u2032 r\u2032spunn\u00ec:\n- Voss\u2032gn\u2032r\u00eca iav\u2032 tort\u2032,\nija at\u00e0nn\u2032 manch\u2032 ava nasci\u00f9it\u2032!\n- Buttana d\u00fb nfern\u2032 ! Allura fu ta patr\u2032 ch\u2032 sparrau d\u2032 mija!\nE d\u2032sginn\u2032 accusc\u00ec, n-on ditt\u2032 e un fait\u2032,\nu granf\u00e0 e s\u00fb spurp\u00e0, pur\u2032 savinn\u2032 ch\u2032 nan aviva curpa.\nSt\u2032 parodd\u2032 s\u2032 l-\u00e0n-a s\u00ecnt\u2032r cudd\u2032\nch\u2032 cunn\u00e0n\u2032n\u2032 i nucc\u00ecnt\u2032, cus\u00e0nn\u2032l\u2032 ngiustamint\u2032.\n&lt;/poem&gt;\nNicosia.\n&lt;poem&gt;\nUn lup\u00f6 e n-gneu mort' d' s\u00eb, av\u00ecenu r'vat' n\u00f6 stissu scium\u00f6:\nchi\u00f9 suva s' f'rm\u00e0 u lup\u00f6 , chj\u00f9 s\u00f6tta s' m'tt\u00f6tt' u gneu.\nAllura ddu mascar\u00e0, ch'avia simp\u00f6 fam\u00f6 , z'rc\u00e0 na scusa p' sciarri\u00e8r's.\n- P'rch\u00ec ddurd\u00ecj' l-egua ch' stag\u00f6 b'v\u00ebnd\u00f6?\nU gneu s' cag\u00e0 d' ncou du scant' e ghj' r'spund\u00ebtt\u00f6:\n- M' dai scus\u00e8, ma com\u00f6 pozz\u00f6 f\u00eb ch\u00eau tu m' sti d'sgiendo.\nIu bevo dd-egua ch' passa prima d\u00f6 nda tu!\nE che\u00f6 v'd\u00ebnd\u00f6 ch-avia torto ghj' r'spund\u00ebtt\u00f6:\n- Sej mis' com-ora sparrast' d' m\u00eb.\nUn gneu p' d'fend's ghi' d\u00ebss\u00f6.\n- Ma sa i\u00f6 n-avia mancu nasci\u00f2!\n- Porch' d' zz\u00e0 e dd' dd\u00e0; f\u00f6 to padd\u00f6 ch' m' m\u00f6rm\u00f6riava.\nE ment\u00f6 d'sgia s' parodd' ghi' saut\u00e0 d' nco\u00f6 e su mangi\u00e0 a muzz'c\u00f6.\nSu cunt\u00f6 \u00e8 scritto p' chei\nch' von\u00f6 avera sempo rasgi\u00f6ni\ne ch' s\u00e2 pigghj\u00f6n\u00f6 co ch\u00ebo ch' s\u00f6 chj\u00f6 deb\u00f6l'.\n&lt;/poem&gt;\nSperlinga.\n&lt;poem&gt;\nN lup\u00f6 e n gne\u00f6, p\u00e2 fort\u00eb s\u00eb, s' tr\u00f6van\u00f6 nn\u00f4 stiss\u00f6 vadd\u00f6n;\n\u00f6 lup\u00f6 stasg\u00eca nn\u00e2 part\u00eb d' d' s\u00f6va, \u00f6 gne\u00f6 nn\u00e2 part\u00eb d' d' s\u00f6ta.\nQuand\u00f6 \u1e0d\u1e0d' lup\u00f6 s' v'nti\u00e0 \u1e0d\u1e0d' pov'r\u00f6 gne\u00f6,\nz'rc\u00e0 na scusa p' jarm\u00e8 na sciarra.\n- P'rch\u00e8, - ghj' diss\u00f6 - m' n\u1e0d\u1e0durd\u00ec l-egua m\u00ebntr' ca stag\u00f6 b'vend\u00f6?\n\u1e0c\u1e0d' gn'\u1e0d\u1e0dot\u00f6, tutt\u00f6 scant\u00e0, gh' r'sp\u00f6nd\u00ebt\u00f6:\n- Ma com\u00f6 t' pozz\u00f6 n\u1e0d\u1e0durd\u00ec\u00e8 l'egua se s\u00f6gn\u00f6 d' \u1e0d\u1e0d' s\u00f6ta?\n\u00d6 lup\u00f6, n'n savend\u00f6 r'sp\u00f6nd\u00f6, n-v'nt\u00e0 n-a\u00f6ta scusa p' sciarriess\u00eb e ghj' diss\u00f6:\n- Sie\u00eb m\u00ebsg\u00eb ndarr\u00eca, tu sparrast\u00eb da mi.\nE \u1e0d\u1e0d' m'schin d' gneu r'sp\u00f6nd\u00ebt':\n- Ma ia, sie\u00eb m\u00ebsg\u00eb ndarr\u00eca, nav\u00eca manco nasciuit\u00f6!\n- Allora - r'plic\u00e0 \u00f6 lup\u00f6 - d\u00f6 to p\u00e0 ca antand\u00f6 sparr\u00e0 d' mi.\nManc\u00f6 ghi\u00f2 f'n\u00ebt\u00f6 d' d\u00ec c\u00f6 na granfada \u00f6 chiapp\u00e0 e s\u00f6 mang\u00ec\u00e0.\nSt' cunt\u00f6 f\u00f6 nv'nt\u00e0 p' \u1e0d\u1e0d' ch'sti\u00e0\u00eb ca c\u00f6 scus\u00eb fa\u00ebz\u00eb,\nngann\u00eb e mbruogguj\u00eb s-approff\u00ect'n\u00f6 de n\u00f6cente\u00eb.\n&lt;/poem&gt;\nSan Fratello.\n&lt;poem&gt;\nN dauv e ng-agnieu, punturiei d' la sai, avaiu arr'vea \u00f4 stiss vadan.\nChj\u00f9 n saura s-aff'rmea u dauv,\nmantr ch' d-agnieu s' mies assei cchj\u00f9 n giusa.\nAgli\u00e0uri cau furf\u00e4nt, murd\u00f9 d\u00fb sa grean ptit,\nzz'rchiea na scusa p-acc'm'nterlu.\nP'rc\u00f2 \u2014 ghj' diess \u2014 m' ntu\u00f2rbuli d-eua ch' m' st\u00e4ch buvann?\nTutt scantea, d-agnieu ghj'arpun\u00f2:\n- Scusa, cam pazz fer s-azzant ch' m' rr'mpruovi?\nIea bav d-eua ch' p\u00e4ssa prima ana sai tu.\nE cau, scunfitt p' la munzagna, diess:\nSiei masg fea tu pardest meu di iea.\nE d-agnieu ghj-arbatt\u00f2:\nMa se ancara iea n-avaia meanch anasci\u00f9!\nParch d' Giura, agliauri fu ta p\u00e4tri a sparderm'.\nE subt ghj' satea d'ncadd e s-u sbranea.\nSa far\u00e4bula \u00e8 scritta p' quoi ch' suotamottu i nnuciant cun scusi feuzzi.\n&lt;/poem&gt;\nTutela legislativa della minoranza linguistica.\nNonostante alcuni studiosi contemporanei considerino questa comunit\u00e0 linguistica una \u201cminoranza linguistica storica\u201d i gallo-italici della Sicilia, cos\u00ec come i gallo-italici della Basilicata e il Tabarchino parlato in Sardegna, non godono di tutela da parte dello Stato Italiano.. A partire dalla XIV legislatura, \u00e8 stata presentata alla Camera dei deputati una proposta di legge che prevede una \"modifica dell'articolo 2 della legge 15 dicembre 1999, n. 4822\" affinch\u00e9 vengano incluse anche queste minoranze linguistiche nella legge di tutela.\nQuesta particolare parlata \u00e8 valorizzata sul piano culturale, nei sei principali centri gallo italici siciliani, con l'inserimento nel \"R.E.I.S. - \"Registro Eredit\u00e0 Immateriali della Sicilia\" - Libro delle Espressioni - Parlata Alloglotta Gallo Italico - istituito dalla Regione Siciliana\".."}
{"id": "1590592", "revid": "767487", "url": "https://it.wikipedia.org/wiki?curid=1590592", "title": "Girls of Summer", "text": "Girls of Summer \u00e8 un brano musicale del gruppo hard rock americano Aerosmith, scritto dal cantante Steven Tyler, il chitarrista Joe Perry e Marti Frederiksen, pubblicato nell'agosto 2002 come unico singolo della raccolta \"O, Yeah! The Ultimate Aerosmith Hits\".\nIl singolo si \u00e8 piazzato al 25\u00ba posto nella U.S. Mainstream Rock Tracks chart.\nIl video della canzone \u00e8 stato girato a South Beach."}
{"id": "1590593", "revid": "1910023", "url": "https://it.wikipedia.org/wiki?curid=1590593", "title": "Calciana", "text": "La Calciana \u00e8 un territorio posto ai margini sud-orientali della provincia di Bergamo che prende il nome dal comune di Calcio un tempo sede dell'omonima pieve della diocesi di Cremona.\nLa Calciana Inferiore corrisponde infatti alla parte meridionale dei territori che facevano riferimento alla pieve di Calcio, appartenente alla diocesi di Cremona e alla provincia di Cremona. La Calciana era delimitata a nord dal fosso bergamasco e a sud dai possedimenti della pieve di Soncino. \nLa Calciana non ha dunque relazioni storiche con la Bergamasca, nonostante i vari tentativi bellici medievali della citt\u00e0 orobica per conquistarla. Il suo distacco dal Cremonese verso il riferimento amministrativo contemporaneo risale solo al 1798 ad opera della Repubblica Cisalpina.\nGeografia fisica.\nTerritorio.\nIl territorio della Calciana \u00e8 delimitato a nord dal fosso bergamasco, a est dal corso del fiume Oglio e a sud dal confine con la provincia di Cremona.\nComprende tre paesi nella sua parte inferiore: da nord Calcio, Pumenengo e Torre Pallavicina, per una superficie totale di 35\u00a0km\u00b2 completamente pianeggianti (altezza compresa tra i 98 ed i 125 m s.l.m.) e con una popolazione di 8132 abitanti.\nLa pieve come chiesa battesimale sorgeva in prossimit\u00e0 di centri molto popolosi e di importanti vie di comunicazione e vi faceva riferimento, sia per le sacre funzioni sia per l'amministrazione dei sacramenti, una vasta zona circostante, anche decine di villaggi. Di seguito sono riportati i centri che facevano riferimento alla pieve di San Vittore: alcuni di essi esistono ancora, mentre altri sono scomparsi e si mantiene il ricordo della loro esistenza nella toponomastica del territorio.\nLa suddivisione della Calciana in Superiore e Inferiore avvenne con la creazione del fosso bergamasco nel XIII secolo: i territori che si trovavano a nord dello stesso mantennero le loro autonomie, mentre i territori che si trovavano a sud del Fosso vennero acquistati da Regina della Scala nel 1366, dopo vari passaggi di propriet\u00e0.\nComuni.\nI comuni attualmente facenti parte della Calciana sono i seguenti:\nStoria.\nMedioevo.\nIn epoca medievale la zona era soggetta alla giurisdizione della pieve di Calcio, e sovente si trov\u00f2 al centro di dispute volte al controllo del territorio.\nFacente riferimento al Contado di Cremona ed alla relativa diocesi, fu conteso con violenti scontri tra le due diocesi.\nIl massimo livello di recrudescenza si ebbe con la battaglia di Cortenuova, nel 1237: questa vide la sconfitta della contea di Cortenuova, allora comandata dai Conti Cortenova, discendenti dalla famiglia dei Gisalbertini, e dell'esercito della Lega Lombarda, per mano dell'esercito ghibellino dell'imperatore Federico II di Svevia, alleato con la citt\u00e0 di Bergamo.\nLa medesima contea (che comprendeva anche i territori della Calciana superiore) venne di fatto cancellata, rendendo obbligatoria una nuova spartizione dei territori.\nLe citt\u00e0 di Bergamo e Cremona decisero allora che la \"Circa di Cortenuova\" antico canale costruito dai romani per drenare le acque delle paludi e pi\u00f9 tardi usato forse per l'irrigazione e forse anche come via navigabile che congiungeva l'Oglio con il Serio ed il \"Mar Gerundo\" che si era poi prosciugato per l'abbassamento del letto del fiume, e che era stato trasformato in fossato difensivo dagli zappatori dell'esercito della Lega la notte prima della battaglia (Tanto che i contadini tramandarono fino ai giorni nostri che quello che pi\u00f9 tardi denominato fosso bergamasco,fu scavato in una notte da un misterioso esercito) delimitasse definitivamente i territori bergamaschi dalle terre cremonesi. La Calciana superiore entr\u00f2 quindi a far parte dello stato di Bergamo, La calciana inferiore, essendo rimasta a sud del fosso, venne cos\u00ec posta sotto la giurisdizione di questi ultimi e raggruppata in un'entit\u00e0 denominata \"Condominio della Calciana\", istituita nel 1365 ed inserita nei domini di Beatrice Regina della Scala, moglie di Bernab\u00f2 Visconti.\nRegina della Scala e il Condominio.\nDopo vari passaggi di propriet\u00e0, nel 1366 i territori della Calciana Inferiore furono acquistati dalla signora di Milano Regina della Scala che, nel tentativo di rilanciare economicamente il suo feudo, si fece concedere dal marito Bernab\u00f2 delle agevolazioni fiscali e una forte autonomia dei locali: questi ultimi, infatti, potevano eleggere i loro rappresentanti senza interferenze da parte dei governanti ducali. Questi privilegi rimasero in vigore fino al 1796, nonostante gi\u00e0 nel 1380-1382 Regina avesse deciso di vendere il suo feudo a diverse famiglie locali. Queste ultime dovevano per\u00f2 governare insieme, pertanto l'amministrazione della Calciana Inferiore prese il nome di Condominio. Le casate a cui vennero venduti i vari villaggi furono le seguenti:\nUrago d'Oglio e Aguzzano separeranno definitivamente la loro storia da quella della Calciana Inferiore poich\u00e9 appartenenti alla Repubblica di Venezia.\nIl territorio fu soggetto ad una serie di autonomie e agevolazioni, tanto da essere considerato una vera e propria zona franca, senza tasse da versare e con una propria amministrazione.\nQuesta zona, al pari della Gera d'Adda, fu spartiacque anche tra la Repubblica di Venezia ed il Ducato di Milano, mantenendo intatti i propri privilegi: come in tutte le zone di confine, notevole inoltre era il contrabbando praticato. Nonostante le rigide leggi lo vietassero, pena dure sanzioni, per gli abitanti stessi questa era una delle principali fonti di sostentamento.\nL'et\u00e0 moderna e contemporanea.\nLa totale esenzione dalle tasse dur\u00f2 fino alla met\u00e0 del XVIII secolo, mentre pochi decenni pi\u00f9 tardi si verific\u00f2 il passaggio della Calciana alla Repubblica Cisalpina che, nel 1798, le revoc\u00f2 tutti i privilegi riservati, annettendola al dipartimento facente a capo a Bergamo.\nIl successivo arrivo degli austriaci, che instaurarono il Regno Lombardo-Veneto, non ripristin\u00f2 le vecchie agevolazioni ma garant\u00ec un discreto sviluppo economico, che permise ai paesi di occupare un ruolo predominante in ambito economico nella pianura bergamasca."}
{"id": "1590594", "revid": "228587", "url": "https://it.wikipedia.org/wiki?curid=1590594", "title": "Benjamin", "text": ""}
{"id": "1590595", "revid": "287204", "url": "https://it.wikipedia.org/wiki?curid=1590595", "title": "Epsilon Tauri b", "text": "Epsilon Tauri b, chiamato anche Amateru, \u00e8 un massiccio pianeta extrasolare in orbita attorno alla stella Epsilon Tauri secondo una traiettoria moderatamente eccentrica. Il pianeta \u00e8 posto ad una distanza maggiore di quella che separa la Terra ed il Sole. Pur non essendo nota la sua inclinazione orbitale, la sua grande massa (oltre 7 volte quella di Giove) farebbe presupporre che si tratti di un gigante gassoso.\nIl pianeta orbita attorno ad una delle quattro stelle giganti situate nell'ammasso aperto delle Iadi. La stella, che ha una massa 2,7 volte quella del Sole, \u00e8 la stella pi\u00f9 massiccia ad ospitare un pianeta. Gli astronomi ritengono che la stella, quando si trovava nella sua sequenza principale, fosse una nana di classe spettrale A."}
{"id": "1590598", "revid": "13948542", "url": "https://it.wikipedia.org/wiki?curid=1590598", "title": "Outram", "text": ""}
{"id": "1590600", "revid": "1543377", "url": "https://it.wikipedia.org/wiki?curid=1590600", "title": "Due come noi!!", "text": " \u00e8 un manga scritto e illustrato da Hiroyuki Nishimori e serializzato in Giappone da Shogakukan inizialmente su \"Sh\u014dnen Sunday Z\u014dkan\" e poi su \"Weekly Sh\u014dnen Sunday\". In Italia il manga \u00e8 stato pubblicato da RW Edizioni sotto etichetta Goen dal 29 marzo 2014 al 16 aprile 2021.\nTrama.\nLa serie parla di due ragazzi, Takashi Mitsuhashi e Shinji Ito, che si incontrano per la prima volta di fronte a due parrucchieri. I due, appena trasferitesi a Chiba, decidono di cambiare radicalmente la loro vita, da studenti comuni a teppisti, guadagnando poco a poco la fama di \"coppia invincibile\". Mitsuhashi decide di tingersi i capelli di biondo (segno distintivo dei teppisti giapponesi), Ito invece cambia la sua pettinatura alzandosi i capelli tanto da essere soprannominato da molti \"porcospino\". Entrambi nella stessa classe, prima nemici poi amici inseparabili, si ritrovano al centro di numerosi pestaggi e divertentissime gag che fanno da sfondo alla storia principale, basata sui loro tre anni passati al liceo Nanyo.\nMedia.\nManga.\nIl manga, scritto e disegnato da Hiroyuki Nishimori, \u00e8 stato serializzato dal 10 settembre 1988 al 10 agosto 1990 sulla rivista \"Sh\u014dnen Sunday Z\u014dkan\" per poi spostarsi dal 19 settembre 1990 al 5 novembre 1997 su \"Weekly Sh\u014dnen Sunday\", entrambe le testate erano edite da Shogakukan. I vari capitoli vennero raccolti in 38 volumi \"tank\u014dbon\" pubblicati dal 14 dicembre 1989 al 18 marzo 1998.\nIn Italia, la Goen lo ha pubblicato per la prima volta dal 29 marzo 2014 al 16 aprile 2021 nella collana \"Hiro Collection\".\nUna serie di nuovi capitoli speciali, dal titolo , \u00e8 stata pubblicata dal 24 novembre 2018 al 25 febbraio 2019 su \"Weekly Sh\u014dnen Sunday\". I capitoli sono stati raccolti in un singolo volume \"tank\u014dbon\" uscito il 18 aprile 2019. In Italia la serie \u00e8 stata annunciata da Goen al Lucca Comics &amp; Games 2021.\nAnime.\nDal manga sono stati tratti 10 OAV messi in vendita tra il 1\u00ba aprile 1993 e il 21 dicembre 1996. La serie \u00e8 stata prodotta dallo studio d'animazione Pierrot e diretta da Takeshi Mori e Masami An\u014d.\nIn Italia \u00e8 stata pubblicata da Yamato Video con il titolo \"Due come noi\". In seguito la serie \u00e8 stata trasmessa anche in televisione dal 14 al 23 aprile 2005 su 7 Gold.\nEpisodi.\nLa serie \u00e8 stata pubblicata in Italia prima in VHS e successivamente in DVD. Nell'edizione VHS gli episodi 7 e 8, cos\u00ec come gli episodi 9 e 10, erano cuciti assieme e presentati con un unico titolo; sono stati riportati alla durata originale nell'edizione DVD.\nSigla.\nLa sigla finale della serie, , \u00e8 scritta, musicata e cantata da Kera e arrangiata da T.K.O.P..\nGli episodi non hanno sigla iniziale, come spesso accade per altre serie OAV.\nLive-action.\nSerie di film (1993-1997).\nToei Video ha pubblicato una serie di cinque film live action direct-to-video V-Cinema tra il 1993 e il 1997.\nIl primo \u00e8 uscito l'8 gennaio 1993, seguito poi da il 9 luglio 1993, il 13 gennaio 1995, l'11 aprile 1997 e il 9 maggio 1997.\nFilm (1994).\nSulla base del successo della serie \u00e8 stato anche realizzato un live action, mai esportato al di fuori del Giappone. Quest'ultimo presenta il medesimo cast e staff della serie di film direct-to-video, \u00e8 uscito il 19 febbraio 1994.\nDorama.\nIl manga \u00e8 stato anche adattato in un dorama nel 2018, con Kento Kaku nei panni di Takashi Mitsuhashi, Kentar\u014d nel ruolo di Shinji Ito, Nana Seino invece interpreta Riko Akasaki mentre Kanna Hashimoto ricopre il ruolo di Kyoko Hayakawa. Altri membri del cast sono: Y\u016b Shirota, Tomoya Nakamura, Kenta Suga, Katsuya e Junki Tozuka, i quali interpretano alcuni degli antagonisti. La pagina ufficiale della serie di Nippon TV riportava la presenza di alcuni ospiti ufficiali, tra cui: Hirofumi Arai, Nobue Iketani, Shun Oguri, Haruka Shimazaki, Katsumi Takahashi, Shin'ichi Tsutsumi, Jun Hashimoto, Minami Hamabe, Y\u016bya Yagira, Kento Yamazaki, Takayuki Yamada e Ayumu Yokoyama. Il titolo della serie \u00e8 stato tradotto in inglese anche dove \u00e8 diventato\"From Today, It's My Turn!!\". La serie \u00e8 stata trasmessa su Nippon TV dal 14 ottobre al 16 dicembre 2018 per un totale di dieci episodi. Nell'estate 2020 \u00e8 stato trasmesso uno speciale dedicato al personaggio di Katsutoshi Imai interpretato da Taiga Nakano.\nFilm (2020).\nUn ulteriore film live action, con il medesimo cast del dorama televisivo, \u00e8 stato annunciato nell'aprile 2019 e vede il ritorno di Yuichi Fukuda come regista. La pellicola \u00e8 stata distribuita da Toho e presentata in anteprima il 17 luglio 2020.\nAccoglienza.\nA marzo 2018, il manga ha venduto pi\u00f9 di 40 milioni di copie."}
{"id": "1590602", "revid": "1924342", "url": "https://it.wikipedia.org/wiki?curid=1590602", "title": "Pink (Aerosmith)", "text": "Pink \u00e8 una canzone del gruppo hard rock statunitense Aerosmith, scritta dal cantante del gruppo Steven Tyler e dagli scrittori professionisti Richie Supa e Glen Ballard. \u00c8 stato pubblicato nel 1997 come terzo singolo estratto dall'album \"Nine Lives\". Ha inoltre vinto nel 1999 un Grammy Award come migliore Performance Rock composta da un gruppo o da un duo.\nPosizioni in classifica.\nLa canzone si \u00e8 posizionata #27 nella Billboard Hot 100, #38 in Gran Bretagna e #19 in Lettonia. \u00c8 rimasta in prima posizione nella Mainstream Rock Tracks per quattro settimane.\nTesto e struttura della canzone.\nL'inizio della canzone \u00e8 evidenziato dall'armonica a bocca di Steven Tyler, seguita da ritmi bassi e suoni distorti delle chitarre acustiche ed elettriche. La maggior parte dei versi che compongono il testo della canzone iniziano con la parola \"\"Pink\" (ad esempio \"Pink it's my new obsession\", \"Pink as the bing on your cherry\", \"Pink it was love at first sight\", ecc.); tuttavia l'unica parte nella quale non \u00e8 citata la parola \"Pink\"\" \u00e8 il coro/ritornello (\"And I think everything is going to be all right\" / \"No matter what we do tonight\"). La parola \"Pink\" \u00e8 spesso utilizzata in questa canzone con riferimento all'amore verso la vagina (infatti il termine \"pink\" viene utilizzato nel gergo appunto con riferimento alla vagina).\nVideo musicale.\nIn quel tempo (1997) il video di \"Pink\" appariva molto \"tecnologico\", in quanto utilizza la tecnologia digitale per cambiare l'aspetto dei protagonisti.\nNel 1998 il videoclip ha vinto un \"MTV Video Music Award per il Migliore Video Rock\".\nLive.\nLa canzone \u00e8 sempre stata suonata durante tutte le tappe del Nine Lives Tour. Alcune volte \u00e8 suonata in unione con un altro singolo estratto dall'album Nine Lives, \"Falling in Love (Is Hard on the Knees)\"."}
{"id": "1590604", "revid": "228587", "url": "https://it.wikipedia.org/wiki?curid=1590604", "title": "Christopher Morrison", "text": "Biografia.\nNato a Londra, all'et\u00e0 di otto anni si trasfer\u00ec coi genitori a Los Angeles.\nDurante la fase adolescenziale, studi\u00f2 presso un istituto di fotografia situato a Santa Barbara (California); una volta diplomatosi fece ritorno a Los Angeles, dove venne assunto dai Walt Disney Studios.\nPrima di investire nel mondo del cinema, diresse svariati video musicali per gli artisti Snoop Dogg, Master P, Slum Village e per i gruppi di musica alternativa Veruca Salt, Face 2 Face, Dead Poetic e Sheryl Crow.\nNel 2002, trov\u00f2 una occupazione come regista presso la A Band Apart su nomina di Lawrence Bender, societ\u00e0 che ha chiuso i battenti nel 2006. Dopo aver esordito col film d'azione \"Full Clip\" (2004), nel 2005 prosegu\u00ec sul filone d'azione nel \"Into the Sun\", tra gli altri interpretato dal veterano Steven Seagal.\nHa inoltre scritto tre romanzi a fumetti per le case di fumetti \"Image Comics\" e \"Dark Horse Comics\".\nAttualmente, egli non \u00e8 impegnato in alcun progetto, ma si rumoreggia che sia stato assunto come regista di \"MK3\", terza trasposizione cinematografica dei videogiochi \"Mortal Kombat\"."}
{"id": "1590611", "revid": "15756", "url": "https://it.wikipedia.org/wiki?curid=1590611", "title": "Sal\u00e9", "text": "Sal\u00e9 (; in berbero: \u2d59\u2d4d\u2d30, \"Sla\") \u00e8 una citt\u00e0 del Marocco, capoluogo della prefettura omonima, nella regione di Rabat-Sal\u00e9-Kenitra. La citt\u00e0 \u00e8 situata sul fiume Bou Regreg, di fronte alla capitale Rabat.\nStoria.\nNel XVII secolo fu capitale di una repubblica marinara retta da corsari barbareschi, la Repubblica del Bou Regreg, per essere poi conquistata dagli alawidi.\nSociet\u00e0.\nStoricamente la citt\u00e0 di Sal\u00e9 \u00e8 tradizionalmente considerata rivale della gemella Rabat. La citt\u00e0 ha vissuto un ampio sviluppo edilizio correlato alla vasta immigrazione dalle circostanti regioni rurali nella seconda met\u00e0 del XX secolo. Il cuore storico della citt\u00e0 \u00e8 concentrato nella medina e nel mellah.\nSal\u00e9 \u00e8 stata per secoli sede di un ambiente tradizionalista. Le antiche famiglie cittadine, comunemente chiamate \"Ahl Sala\", condividono specificit\u00e0 culturali e linguistiche che le differenziano dalla maggior parte degli abitanti della citt\u00e0 discendenti dagli immigrati arrivati dalle zone rurali nel corso del XX secolo. Tra le antiche famiglie saletine sono comprese le famiglie \"cherifa\", tendenzialmente affiliate ad un marabutto locale e componenti un'aristocrazia religiosa. Altro nobile lignaggio \u00e8 rappresentato dalle famiglie di origine morisca originarie di al-Andalus, divenute \u00e9lite nel periodo della Repubblica del Bou Regreg. Molte delle famiglie moriscos giunsero da Hornachos. Tra le principali famiglie antiche saletine si citano i Hajji, i Sbihi, i Mrini, i Amar, i Benkhadra, i Bensa\u00efd, i Zouaoui, i Chemaou, i Alaoui, i Kadiri, i Hamdouch, i La\u00e2lou, i Ma\u00e2ninou, i Zniber, i Fennich, i Hassouni, i Aouad, i Sedrati, i Hassar, i Semmar, i Belkbir e i Naciri.\nComunit\u00e0 ebraica.\nLa citt\u00e0 \u00e8 stata sede di una cospicua comunit\u00e0 ebraica, concentrata nel mellah, che nel 1918 contava 1.600 unit\u00e0 su una popolazione totale di 17.000 abitanti, saliti a 2.600 nel 1936 e a 3.300 nel 1951. La comunit\u00e0 \u00e8 emigrata in massa verso Israele e Francia negli anni 1950 e 1960.\nLingue e dialetti.\nIl dialetto arabo saletino \u00e8 considerato un dialetto pre-hilalico ed \u00e8 stato fortemente influenzato dall'arabo andaluso, nonch\u00e9 dallo spagnolo, parlato dai moriscos giunti in citt\u00e0 nel XVII secolo da Hornachos. Il lessico presenta numerosi prestiti spagnoli. I profondi contatti della citt\u00e0 con l'Impero ottomano hanno generato numerosi prestiti dal turco ottomano. Il dialetto saletino \u00e8 strettamente correlato a quello della vicina Rabat. Il dialetto \u00e8 oggi in regressione di fronte alla koin\u00e8 araba marocchina, derivata dai dialetti hilalici portati dagli immigrati nella seconda met\u00e0 del XX secolo.\nL'immigrazione ha generato la presenza in citt\u00e0 di una cospicua comunit\u00e0 berberofona, componente l'11,3% della popolazione.\nCultura.\nCucina.\nLa cucina cittadina \u00e8 in buona parte composta da piatti originatisi dalla tradizione andalusa, come la pastilla. Come nel resto del Maghreb, molto diffuso in citt\u00e0 \u00e8 il cuscus, localmente accompagnato dalla \"tfaya\", composta da cipolle caramellate e uvetta guarnite con uova e mandorle. Altra specialit\u00e0 \u00e8 il makroud.\nTradizioni.\nTipica della citt\u00e0 \u00e8 la tradizionale processione delle lanterne, introdotta in Marocco da Ahmad al-Mansur nel XVI secolo e diffusasi in molte citt\u00e0 del paese. Sal\u00e9 ha fatto della tradizione un moussem annuale, celebrato in occasione del Mawlid. Nel corso dei secoli, nella fabbricazione delle candele si sono distinte le famiglie Oubia, El Mir, El Hoceyni, Lamrnissi et Chakroun, e i Belakbir.\nInfrastrutture e trasporti.\nLa citt\u00e0 \u00e8 servita dalla stazione di Sal\u00e9-Ville e unita a Rabat con una linea tranviaria."}
{"id": "1590618", "revid": "1186766", "url": "https://it.wikipedia.org/wiki?curid=1590618", "title": "Fly Away from Here", "text": "Fly Away from Here \u00e8 un brano musicale del gruppo hard rock americano Aerosmith, scritto dall'amico e collaboratore della band Marti Frederiksen e pubblicato come secondo singolo tratto dal loro tredicesimo album \"Just Push Play\".\nVideo.\nNel videoclip di questa power ballad, diretto da Joseph Khan, compare l'attrice Jessica Biel."}
{"id": "1590632", "revid": "2014155", "url": "https://it.wikipedia.org/wiki?curid=1590632", "title": "Eleanor Brandon", "text": "Vita.\nEleanor ebbe due sorellastre, nate dal precedente matrimonio del padre: Anne (morta nel 1557) e Mary (1510 \u2013 c.a. 1542). Sua sorella Frances era la madre di Jane Grey, regina d'Inghilterra per pochi giorni. Quando Maria Tudor mor\u00ec, Charles si rispos\u00f2 nuovamente ed ebbe altri due figli.\nNel 1537 il padre la diede in sposa a Henry Clifford, II conte di Cumberland. Dal matrimonio nacquero tre figli:\nE due maschi morti in tenera et\u00e0\nMorte.\nEleanor fu annoverata tra gli eredi alla corona d'Inghilterra dallo zio Enrico VIII, nel caso che i propri stessi figli, Edoardo, Maria ed Elisabetta, fossero morti senza prole. Lei e i suoi figli sarebbero venuti subito dopo la sorella maggiore Frances e la sua prole. Eleanor per\u00f2 mor\u00ec, appena ventottenne, nel 1547, lo stesso anno in cui sal\u00ec al trono suo cugino Edoardo VI d'Inghilterra, il quale modific\u00f2 il testamento del padre eliminando le sorellastre Maria ed Elisabetta dalla successione.\nHenry Clifford si rispos\u00f2 con Anna Dacre da cui ebbe altri sei figli.\nSuccessione.\nDopo la morte di Edoardo sal\u00ec quindi sul trono Jane Grey. Maria, la figlia primogenita di Enrico VIII, rivendic\u00f2 per\u00f2 i propri diritti ereditari, riusc\u00ec a salire sul trono e fece condannare a morte la cugina usurpatrice Jane.\nDopo la morte di Maria I, ascese al trono Elisabetta I che, ultima appartenente alla dinastia Tudor, govern\u00f2 l'Inghilterra fino alla morte, avvenuta nel 1603. L'unica discendente di Eleanor, Margaret, mor\u00ec per\u00f2 pochi anni prima, nel 1596. Sal\u00ec allora al trono uno Stuart, Giacomo I di Scozia, figlio di Maria Stuarda e pronipote di Margherita Tudor, zia materna di Eleanor."}
{"id": "1590640", "revid": "1022840", "url": "https://it.wikipedia.org/wiki?curid=1590640", "title": "Heinz Weixelbraun", "text": "Biografia.\nVissuto a Spittal an der Drau fino all'et\u00e0 di 18 anni, alla maggiore et\u00e0 si trasfer\u00ec a Vienna.\nUltimata la sua formazione teatrale al Volkstheater di Vienna, ha cominciato a lavorare a Berlino per svariati registi. Tra i registi con cui ha lavorato in carriera: Gerd Leo Kuck, Hans Peter Kellner, Robert Quitta, Karl Welunscheck, Thomas Gratzer, Christoph Nel, Klaus Emmerich, Hans Neuenfels, Walter Pfaff.\nIl personaggio che lo ha reso famoso \u00e8 il ruolo di \"Christian B\u00f6ck\", l'aiutante poliziotto, nella serie televisiva \"Il commissario Rex\", dal 1997 al 2001.\nHeinz Weixelbraun ha girato un lungometraggio sulla vita di Antonio Ligabue, noto pittore dei primi del Novecento. Le riprese sono incominciate il 4 gennaio 2008 e sono terminate il 20 giugno 2008. Il titolo del film \u00e8 \"Der Deutsche Schamane\" nel ruolo di Lehrer Ludwig.\nTeatro.\nLa sua carriera teatrale incomincia fin da giovanissimo all'et\u00e0 di 20 anni, a Berlino per poi continuare a Vienna e in tutta l'Austria. Una parte dei suoi spettacoli: (non in ordine cronologico)"}
{"id": "1590650", "revid": "729019", "url": "https://it.wikipedia.org/wiki?curid=1590650", "title": "Giraglia", "text": "L'isola di Giraglia \u00e8 un'isola della Corsica situata all'estremit\u00e0 settentrionale del Capo Corso, a circa un miglio di distanza dall'abitato di Barcaggio nel comune di Ersa davanti alla foce del torrente Acqua Tignese.\nCentro della pesca al corallo, tuttora ha un ecosistema raro protetto dall'associazione Natura 2000. L'isolotto era vicino ai flussi di commercio dell'Impero Romano, come testimoniano le ricerche svolte nel 1988 tra la Corsica e Giraglia da Michel Oliva e le successive ricerche archeologiche tra il 1994 e il 1999.\nLa torre genovese.\nLa decisione di costruire una torre di avvistamento venne presa dai dominatori genovesi nel 1500 per difendere il litorale dai possibili attacchi pisani. La decisione fu presa ufficialmente nel 1582 dal signore caporsino Don Cristofaro Tagliacarne e dal governatore genovese Stefano Passano, con l'accordo con la popolazione locale. Il 6 ottobre 1583, vennero presi gli accordi per la costruzione con l'Ufficio della Costruzioni delle Torri, e nel luglio 1584 incominciarono i lavori di costruzione.\nI lavori furono diretti dall'architetto Domenico Pelo il fatto di costruire sull'isolotto ha ritardato la costruzione. Nella lettera del 29 luglio 1584, Don Tagliacarne informa il nuovo governatore genovese, Cattaneo de Marini, delle difficolt\u00e0 di trasporto del materiale da costruzione da Bastia a Giraglia chiedendo pi\u00f9 tempo per i lavori. Il Pelo ricevette una risposta negativa, il governatore invi\u00f2 al Senato della Repubblica di Genova la designazione di Bartolomeo di Sarzana come futuro capo della torre.\nMalgrado i lamentati problemi di approvvigionamentio, l'edificio fu terminato il 16 novembre 1584 e la torre fu terminata il 10 dicembre. Il sovrintendente Don Tagliacarne invi\u00f2 una lettera di fine lavori al governatore; il costo dei lavori di costruzione assomm\u00f2 a 9.311 lire genovesi, somma interamente rimborsata dagli agenti del tesoro del Banco di San Giorgio il 6 febbraio 1585. La tassa sul diritto di ancoraggio nei pressi della torre permett\u00e9 al Banco di San Giorgio di recuperare completamente la spesa.\nLa torre \u00e8 un edificio di forma quadrata di propriet\u00e0 del Conservatoire du Littoral ed \u00e8 in buono stato di conservazione. Ha tre piani, come tutte le torri genovesi della Corsica e sulla sommit\u00e0 della torre c'\u00e8 una terrazza circondata da feritoie con una \"guardiola\".\nDal 1500 al 1700, la guarnigione della torre era composta da un capo, tre soldati e almeno una bombarda e da una persona che trasportava i viveri dalla Corsica. I soldati erano capocorsini o di Bastia. Il ruolo di capitano fu coperto dai membri della famiglia De Urbanis a partire dal 1720.\nFaro.\nCon la legge del 14 maggio 1837, il ministero dei lavori pubblici francese decide di costruzione di diversi fari in Corsica. Nella primavera del 1838, una commissione presidiata dal capitano di vascello Decoffre scelse di costruire cinque fari intorno all'isola: sulle isole Sanguinarie, a Capo Pertusato, alla Chiappa di Porto-Vecchio, e a Revellata presso Calvi e sulla Giraglia.\nLa scelta della Giraglia a causa di essere nel punto cruciale dei trasporti marittimini tra il nord del mar Mediterraneo e il mar Tirreno. I lavori di costruzione del faro della Giraglia cominciarono nel 1838 dopo l'approvazione del progetto di L\u00e9once Reynaud. Per costruire il faro sul punto culminante dell'isola (66\u00a0m), i materiali e gli operai furono portati da Bastia e poi trasportati con gli asini fino al punto di costruzione. il 1\u00ba gennaio 1848, dopo dieci anni di lavoro, inizia a funzionare con una luce bianca ogni 30 secondi, sulla torre cilindrica di 22,20\u00a0m di altezza. Il 10 settembre 1904, la luce cambia da una frequenza di 30 secondi a 5 secondi.\nTuttora il faro \u00e8 automatizzato e telecontrollato da Bastia, e non \u00e8 visitabile. \nIl faro \u00e8 visibile fino a Capraia e all'isola d'Elba. Dipende dalla Marine nationale.\nSport.\nRegate.\nLa Giraglia Rolex Cup \u00e8 una gara organizzata dallo Yacht Club Italiano in collaborazione con il Yacht Club de France. Nata nel 1953, \u00e8 il pi\u00f9 vecchio trofeo di barca a vela italiano mai interrotto dalla sua nascita. Per molti anni fu l'unica regata nel mar Mediterraneo.\nIl percorso odierno parte dal porto di Saint-Tropez, passa da Giraglia e arriva a Genova, dopo 243 miglia marine (450\u00a0km circa).\nIl record di percorrenza \u00e8 stato stabilito nel 2012 dal maxi yacht dell'armatore Igor Simic sul maxi Esimit Europa 2 (ex Alfa Romeo), con il tempo di 14 ore, 56 minuti e 16 secondi.\nLa \u201d151 miglia\" altra regata che parte da Livorno passa in fronte alla Maria di Pisa per poi passare per l'isola della Giraglia, formiche di Grosseto e arrivo a Punta Ala\nRally.\nLa Ronde de la Giraglia \u00e8 un rally automobilistico che si tiene dal 1971 tra Capo Corso e il Nebbio."}
{"id": "1590656", "revid": "62748", "url": "https://it.wikipedia.org/wiki?curid=1590656", "title": "Monumenti di Viareggio", "text": ""}
{"id": "1590658", "revid": "1543377", "url": "https://it.wikipedia.org/wiki?curid=1590658", "title": "Buotama", "text": "La Buotama \u00e8 un fiume della Russia siberiana orientale (Repubblica Autonoma della Jacuzia-Sacha), affluente di destra della Lena.\nIl bacino del fiume si estende per la grande maggioranza nel vasto Altopiano della Lena; il fiume nasce dalle estreme propaggini settentrionali dell'Altopiano dell'Aldan e scorre in direzione mediamente est-nordest con un percorso grossolanamente parallelo a quello della Lena, nella quale sfocia nei pressi della cittadina di Bestjach, 200\u00a0km circa a monte di Jakutsk.\nNon incontra centri urbani di rilievo nel suo corso; \u00e8 gelato, mediamente, da ottobre a fine aprile-maggio."}
{"id": "1590659", "revid": "155613", "url": "https://it.wikipedia.org/wiki?curid=1590659", "title": "Architettura neogreca", "text": "Larchitettura neogreca \u00e8 una corrente che si svilupp\u00f2 all'interno del neoclassicismo, riprendendo l'apparato formale dell'architettura greca. Tale stile fece parte di un pi\u00f9 generale fenomeno culturale di riscoperta della cultura ellenica del periodo classico e che coinvolse anche la scultura e le arti decorative.\nLa riscoperta dell'architettura greca.\nLa conoscenza dell'architettura greca si diffuse in Europa in modo decisivo solo intorno al 1750, grazie all'intensificarsi di scavi archeologici, alla riscoperta dei monumenti della Magna Grecia ed alla pubblicazione di alcuni libri come il primo volume delle \"Antiquities of Athens\" (1762).\nCos\u00ec nella seconda met\u00e0 del XVIII secolo l'architettura greca, fino ad allora considerata primitiva rispetto a quella romana, trov\u00f2 la definitiva consacrazione, grazie anche ai progetti di Claude-Nicolas Ledoux ed altri che utilizzarono elementi stilistici ripresi dall'architettura greca.\nIl revival greco si afferm\u00f2 a partire dal 1780 soprattutto in Francia, Gran Bretagna e Germania, anche se il periodo in cui la tendenza sembr\u00f2 prevalere su altri stili furono i primi decenni del XIX secolo, quando tra l'altro, si impose negli Stati Uniti.\nCaratteri.\nIl riferimento dell'architettura neogreca fu ad una sola parte dell'arte classica, escludendo non solo i modelli della tradizione classica rinascimentale e post-rinascimentale, ma anche quelli desunti dall'arte romana come archi, sovrapposizione degli ordini, volte, cupole, pilastri, esedre, edicole.\nIn genere le opere della tendenza neogreca presentano la facciata risolta complessivamente con il fronte di un tempio con un ordine gigante, o quantomeno con un pronao con frontone pi\u00f9 o meno aggettante dal fronte murario a bugne lisce, privo di altri elementi decorativi. Per risolvere la progettazione di edifici di carattere seriale si ricorse anche alla tipologia della sto\u00e0. Nello stile neogreco predominavano quindi i sistemi trilitici e le linee orizzontali, sottolineate da fitti colonnati architravati.\nA volte l'adesione ai modelli dell'architettura dell'antica Grecia fu archeologizzante e puntigliosa, sia per l'uso degli ordini che per le planimetrie, riportate allo schema del tempio. Altre volte tale adesione fu pi\u00f9 libera e combinatoria, tanto da far diventare la tendenza neogreca uno dei tanti \"revival\" dell'eclettismo ottocentesco. Nonostante la diffusa aspirazione alla semplicit\u00e0 e purezza dell'architettura greca, relativamente poche sono le opere che seguono coerentemente i suoi principi compositivi, rifiutando invece le possibilit\u00e0 combinatorie e spaziali offerte dall'architettura romana o anche dal palladianesimo.\nLe elaborazioni teoriche.\nL'affermarsi dell'architettura neogreca fu preceduto ed accompagnato da elaborazioni teoriche e da dibattiti culturali. Particolarmente cruciale per tutto il neoclassicismo fu il differenziarsi tra coloro che difendevano il primato dell'architettura romana come Giovanni Battista Piranesi e coloro che aspiravano ad un purismo d'ispirazione greca come Johann Joachim Winckelmann. Da tale posizione matur\u00f2 l'architettura neogreca come una delle due anime del neoclassicismo ed anche la coscienza della discontinuit\u00e0 che il neoclassicismo stava creando nella tradizione classicista risalente al Rinascimento.\nLa riscoperta dell'arte greca \u00e8 da mettere in relazione a fenomeni pi\u00f9 generali della cultura settecentesca. Le opere greche apparivano severe ed essenziali, auliche e rappresentative in forza delle loro proporzioni, lontane dal decorativismo barocco, adatte a rappresentare il rinnovamento culturale dell'Illuminismo e la volont\u00e0, presente soprattutto nella cultura francese di rinnovare la disciplina architettonica su basi scientifiche, razionali e funzionaliste.\nOpere paradigmatiche in Europa.\nLa prima opera ad introdurre il Neogreco nel mondo occidentale \u00e8 da individuare in un tempio in stile dorico realizzato nel parco di Hagley Hall nel 1758.\nIl tempietto fu progettato da James Stuart, il quale nel 1764 ricevette l'incarico per la sistemazione di un giardino nello Staffordshire, dove innalz\u00f2 numerosi edifici ispirati all'architettura ateniese.\nTra il 1789 ed il 1793, in Germania venne realizzato il primo edificio ispirato ai Propilei di Atene: la Porta di Brandeburgo, a Berlino, realizzata da Carl Gotthard Langhans.\nL'opera di Langhans, che tuttavia presenta colonne con basamenti tipici dell'architettura romana, ebbe notevoli ripercussioni nel resto d'Europa: nel 1806 William Wilkins present\u00f2 un progetto per l'ingresso al Downing College di Cambridge, al quale fece seguito, nel 1810, la costruzione dei propilei di Chester Castle. Pi\u00f9 tardi il tema fu ripreso nei Propyl\u00e4en di Monaco di Baviera, i cui primi disegni furono presentati da Leo von Klenze negli anni dieci del XIX secolo.\nLo stile neogreco trov\u00f2 in von Klenze e Karl Friedrich Schinkel due dei principali esponenti e la loro influenza fu tanta che si diffuse anche nelle altre regioni dell'Europa settentrionale, come la Danimarca, la Polonia e la Finlandia.\nDel primo, oltre ai Propyl\u00e4en, \u00e8 doveroso ricordare il maestoso progetto del Walhalla, un tempio classico ispirato al Partenone, posto alla sommit\u00e0 di un vasto basamento e dedicato agli eroi della Germania; a Schinkel si devono invece opere quali la Neue Wache, l'Altes Museum e la Schauspielhaus di Berlino, che caratterizzarono fortemente il volto della capitale tedesca.\nA Londra una delle opere pi\u00f9 significative derivate dall'architettura greca \u00e8 il grande colonnato ionico del British Museum; parallelamente, l'interesse per l'archeologia port\u00f2 alla realizzazione di composizioni molto particolari come la chiesa di San Pacrazio (St Pancras New Church, 1818-1822), dove si segnala la presenza di un colonnato con cariatidi basato su quello dell'Eretteo dell'Acropoli di Atene.\nSempre nel Regno Unito, Edimburgo divenne epicentro dell'affermazione neogreca nelle regioni settentrionali dell'isola; la Royal Scottish Academy, iniziata intorno agli anni venti dell'Ottocento e la coeva Royal High School rappresentano alcuni dei contributi pi\u00f9 importanti. A Glasgow invece, intorno alla met\u00e0 del medesimo secolo, Alexander Thomson riport\u00f2 in auge il neogreco con la costruzione di alcuni singolari edifici come la Caledonia Free Church (1856, ora semidistrutta), pur senza esercitare particolare influenza nei suoi contemporanei.\nTendenze analoghe al resto d'Europa si manifestarono anche in Italia, dove, nei primi decenni dell'Ottocento, oper\u00f2 l'eclettico Giuseppe Jappelli; egli, dopo aver inserito elementi classici nel Caff\u00e8 Pedrocchi, volse a temi pi\u00f9 marcatamente attinenti all'architettura neogreca con la costruzione del mattatoio pubblico di Padova.\nUn'altra architettura notevole \u00e8 il Tempio Canoviano, di Possagno, al cui disegno collabor\u00f2 Giannantonio Selva: il tempio, innalzato a partire dal 1819, propone una fusione tra il modello del Partenone e la rotonda del Pantheon di Roma.\nIn Austria, un edificio emblematico \u00e8 il Parlamento di Vienna, su progetto dell'architetto danese Theophil Hansen, celebre per aver progettato la sala da concerto del Musikverein, sempre a Vienna. Hansen lavor\u00f2 anche per il governo Greco, progettando lo Zappeion, l'Accademia e la Biblioteca Nazionale di Atene.\nIl \"Greek revival\" negli Stati Uniti.\nIn Nordamerica le premesse al successo del \"greek revival\" vanno ricercate nelle opere di Thomas Jefferson e nello stile che da lui prende il nome, interessato come egli era alla cultura ed all'architettura greca, soprattutto sulle orme della tradizione palladiana della madrepatria. Il revival greco, si afferm\u00f2 e trov\u00f2 importanti applicazioni a partire dal secondo decennio del XIX secolo con Benjamin Latrobe, Thomas Ustick Walter (Girard College a Filadelfia), William Nichols, William Strickland, Robert Mills. \nLa duratura affermazione del \"greek revival\" negli Stati Uniti fu dovuto anche alla volont\u00e0 di associare gli ideali democratici della giovane nazione con la storia greca, culla della democrazia.\nLo stile neogreco fu utilizzato per un gran numero di edifici pubblici che si andavano edificando in un periodo di grande crescita urbana. Coerentemente con i principi di Winckelmann furono imitati e spesso letteralmente citati gli edifici pi\u00f9 rappresentativi della Grecia. Strickland, per esempio nel prospetto della Second Bank of the United States si richiamava esplicitamente al disegno del Partenone. Lo stesso Strickland, intorno agli anni trenta dell'Ottocento realizz\u00f2 la Borsa di Filadelfia, caratterizzata da un'abside ispirata al Monumento coregico di Lisicrate.\nNeodorico.\nL'architettura neogreca (ed in genere tutta l'architettura neoclassica) \u00e8 caratterizzata da un certo distacco dall'architettura romana antica e dai sistemi costruttivi archivoltati e dall'imitazione di modelli architravati provenienti dall'architettura greca. In questa logica trov\u00f2 un particolare interesse l'ordine dorico arcaico, ritenuto l'origine di tutta l'architettura greca.\nTale riscoperta matura lentamente dalla fine del XVII, fino a manifestarsi nella seconda met\u00e0 del XVIII secolo ed ebbe il suo elemento centrale nell'interesse degli architetti, studiosi ed artisti europei per i templi greci nell'Italia meridionale, quasi tutti dorici, che furono \"riscoperti\" dopo essere stati completamente assenti, per tanti secoli, dal panorama culturale. Tale interesse invest\u00ec inizialmente Paestum i cui monumenti furono studiati per la prima volta da Jacques Germain Soufflot e la cui fama si diffuse in tutta Europa grazie alle incisioni di Giovanni Battista Piranesi. Successivamente cominciarono a diffondersi, grazie anche agli scritti di Johann Joachim Winckelmann, anche la fama e le immagini dei templi siciliani. Cos\u00ec, dalla Francia, dalla Germania e dall'Inghilterra, un gran numero di architetti e viaggiatori giunse a visitare Paestum, Selinunte e Agrigento che divennero tappe importanti del \"Grand Tour\". Pertanto, arrivarono in Sicilia, limitandosi agli architetti, L\u00e9on Dufourny, Jakob Ignaz Hittorff, Leo von Klenze, Karl Friedrich Schinkel, Friedrich Wilhelm Ludwig Stier. Invece la conoscenza diretta delle architetture dell'Ellade procedette pi\u00f9 lentamente, nonostante il grande interesse manifestato dalla cultura europea per il Partenone. Questo in quanto la Grecia era, nel XVIII secolo, ancora un possesso ottomano e quindi difficilmente raggiungibile.\nLa possente immagine del dorico arcaico, senza base, con il fusto delle colonne scalanato, rastremato e gonfiato dall\"entasis\" ed il primitivo capitello, cominci\u00f2 ad affermarsi, con grande variet\u00e0 e libert\u00e0 di interpretazione, nei progetti e nelle realizzazioni di diversi architetti tra XVIII e XIX secolo e nelle teorizzazioni degli intellettuali, superando la generale avversione dei secoli precedenti.\nIn particolare Marc-Antoine Laugier riconobbe nel dorico arcaico le tracce dell'origine lignea dell'ordine e quindi principio di tutta l'architettura.\nPiranesi, sbagliando, ne ricondusse l'origine all'ordine tuscanico degli etruschi, attribuendogli comunque una grande importanza.\nClaude-Nicolas Ledoux e John Soane, videro nella semplificazione e nella severit\u00e0 del dorico lo strumento per attuare un'architettura di volumi, slegata dalle regole accademiche, facendolo diventare, forse inconsapevolmente, una tappa verso un'architettura senza ordini.\nTale accezione del dorico, come massima semplificazione del sistema degli ordini, ebbe applicazioni anche dopo il periodo neoclassico: per esempio nell'opera di Adolf Loos, nell'architettura del nazional-socialismo ed in alcune opere del post modernismo di fine XX secolo.\nIl dibattito sulla policromia.\nLo studio accurato dei resti monumentali lasciati degli antichi greci, provoc\u00f2 la scoperta che \nle membrature non erano originariamente di pietra lasciata a vista, ma ricoperte da stucchi vivacemente colorati di ocra, rosso, blu, verde e oro. Tale scoperta fu la causa di un vivace dibattito all'interno soprattutto della cultura architettonica francese.\nTra i primi in tale scoperta furono, all'inizio del XIX secolo, Charles Robert Cockerell e Otto Magnus von Stackelberg che indagarono i frontoni di Egina. Uno dei protagonisti di tale scoperta fu comunque Jakob Ignaz Hittorff che sulle orme di L\u00e9on Dufourny, scopr\u00ec a Selinunte tracce di stucco colorato su elementi architettonici e scultorei e fu tra i primi a dare evidenza alla policromia dell'architettura greca, tentando di ricostruirne il reale aspetto in alcuni acquarelli, che fecero un certo scalpore, segnando la crisi delle candide visioni di Johann Joachim Winckelmann o di Antonio Canova. Hittorff dedic\u00f2 alla policromia anche i suoi studi teorici (\"Architecture polychrome chez les Grecs\", 1830) e tent\u00f2 anche di applicarla nell'interno della chiesa di San Vincenzo de' Paoli a Parigi.\nRelativamente all'applicazione della policromia nell'architettura neogreca le sperimentazioni furono invece poche e limitate generalmente agli interni. Da citare alcune sale interne della Gipsoteca di Monaco di von Klenze. In effetti il policromismo metteva in dubbio i principi stessi dello stile, basato su una concezione purista di forme semplici e perfette, risalente a Winckelmann, che non tollerava l'idea di un cromatismo cos\u00ec invadente ed acceso."}
{"id": "1590660", "revid": "49409", "url": "https://it.wikipedia.org/wiki?curid=1590660", "title": "Limite di infiammabilit\u00e0 inferiore", "text": ""}
{"id": "1590661", "revid": "1543377", "url": "https://it.wikipedia.org/wiki?curid=1590661", "title": "William Hyde Wollaston", "text": "Vita.\nNato in una cittadina del Norfolk da Francis Wollaston (1737-1815), pastore anglicano e astronomo, e da Althea Hyde, studi\u00f2 medicina all'Universit\u00e0 di Cambridge conseguendo il dottorato nel 1793. Ebbe 14 fratelli. Durante gli studi si interess\u00f2 alla chimica, alla cristallografia, alla metallurgia e alla fisica. Dapprima si stabil\u00ec a Londra come medico, ma nel 1800 abbandon\u00f2 la medicina per dedicarsi alla ricerca in chimica e fisica.\nOpere.\nChimica.\nWollaston \u00e8 noto soprattutto per i suoi lavori di chimica. Svilupp\u00f2 il primo metodo pratico di purificazione del platino, e durante la messa a punto di questo metodo scopr\u00ec due nuovi elementi chimici: il palladio nel 1803 e il rodio nel 1804. Nel 1809 afferm\u00f2 che il tantalio, scoperto nel 1802 dallo svedese Anders Gustav Ekeberg (1776-1813), fosse in realt\u00e0 il \"columbio\", ossia il niobio, scoperto nel 1801 da Charles Hatchett. Solo nel 1846 il chimico tedesco Heinrich Rose (1795-1864) riusc\u00ec a dimostrare che niobio e tantalio erano invece due elementi differenti. Nel 1810 Wollaston scopr\u00ec la cistina.\nFisica.\nEffettu\u00f2 dei lavori importanti sull'elettricit\u00e0. Nel 1801 per mezzo di esperimenti osserv\u00f2 le reazioni chimiche ottenute da un generatore elettrostatico, dimostrando in tal modo l'identit\u00e0 dell'elettricit\u00e0 statica e di quella ottenuta con la pila di Volta. Perfezion\u00f2 inoltre la pila di Volta, costruendo tra il 1813 e il 1815 una versione modificata in cui gli elettrodi, immersi in una soluzione elettrolitica (come nella \"pila a tazze\") erano ripiegati ad U, in modo che il catodo di rame circondasse l'anodo di zinco.\nDurante gli ultimi anni della sua vita effettu\u00f2 una serie di esperimenti pionieristici, per lo sviluppo di un motore elettrico che non ebbero applicazioni pratiche e non vennero pubblicati; i suoi dati vennero tuttavia resi a noti a Michael Faraday il quale nel 1821 riusc\u00ec a costruirne uno, noto come \"motore omopolare\". Faraday non riconobbe nelle prime comunicazioni i debiti contratti con Wollaston, come peraltro quelli analoghi contratti con Humphry Davy, dando cos\u00ec origine a una annosa polemica.\nWollaston si interess\u00f2 anche di ottica, sviluppando alcune applicazioni pratiche; invent\u00f2 la Camera lucida (1807), un nuovo tipo di goniometro (1809) e un prisma che porta il suo nome (\"prisma di Wollaston\"). Con quest'ultimo strumento Wollaston fu il primo a osservare le linee nere dello spettro solare, senza tuttavia studiarle sistematicamente n\u00e9 fornendo ipotesi sulla loro origine. \nWollaston fece parte di una commissione reale che si oppose all'adozione del sistema metrico decimale e di un'altra che adott\u00f2 il gallone imperiale."}
{"id": "1590663", "revid": "834", "url": "https://it.wikipedia.org/wiki?curid=1590663", "title": "Lfl", "text": ""}
{"id": "1590664", "revid": "287204", "url": "https://it.wikipedia.org/wiki?curid=1590664", "title": "Userhat (scriba reale)", "text": "F12-F4:X1*Z1-A1 \"wsr-\u1e25\u02c1t\"\nI suoi titoli erano: Scriba reale del granaio di Tebe, Sovrintendente degli Scribi, Sovrintendente del bestiame di Amon, Scriba che conta il pane dell'alto e basso Egitto.\nTra le sue mansioni vi era il controllo del grano e della panificazione. Quindi si occupava di contabilit\u00e0 dei tributi, prevenendo furti e controllando la distribuzione del pane. Dirigeva anche tutti i sottoposti che contabilizzavano detti tributi.\nL'organizzazione amministrativa dell'antico Egitto era molto estesa, molto burocratica e sostanzialmente molto complessa. Ma era grazie a questa organizzazione che, nei periodi di crisi reale o di calamit\u00e0, come un'eccessiva piena del Nilo, l'Egitto poteva sopravvivere. \nInfatti con un accurato controllo delle produzioni, il sovrano poteva ridistribuire le riserve nei periodi di crisi, consentendo cos\u00ec alla popolazione di sopravvivere.\nTutti i funzionari al vertice della gerarchia amministrativa erano alle dipendenze del faraone stesso ed alcuni divennero cos\u00ec ricchi di privilegi da divenire pi\u00f9 potenti del sovrano stesso.\nBiografia.\nUserhat crebbe nell'harem reale con i figli del faraone, divenendone cos\u00ec persona di fiducia e spos\u00f2 Mutneferet che aveva il titolo di \"Regale ornamento\".\nNecropoli.\nLa sua tomba, catalogata TT56, non fu mai completata, si trova nelle vicinanze del villaggio di Sheikh Abd El Qurna, nella necropoli tebana e non deve essere confusa con quella di Userhat \"Primo profeta del ka regale di Thutmose I\", catalogata TT51."}
{"id": "1590668", "revid": "709565", "url": "https://it.wikipedia.org/wiki?curid=1590668", "title": "Battle Hymn (fumetto)", "text": "Battle Hymn \u00e8 una miniserie a fumetti pubblicata dalla Image Comics tra il 2004 e il 2005, creata da B. Clay Moore ed illustrata da Jeremy Haun.\nTratta di un gruppo di supereroi nei giorni conclusivi della seconda guerra mondiale.\nEdita in Italia da Italycomics."}
{"id": "1590669", "revid": "173469", "url": "https://it.wikipedia.org/wiki?curid=1590669", "title": "Maria de Luna", "text": "Origini familiari.\nFiglia del conte de Luna e signore di Segorbe (odierna Provincia di Castell\u00f3n), don Lope de Luna, e di Brianda d'Agaout.\nBiografia.\nMaria, all'et\u00e0 di circa otto anni, fu promessa in matrimonio al principe di Aragona, Martino, figlio secondogenito del re della corona d'Aragona Pietro IV il Cerimonioso e della sua terza moglie Eleonora di Sicilia, figlia del re Pietro II di Sicilia.\nIl matrimonio tra Maria e Martino, conte di Besal\u00fa, fu celebrato domenica 13 giugno 1372, nella Cattedrale di Sant'Eulalia di Barcellona.\nIn quanto principe cadetto della famiglia reale aragonese, al marito di Maria, Martino fu assegnato il Ducato di Monblanch, dal fratello salito sul trono di Aragona come Giovanni I, molto probabilmente, nel 1388, dopo la morte, di Giacomo, l'unico figlio maschio ancora in vita di Giovanni I.\nNel 1391 il figlio di Maria, Martino il Giovane, di circa diciassette anni, spos\u00f2, a Barcellona, la regina del regno di Trinacria Maria e nel 1392 entrambi furono incoronati, re di Sicilia, nella cattedrale di Palermo, e Martino il Giovane, unico figlio ancora in vita di Martino il Vecchio, divenne Martino I di Sicilia.I siciliani non gradivano troppo il matrimonio aragonese della loro regina (anche perch\u00e9 il matrimonio era stato celebrato dall'antipapa Clemente VII, ed i siciliani erano sostenitori di papa Urbano VI e poi di papa Bonifacio IX) e guidati dalla famiglia Alagona, si ribellarono gi\u00e0, nel 1392, e da quella data si opposero alla autorit\u00e0 aragonese.Il marito di Maria, Martino il Vecchio, nello stesso 1392, fu inviato in Sicilia a capo di una spedizione (che era stata organizzata per intervenire in Sardegna, ma durante il viaggio fu dirottata in Sicilia) per aiutare il figlio, Martino il Giovane e la regina, Maria. L'arrivo di Martino il Vecchio in Sicilia port\u00f2 alla conquista di Trapani e Palermo, ma non riusc\u00ec a sconfiggere gli oppositori, che resistettero sino al 1398, anno in cui ritorn\u00f2 la pace e il figlio e la nuora di Maria poterono governare nuovamente tutta l'isola.\nNel 1396, alla morte del re d'Aragona, Giovanni I senza discendenza maschile e fratello maggiore del marito di Maria, Martino il Vecchio, fu quest'ultimo che successe al fratello sul trono di Aragona. Al momento della successione, Martino il Vecchio si trovava in Sicilia, dove per soffocare la rivolta della nobilt\u00e0 e dovette trattenersi fino al 1397, quando finalmente pot\u00e9 partire per l'Aragona.Maria de Luna, nel frattempo, aveva reclamato il trono in nome del marito, ed aveva agito quale sua rappresentante in attesa del suo arrivo.Il diritto al trono di Martino il Vecchio venne infatti contestato dal conte di Foix, Matteo (1363-1398), a nome di sua moglie Giovanna, figlia maggiore di Giovanni I di Aragona. Matteo, approfittando dell'assenza di Martino, nel 1396, tent\u00f2 di invadere l'Aragona, ma Maria con l'aiuto del conte di Urgell, Pietro II riusc\u00ec a frenare l'attacco, che fu fermato e respinto e l'invasione del regno fu un insuccesso e, dopo il suo arrivo, Martino I convoc\u00f2 Giovanna e Matteo in un'assemblea a Barcellona e confisc\u00f2 loro tutti i domini del conte di Foix in Aragona. Cos\u00ec il 13 ottobre del 1397, Martino il Vecchio, a Saragozza, giurando sui \"fueros\", come era stato stabilito da suo padre, Pietro IV, si insediava sul trono d'Aragona, con Maria ed il 13 aprile del 1399, nella stessa citt\u00e0, fu incoronato re.\nAlla morte, nel 1401, del conte di Emp\u00faries, Pietro III, senza discendenza, Martino il Vecchio reclam\u00f2 la contea alla corona d'Aragona e l'anno seguente lo don\u00f2 a Maria, che anche dopo il ritorno del marito in Aragona, continuava ad essere politicamente molto attiva.\nNel 1403, l'antipapa Benedetto XIII, Pedro Mart\u00ednez de Luna, parente di Maria, che era stato eletto papa il 28 settembre 1394, si trovava assediato nel suo palazzo di Avignone, il marito di Maria, Martino il Vecchio, con le sue truppe, lo and\u00f2 a liberare e lo condusse sano e salvo nel palazzo dei de Luna a Pe\u00f1\u00edscola (Valencia).\nLa regina Maria ebbe una salute precaria. Mor\u00ec di un colpo apoplettico, nel 1406, il 29 dicembre, a Vila-real (Castell\u00f3n) attraversando il suo feudo di Segorbe, mentre stava raggiungendo il marito a Valencia.\nFigli.\nMaria a Martino diede quattro figli: "}
{"id": "1590671", "revid": "76963", "url": "https://it.wikipedia.org/wiki?curid=1590671", "title": "Paul Campani", "text": "Biografia.\nInizi\u00f2 precocemente la sua carriera pubblicando nel 1939 una prima storia a fumetti, \"I pirati gialli\", sugli \"Albi dell'Intrepido\"; nel 1942 collabor\u00f2 come scenografo alla realizzazione del primo film di animazione italiano, \"La rosa di Bagdad\"; nel 1946 pubblic\u00f2 due storie a fumetti sulla collana \"Gli Albi della Fantasia\" della Casa editrice Fantasia di Modena e inizi\u00f2 a collaborare con la rivista \"Asso di Picche\" insieme a futuri importanti fumettisti italiani come Hugo Pratt, Mario Faustinelli e Alberto Ongaro e, quando questi si trasferiranno in Argentina per collaborare con la casa editrice Editora Abril di Cesare Civita, continuer\u00e0 a collaborare con loro rimanendo in Italia, realizzando varie serie a fumetti fino a met\u00e0 degli anni cinquanta. Contemporaneamente collabora con l'Editoriale Subalpino per la quale realizza con Max Massimino Garnier la serie \"Misterix\", nella collana \"Le pi\u00f9 belle avventure\", e che verr\u00e0 pubblicato anche in Argentina da Civita su una testata omonima che diverr\u00e0 una delle pi\u00f9 note del periodo; sempre per la Subalpino, nel 1948, realizz\u00f2 le serie \"L'uomo dello spazio\" e 12 albi di Gey Carioca. Per il mercato argentino pubblic\u00f2 sulla testata \"Mist\u00e9rix\" la serie \"Bull Rockett\" sceneggiata da H\u00e9ctor Oesterheld. Decider\u00e0 poi di dedicarsi completamente all'animazione e fond\u00f2 una propria casa di produzione, la Paul Film, nel 1954, dove, con Garnier, realizz\u00f2 numerosi spot pubblicitari animati trasmessi soprattutto nel programma televisivo \"Carosello\" per il quale inventa numerosi personaggi come testimonial per i prodotti reclamizzati destinati a entrare nell'immaginario collettivo come l'Omino coi baffi, il messicano Miguel, Toto &amp; Tata, Svanitella, Pupa e Bob-Bob. Molti di questi personaggi avranno poi trasposizioni a fumetti sul mensile \"Girandola TV\" scritti anche da Garnier. Il successo gli arrise presto tanto che la Walt Disney gli propose un incarico che rifiut\u00f2 per non doversi trasferire dall'Italia. Dopo i successi degli anni sessanta e i primi anni settanta, nel 1977 la Paul film cess\u00f2 definitivamente l'attivit\u00e0 in seguito alla chiusura di Carosello e Paul si dedicher\u00e0 esclusivamente nell'ambito pittorico e scultoreo fino alla sua morte avvenuta nel 1991."}
{"id": "1590673", "revid": "533647", "url": "https://it.wikipedia.org/wiki?curid=1590673", "title": "Tam\u00e1s Bak\u00f3cz", "text": "Biografia.\nI primi anni.\nDi umili origini, venne adottato ancora giovane da suo zio, B\u00e1lint Bak\u00f3cz, che era sacerdote e come tale lo istru\u00ec a questa carriera. Dopo gli studi dai domenicani a Szatm\u00e1rn\u00e9meti (oggi Satu Mare) e quindi a Breslavia, Ferrara e Padova, nel 1464 consegu\u00ec il dottorato in filosofia a Cracovia.\nDivenuto chierico a Eger, divenne segretario del vescovo Gabriele Rangone, futuro cardinale, nel 1475, seguendolo nell'assalto di Breslavia del 1474, dove incontr\u00f2 per la prima volta Mattia Corvino, Re d'Ungheria. Questi ebbe modo di lodare la capacit\u00e0 del giovane sacerdote ungherese e lo nomin\u00f2 proprio consigliere, poi segretario generale e successivamente fece pressione perch\u00e9 succedesse allo zio sacerdote nel ruolo di Prevosto di T\u00e9tel, a partire dal 1480.\nIl 20 aprile 1486 divenne vescovo di Gy\u0151r, giocando un ruolo importante nell'elezione a re di Ladislao II nel 1490. Nominato quindi cancelliere del Regno dal nuovo monarca nel 1490, divenne abate commendatario di Pannonhalma (1490-1492). Trasferito alla sede di Eger dal 9 giugno 1497, venne nominato a questa sede per merito dello stesso Re d'Ungheria, anche se il pontefice aveva gi\u00e0 destinato a questa sede Ascanio Maria Sforza; ne nacque quindi una disputa che non venne risolta se non sei mesi pi\u00f9 tardi, quando Bak\u00f3cz venne promosso all'arcidiocesi di Strigonio, dal 20 dicembre 1497, molto pi\u00f9 ricca ed influente.\nSuccessivamente si accord\u00f2 con Ippolito d'Este per un cambio di sede vescovile, divenendo quindi arcivescovo di Strigonio, e quindi primate d'Ungheria.\nIl cardinale Bak\u00f3cz, uno degli uomini pi\u00f9 influenti del suo tempo.\nNel 1500, con l'appoggio di Venezia e su pressione ancora una volta del Re d'Ungheria, venne creato cardinale da papa Alessandro VI nel concistoro del 28 settembre di quello stesso anno, venendo pubblicato ufficialmente il 2 ottobre.\nIl 5 ottobre 1500 ricevette la porpora cardinalizia ed il titolo dei Santi Silvestro e Martino ai Monti.\nDurante il suo influente cardinalato, ottenne gi\u00e0 dal maggio del 1501 che l'Ungheria si alleasse con lo Stato Pontificio, con Venezia e con il Regno di Spagna per condurre una comune guerra contro i Turchi che imperversavano senza sosta sul fronte orientale dei Balcani. Sotto l'aspetto della carriera ecclesiastica, egli non pot\u00e9 presenziare al conclave del 1503, che elesse papa Giulio II, ottenendo per\u00f2 dal 28 gennaio 1506 il permesso di conferire benefici ecclesiastici.\nNominato quindi Patriarca latino titolare della sede di Costantinopoli dal 30 ottobre 1507, nel maggio 1509 ricevette da Venezia (sua protettrice ed influente finanziatrice), di convocare un concilio contro il papa, il quale aveva ultimamente variato il proprio assetto diplomatico nei confronti della Serenissima, ma il cardinale Bak\u00f3cz si rifiut\u00f2, preferendo aderire alla politica pontificia. Per la sua posizione, inoltre, nel 1511 riusc\u00ec a far mantenere neutrale l'Ungheria nel conflitto tra Venezia e la Lega di Cambrai, la quale era formata dalle armate del Papa, dalla Francia, dalla Spagna e dal Sacro Romano Impero. Del resto egli aveva mantenuto una condotta neutrale anche nel 1510 quando molti cardinali filo-veneziani si erano schierati contro la politica di Giulio II, il che si dimostr\u00f2 ancora una volta una scelta vincente in quanto l'anno successivo il pontefice scomunic\u00f2 i cardinali suoi oppositori e condanno il Concilio di Pisa, considerato scismatico, annunciando l'inaugurazione del Concilio Lateranense V per l'anno 1512.\nBak\u00f3cz, dopo questi eventi, continu\u00f2 a schierarsi dalla parte del Papa, venendo eletto cardinale protopresbitero nel novembre del 1511, venendo nel contempo richiamato a Roma, ove il 30 gennaio 1512 ebbe l'onore di celebrare una messa pontificale nella seconda sessione del Concilio Laterano V. Divenne cos\u00ec uno dei membri pi\u00f9 influenti del concilio che andava svolgendosi, prodigandosi nello specifico di riformare la curia romana, partecipando poi al conclave del 1513 che elesse papa Leone X. Il nuovo pontefice concesse a Bak\u00f3cz \"in commendam\" i canonicati di San Cuniberto e San Severino di Colonia, oltre alla parrocchia di Erkelenz, nella diocesi di Liegi. Legato \"a latere\" in Ungheria, Boemia e Poloni per promuovere una crociata contro i Turchi (15 luglio 1513), venne nominato visitatore apostolico per tutti i monasteri maschili e femminili della chiesa cattolica.\nLa crociata di Leone X e gli ultimi anni.\nIl 29 settembre 1513, direttamente dalle mani del Papa, egli ricevette speciali istruzioni circa il restauro dell'unit\u00e0 del clero boemo, gi\u00e0 dilaniato dalle prime avvisaglie del protestantesimo. Egli lasci\u00f2 Roma per l'Ungheria il 9 novembre 1513, soffermandosi nel suo viaggio al santuario della Madonna di Loreto. Nonostante i suoi grandiosi atti e l'impegno profuso, per\u00f2, la sua opera di evangelizzazione contro i turchi nella promozione di una crociata contro l'infedele non ebbero i risultati sperati ed il 19 luglio 1518 il Papa decise di provare nuove strade per promuovere questi ideali, estendendo la sua legazione per un altro anno, nel quale per\u00f2 ebbe perlopi\u00f9 un ruolo politico, essendo riuscito a sedare una rivolta scoppiata in Ungheria alla morte di Ladislao II ed alla salita al potere di suo figlio Luigi II d'Ungheria nel 1516. Per finanziare la sua corte fu necessario sottomettere alla sede di Strigonio il vescovato di Milk\u00f3 e il Decanato dei Sassoni (fatto che sollev\u00f2 molte critiche, favorendo pi\u00f9 tardi la Riforma luterana nel paese). Anche la rivolta contadina guidata da Gy\u00f6rgy D\u00f3zsa, e i conseguenti sconvolgimenti nel paese, non facilitarono certo le sue ambizioni.\nDopo questi ultimi atti, si ritir\u00f2 alla cura religiosa dell'arcidiocesi di Strigonio, ove chiam\u00f2 degli architetti italiani per farvi erigere la cappella del \"Corpus Christi\", che ancora oggi esiste, ma che \u00e8 stata trasferita pietra su pietra nella nuova cattedrale edificata nel 1856: l'altare della cappella, realizzato in marmo rosso, venne scolpito finemente da Andrea Ferrucci, originario di Fiesole, nel 1519. Ritiratosi dalla scena pubblica nel 1519, mor\u00ec nel 1521, alla vigilia della conquista ottomana dell'Ungheria, e venne sepolto nella stessa cappella che egli aveva fatto costruire su progetto di Giuliano da Sangallo.\nNella storia dei cardinali della Chiesa cattolica, egli viene ricordato per aver accumulato un numero talmente alto di titoli da essere il primo (e fino ad oggi l'ultimo) prelato ungherese ad avere qualche possibilit\u00e0 di esser nominato papa.\nSuccessione apostolica.\nLa successione apostolica \u00e8:"}
{"id": "1590675", "revid": "1543377", "url": "https://it.wikipedia.org/wiki?curid=1590675", "title": "Young Zee", "text": "\u00c8 conosciuto negli stati uniti come membro degli Outsidaz di maggiore fama per aver fatto pezzi come \"That's My Nigga for'Real\""}
{"id": "1590677", "revid": "775372", "url": "https://it.wikipedia.org/wiki?curid=1590677", "title": "Malta Scirocco", "text": "Malta Scirocco (in maltese: Malta Xlokk) era una delle 3 regioni di Malta previste dal \"Local council Act\" del 30 giugno 1993. Era anche chiamata \"Regione Sudorientale\" (in inglese \"South Eastern Region\"). \u00c8 stata abolita a seguito del Act No. XVI del 2009, che ha portato a una nuova suddivisione regionale.\nRaccoglieva 25 consigli locali della parte meridionale dell'isola di Malta, compresa la capitale di stato La Valletta, divisi in due distretti, il Distretto Sudorientale e il Distretto del Porto meridionale, aventi solo fini statistici.\nIl nome della regione faceva riferimento alla posizione sudorientale del territorio nell'isola: \"Xlokk\" infatti in maltese significa scirocco."}
{"id": "1590678", "revid": "729019", "url": "https://it.wikipedia.org/wiki?curid=1590678", "title": "Hasemania", "text": "Il genere Hasemania comprende 5 specie di piccoli pesci d'acqua dolce appartenenti alla famiglia Characidae.\nDistribuzione e habitat.\nTutte le 5 specie sono originarie del Brasile e abitano i fiumi delle zone tropicali (bacino del Rio delle Amazzoni, S\u00e3o Francisco, Iguaz\u00fa, Paran\u00e1).\nDescrizione.\nSono pesci dal corpo allungato e occhi grandi, profilo dorsale orizzontale e ventre convesso. La pinna adiposa non \u00e8 presente. Le dimensioni sono minute, tra i 2,5 e i 4\u00a0cm.\nComportamento.\nSono tutte specie pacifiche e di branco che formano gruppetti mai inferiori ai sei esemplari.\nSpecie.\nTra le 5 specie soltanto una \u00e8 ben conosciuta, \"Hasemania nana\": le altre sono poco studiate, mentre una \"H. crenuchoides\", \u00e8 stata classificata solamente nel 1999."}
{"id": "1590682", "revid": "1573940", "url": "https://it.wikipedia.org/wiki?curid=1590682", "title": "Taczanowskia", "text": "Taczanowskia \u00e8 un genere di ragni appartenente alla famiglia Araneidae.\nEtimologia.\nIl nome \u00e8 stato posto in onore di W\u0142adys\u0142aw Taczanowski, zoologo, ornitologo ed aracnologo polacco (1819-1890).\nDistribuzione.\nLe quattro specie oggi note di questo genere sono state rinvenute in America meridionale (Brasile, prevalentemente; Bolivia, Argentina, Colombia e Per\u00f9).\nTassonomia.\nDal 2002 non sono stati esaminati esemplari di questo genere.\nA dicembre 2012, si compone di quattro specie:"}
{"id": "1590689", "revid": "1534511", "url": "https://it.wikipedia.org/wiki?curid=1590689", "title": "Medaglia Hughes", "text": "La medaglia Hughes \u00e8 un premio istituito nel 1902 dalla Royal Society in onore di David Edward Hughes, uno scienziato fra i primi a contendersi la paternit\u00e0 dell'invenzione del microfono.\n\u00c8 una medaglia in argento dorato e viene conferita annualmente agli scienziati che si sono distinti con importanti scoperte nel settore delle scienze fisiche, in particolare con ricerche innovative sul magnetismo o sull'elettricit\u00e0 e loro applicazioni."}
{"id": "1590691", "revid": "289247", "url": "https://it.wikipedia.org/wiki?curid=1590691", "title": "Tales of Mistery and Imagination", "text": ""}
{"id": "1590692", "revid": "345405", "url": "https://it.wikipedia.org/wiki?curid=1590692", "title": "San Massimo (Verona)", "text": "San Massimo, gi\u00e0 comune autonomo col nome di San Massimo all'Adige, \u00e8 un'ex frazione di Verona, oggi quartiere inglobato nel centro abitato, da cui dista circa 5\u00a0km; fa parte della circoscrizione 3^.\nPrende il nome dall'omonimo santo, che fu vescovo di Verona nel IV secolo. Il quartiere \u00e8 abitato da 15.355 persone.\nStoria.\nI primi dati sull'abitato risalgono al 780, quando il paese si trovava in una posizione diversa dall'attuale, nei pressi dell'Abbazia di San Zeno lungo le sponde dell'Adige.\nNel 1459 San Massimo fu riconosciuto come parrocchia dal vescovo di Verona.\nNel 1518, nell'ambito dell'ammodernamento delle fortificazioni veronesi in seguito alla guerra della lega di Cambrai, le autorit\u00e0 della Serenissima decisero di creare una spianata di sicurezza (zona ora conosciuta con il nome di \"Spian\u00e0\") larga un miglio tutto attorno alla cinta muraria, per non offrire alcun tipo di riparo nel caso che un esercito nemico attaccasse la citt\u00e0; si dovette pertanto procedere alla demolizione della contrada. Il paese venne in seguito ricostruito nell'attuale posizione.\nNel 1808 le contrade di San Massimo, Croce Bianca e Chievo andarono a formare il nuovo comune di \"San Massimo all'Adige\", che venne poi accorpato al comune di Verona nel 1927.\nLe Zone.\nIl paese \u00e8 diviso in nove \"ZONE\", ognuno con un proprio colore:\nTutte le zone hanno un proprio giorno di festa, che cade in giorni differenti da quartiere a quartiere.\nMonumenti e luoghi d'interesse.\nChiesa di San Massimo.\nNel 1767 venne iniziato il progetto per l'esecuzione dell'attuale Chiesa ad opera dell'architetto Luigi Trezza (la prima pietra fu posta nel 1786). Il 16 settembre 1791 veniva consacrata solennemente dal Vescovo di Verona.\nLa chiesa segue lo stile neoclassico, \u00e8 a navata unica con un accenno di pianta a croce latina. All'interno sono presenti pale di Agostino Ugolini, uno dei maggiori pittori veronesi dell'Ottocento. Il campanile \u00e8 sempre opera di Luigi Trezza ed \u00e8 considerato il suo capolavoro, ed uno fra i pi\u00f9 bei campanili in stile neoclassico; l'architetto si era ispirato alla Colonna Traiana.\nLa chiesa \u00e8 naturalmente dedicata a San Massimo da Verona, anche se questo non \u00e8 il vero patrono del paese, ma San Luigi. Il possente campanile ospita undici grosse campane ordinate secondo la scala musicale di Do3 calante. Sono state fuse dalla ditta Cavadini Vr e Grassmayr Innsbruck tra il 1869 ed il 2013. Qui opera una squadra giovanile di suonatori di campane secondo la tecnica dei concerti di Campane alla veronese.\nL' \u00e8 stato costruito dalla ditta Zarantonello nel 1985, \u00e8 a trasmissione elettrica e dispone di 20 registri su due manuali e pedale, per un totale di 1255 canne.\nFesta del patrono.\nTutti gli anni a cavallo dell'ultima domenica di agosto (da gioved\u00ec a mercoled\u00ec) si effettua la \"Festa del Patrono\" con grossa partecipazione di tutto il quartiere, e delle zone limitrofe. In questa occasione in ogni casa vengono appesi all'esterno nastri con i colori della propria zona e vengono addobbati i capitelli delle 9 zone.\nParchi e aree verdi.\nLa particolare configurazione geologica \u00e8 stata il motivo, nel tempo, di numerose attivit\u00e0 di estrazione di ghiaia. Alcuni di questi spazi (talvolta incorporati nell'area urbana) sono stati poi convertiti in parco, altri potrebbero diventarlo.\nParco Maggiolino.\nSituato tra il quartiere delle Brigate e Via Friuli il parco Maggiolino nasce dal progetto del comune di Verona per la riqualificazione dell'area in seguito al forte sviluppo urbano della zona. In principio l'area era una cava destinata all'estrazione di ghiaia. In seguito all'abbandono della cava negli anni sessanta del XX secolo, dovuto al termine delle attivit\u00e0 estrattive, l'area dismessa fu utilizzata come discarica che fu poi abbandonata. I lavori di riqualificazione del territorio sono consistiti nel riempimento della cava con 240.000\u00a0m\u00b3 di fanghi di marmo. Essi sono terminati nel 2004 ed in data 24 giugno dello stesso anno \u00e8 stato inaugurato il parco. Il \"Maggiolino\", \u00e8 un parco urbano dell'estensione di circa 38.500\u00a0m\u00b2 ed \u00e8 un'area verde destinata all'uso pubblico ricreativo e sportivo. Il parco \u00e8 inoltre provvisto di arredo urbano quale panchine e tavoli in legno, cestini e giochi per bambini costruiti in materiale riciclato. L'area, inoltre, \u00e8 illuminata con lampioni posti lungo i percorsi di cammino. Sopra la tettoia dell'ingresso principale al parco, inoltre, sono stati collocati dei pannelli solari fotovoltaici al silicio per la produzione di corrente elettrica che viene ceduta al gestore della rete di distribuzione locale.\nParco dell'amicizia.\nIl Parco dell'Amicizia \u00e8 situato nella zona est di San Massimo all'Adige. Il parco confina ad ovest con Via della Fratellanza, a sud con Via Brigata Savoia ed a est con la ferrovia del Brennero. Il parco \u00e8 un'area verde provvista di campetti sportivi per il gioco del pallone. Il parco, inoltre, \u00e8 provvisto di un'area adibita al solo ingresso di animali domestici.\nParco Cuore Verde.\nIl parco giochi Cuore Verde \u00e8 un'area verde attrezzata per uso ricreativo e sportivo. \u00c8 situato nella zona tra Via Don Pietro Leonardi a nord e Via XXIV Giugno a sud. La festa del patrono di San Massimo si svolge in questo parco ogni anno."}
{"id": "1590693", "revid": "1543377", "url": "https://it.wikipedia.org/wiki?curid=1590693", "title": "Cotale", "text": "Cotale \u00e8 una moneta d'argento coniata a Firenze nel 1503. L'anno successivo prese il nome di barile ed in seguito di gabellotto. Questi nomi derivano dal fatto che serviva a pagare il dazio del vino e la gabella.\nIn seguito il suo posto fu preso dal giulio, che aveva lo stesso valore. Il peso era di circa 4 grammi con mm 28 di diametro. Il rapporto con il fiorino d'oro era di 1 fiorino = 10 1/3 cotali.\nRecava al dritto il giglio di Firenze ed intorno la legenda \"\", che era presente sulle monete fiorentine dal 1314\nAl rovescio c'era il San Giovanni, protettore della citt\u00e0.\nEssendo stata battuta per poco tempo \u00e8 relativamente rara. Il museo del Bargello ne possiede diversi esemplari nella propria collezione numismatica."}
{"id": "1590695", "revid": "88740", "url": "https://it.wikipedia.org/wiki?curid=1590695", "title": "Kellogg's", "text": "Kellogg Company (pi\u00f9 semplicemente Kellogg o Kellogg's) \u00e8 una multinazionale statunitense che produce cibo per la prima colazione, snacks, biscotti, crackers e patatine, con sede legale a Battle Creek (Michigan), negli Stati Uniti. Il fatturato nel 2009 ammontava a 12,6 miliardi di dollari.\nNel 1 aprile 2019 la multinazionale vende alcuni suoi brand alla Ferrero, tra cui i Famous Amos e i Keebler, per 1 miliardo e 300 milioni di euro.\nStoria.\nKellogg's fu fondata col nome \"Battle Creek Toasted Corn Flake Company\" il 19 febbraio 1906, da William Keith Kellogg come estensione del proprio lavoro col fratello John Harvey Kellogg presso il Battle Creek Sanitarium dove seguivano pratiche basate sulla Chiesa cristiana avventista del settimo giorno. La compagnia produsse e commercializz\u00f2 i celebri corn flakes che ebbero un enorme successo e cambi\u00f2 il proprio nome nell'attuale Kellogg Company nel 1922.\nNel 1930, la Kellogg Company annunci\u00f2 che la maggior parte delle sue fabbriche avrebbe ridotto l'orario di lavoro da 40 a 30 ore settimanali, orario che rimase attivo sino alla seconda guerra mondiale, e continu\u00f2 brevemente dopo la guerra, bench\u00e9 alcune fabbriche continuarono a lavorare per 30 ore settimanali sino al 1980. Dal 1969 al 1977, la Kellogg's acquis\u00ec numerose piccole aziende alimentari come Salad Foods, Fearn International, Mrs. Smith's Pies, Eggo, e Pure Packed Foods.\nPer aver sottoutilizzato la propria competitivit\u00e0 nel marketing e nello sviluppo del prodotto, il mercato statunitense della Kellogg's sub\u00ec una significativa perdita del 36,7% nel 1983. Ci\u00f2 spinse l'allora presidente dell'azienda William E. LaMothe a migliorare il proprio approccio col cliente, sottolineando nelle nuove campagne promozionali dei corn flake le qualit\u00e0 nutrizionali del prodotto, e puntando ad una fascia di pubblico pi\u00f9 ampia di quella tradizionale: i cereali infatti erano stati sempre considerati principalmente un cibo per bambini.\nI 3,7 miliardi di dollari di fatturato del 1983 divennero 5,4 nel 1988, ottenendo un aumento di fatturato mai visto nel settore alimentare. Contemporaneamente la Kellogg's lanci\u00f2 sul mercato nuovi prodotti come Crispix, Raisin Squares ed i biscotti Nutri-Grain, oltre che prodotti indirizzati a precise aree geografiche come i Just Right in Australia ed i Genmai Flakes in Giappone. In questo periodo, la compagnia continu\u00f2 a mantenere la leadership sulle aziende concorrenti: General Mills, largamente conosciuta nel campo dei cereali per bambini, e Post, continuavano ad avere difficolt\u00e0 ad introdursi nel mercato dei cereali per adulti.\nNel marzo 2001, Kellogg ha realizzato la sua pi\u00f9 importante acquisizione, la Keebler Company. Nel corso degli anni l'azienda aveva gi\u00e0 rilevato la Morningstar Farms e la Kashi, oltre ad avere propriet\u00e0 di vari altri marchi come Bear Naked, Natural Touch, Cheez-It, Murray, Austin, Famous Amos, Gardenburger e Plantation brands.\nNel febbraio 2012, Kellogg ha annunciato l'acquisizione del marchio Pringles per 2,7 miliardi di dollari, puntando a rafforzarsi nel settore degli snack. L'operazione sar\u00e0 completata entro l'estate dello stesso anno. Il giro d'affari di Pringles \u00e8 di circa 1,5 miliardi di dollari l'anno.\nProdotti.\nLa seguente \u00e8 una lista dei cereali prodotti da Kellogg nel corso degli anni:"}
{"id": "1590696", "revid": "256896", "url": "https://it.wikipedia.org/wiki?curid=1590696", "title": "Campo San Giorgio", "text": "Il Campo San Giorgio (o pi\u00f9 semplicemente San Giorgio), \u00e8 l'evento annuale di zona per ricordare ed onorare il santo patrono degli esploratori e delle Guide, e in generale di tutti gli appartenenti allo scautismo, san Giorgio, precisamente il 23 aprile; spesso si festeggia (per motivi di lavoro e scuole) nei week-end adiacenti secondo i programmi di zona.\nNascita.\nSan Giorgio \u00e8 il santo patrono della branca E/G ovvero la fascia d'et\u00e0 11-16 anni chiamata anche Reparto. Agli esploratori e alle guide viene raccontato il leggendario gesto del patrono, noto anche come Legenda Aurea quando il cavaliere Giorgio salv\u00f2 la vita della principessa Silene dalle fauci e dalle fiamme di un drago, diventando pertanto il simbolo del coraggio e dell'avventura che dovrebbe caratterizzare gli scout di questa fascia d'et\u00e0.\nDa san Giorgio fu ispirato anche Robert Baden-Powell che nel suo libro \"Scautismo per ragazzi\" paragona gli esploratori ai vecchi cavalieri medievali, o meglio allo spirito cavalleresco. Non a caso prima di una promessa scout \u00e8 solito prepararsi spiritualmente con una veglia d'armi proprio come i cavalieri prima del giuramento poich\u00e9 la promessa scout \u00e8 un unicum nella vita. Baden-Powell diceva \"Scout una volta, scout per sempre\".\nDescrizione.\nIl San Giorgio viene festeggiato con attivit\u00e0 all'insegna del gioco, della fratellanza scout e dell'avventura. \u00c8 una festa che dura dai due ai tre giorni, durata che pu\u00f2 variare dalle tradizioni, dal programma di zona o di gruppo, e da motivi personali dei membri del reparto.\nDurante l'evento le pattuglie/squadriglie di ogni reparto della zona interessata competono tra loro in sfide di tecniche scout che avranno preparato dall'inizio delle attivit\u00e0 (settembre-ottobre) fino a quel momento. Molto spesso in segno di fratellanza (la quarta legge dice:\"Sono amici di tutti e fratelli di ogni altra Guida e Scout\") due o pi\u00f9 squadriglie di reparti diversi, partecipano assieme come conclusione di un gemellaggio di almeno un paio di mesi.\nPer mantenere alto lo spirito agonistico del San Giorgio, a fine dell'evento viene premiata la squadriglia vincitrice o le squadriglie vincitrici ovvero viene premiata la preparazione di un anno scout con una cerimonia che dichiara la squadriglia o le squadriglie modello della zona."}
{"id": "1590701", "revid": "1573940", "url": "https://it.wikipedia.org/wiki?curid=1590701", "title": "Talthybia depressa", "text": "Talthybia depressa \u00e8 un ragno appartenente alla famiglia Araneidae.\n\u00c8 l'unica specie nota del genere Talthybia.\nEtimologia.\nIl nome deriva dal greco ', \"Talthybios\", cio\u00e8 Taltibio, in riferimento all'araldo di Agamennone citato prevalentemente nell'Iliade; a sua volta il nome \u00e8 composto dal verbo greco ', \"th\u00e0llo\", cio\u00e8 \"fiorisco, sono florido, sono fiorente\" e dal sostantivo , \"b\u00ecos\", cio\u00e8 \"vita\".\nDistribuzione.\nLa specie \u00e8 stata rinvenuta in Cina ed in Birmania.\nTassonomia.\nDal 2009 non sono stati esaminati altri esemplari, n\u00e9 sono state descritte sottospecie al 2014."}
{"id": "1590706", "revid": "92723", "url": "https://it.wikipedia.org/wiki?curid=1590706", "title": "Milk\u00f3", "text": ""}
{"id": "1590709", "revid": "1543377", "url": "https://it.wikipedia.org/wiki?curid=1590709", "title": "Gerhard Frey", "text": "Nell'anno 1986, Frey congettura che un controesempio\ndell'ultimo teorema di Fermat darebbe una curva ellittica (Curva di Frey)\nnon modulare (congettura epsilon). Ci\u00f2 contraddice una parte del teorema di Taniyama-Shimura che non \u00e8 stata dimostrata fino al 1995 da Andrew Wiles e Richard Lawrence Taylor. Kenneth Ribet dimostr\u00f2 la congettura epsilon nell'anno 1990.\nCollegamenti esterni.\nPagina personale &lt;br&gt;\nAlcuni dei suoi articoli "}
{"id": "1590715", "revid": "1442080", "url": "https://it.wikipedia.org/wiki?curid=1590715", "title": "Selezione di rugby a 15 del Golfo Persico", "text": "La selezione di rugby a 15 del Golfo Persico fu una rappresentativa di rugbisti provenienti dalle federazioni facenti parte dell'area del golfo Persico attiva fra il 1993 e il 2010, gestita dalla disciolta Arabian Gulf Rugby Football Union (AGRFU).\nI giocatori che ne facevano parte provenivano principalmente da Arabia Saudita, Bahrein, Emirati Arabi Uniti, Kuwait, Oman e Qatar. A partire dal 2007, il bacino d'utenza si estese a Egitto, Giordania e Libano, fino ad allora soltanto membri associati.\nStoria.\nL'esordio della selezione avvenne il 3 luglio 1993 contro la , perdendo per 64-20. Negli anni successivi, la selezione prese parte ai tornei di qualificazione ai mondiali di rugby per l'area asiatica, senza mai riuscire a qualificarsi.\nNel 2007, fu decisa l'ammissione dei membri associati (Egitto, Giordania e Libano) all'interno della AGRFU.\nNel 2008, la selezione del Golfo Persico partecip\u00f2 alla prima edizione dell'Asian Five Nations, assieme a , , e . La nazionale perse tutti e quattro gli incontri (tra l'altro registrando, il 3 maggio, la peggiore sconfitta della sua storia per 114-6 contro il Giappone) e fu retrocessa nella Division One asiatica.\nNel 2009, dopo aver battuto e , la selezione si assicur\u00f2 il ritorno nel Five Nations per l'anno seguente. Tuttavia, il 16 gennaio, l'International Rugby Board annunci\u00f2 lo scioglimento della federazione e della selezione entro la fine del 2010 e la loro sostituzione con le relative rappresentanze nazionali.\nL'Asian Five Nations 2010 fu cos\u00ec l'ultimo torneo ufficiale della selezione, che vinse due partite su quattro (fra cui l'ultima partita contro la per 21-19 allo stadio The Sevens di Dubai).\nLa selezione del Golfo Persico fu sostituita nel Five Nations dalla neo-costituita nazionale degli ."}
{"id": "1590716", "revid": "228587", "url": "https://it.wikipedia.org/wiki?curid=1590716", "title": "Mother Love", "text": ""}
{"id": "1590718", "revid": "775372", "url": "https://it.wikipedia.org/wiki?curid=1590718", "title": "Emmanuelle Laborit", "text": "Biografia.\nSorda dalla nascita, \u00e8 nipote del celebre biologo Henri Laborit. Dopo un'infanzia segnata dall'isolamento, a sette anni impara la lingua dei segni francese (\"languages des signes fran\u00e7aise\", LSF) e comincia un difficile percorso verso l'autonomia. Poco dopo entra in un istituto specializzato, dove la lingua dei segni \u00e8 vietata, per spingere i bambini sordi a esprimersi oralmente. Queste esperienze maturano in lei la volont\u00e0 di dedicarsi a combattere l'emarginazione alla quale i sordi sono condannati dalla societ\u00e0.\nCultura sorda nel mondo del cinema e dello spettacolo.\nStudia recitazione in un centro speciale di ricerca creativa per sordi, l'International visual theatre. A ventidue anni riesce a esordire in teatro con un ruolo nella commedia \"Voyage au bout du m\u00e9tro\" (Viaggio al termine della metro). Poco tempo dopo, nel 1993, vince il premio Moli\u00e8re come giovane rivelazione per il suo ruolo in \"Les enfants du silence\" (I figli del silenzio) di Mark Medoff: \u00e8 la prima attrice sorda a vincere questo premio. Nel 1994 pubblica un libro, \"Le cri de la mouette\" (Il grido del gabbiano), per i tipi della Robert Laffont, nel quale racconta le dure esperienze infantili e adolescenziali affrontate per superare l'handicap della sordit\u00e0, da riaffermare l'habitat della comunicazione visiva.\nCarriera nel cinema.\nSuccessivamente, Emmanuelle Laborit ha interpretato molti ruoli diversi al cinema e al teatro. Il suo pi\u00f9 notevole successo teatrale \u00e8 stata l\"Antigone\", tragedia presentata al festival di Avignone nel 1995. In campo cinematografico, \u00e8 notevole la sua partecipazione al film collettivo \"11/09/01\" (2002), in un episodio diretto da Claude Lelouch. La Laborit \u00e8 nota anche al pubblico italiano per il suo ruolo da protagonista nel film \"Marianna Ucr\u00eca\" (1997), diretto da Roberto Faenza e tratto da un romanzo di Dacia Maraini.\nAltre notizie di recente.\nDal 2003 \u00e8 la nuova direttrice dell\"International Visual Theatre\", dove si dedica all'insegnamento, al teatro e alla ricerca nel campo della lingua dei segni. Nel 2007 ha avuto un figlio."}
{"id": "1590720", "revid": "164730", "url": "https://it.wikipedia.org/wiki?curid=1590720", "title": "Piero Campilli", "text": ""}
{"id": "1590721", "revid": "287204", "url": "https://it.wikipedia.org/wiki?curid=1590721", "title": "Hasemania nana", "text": "Hasemania nana, conosciuto comunemente come Tetra rame, \u00e8 un piccolo pesce d'acqua dolce appartenente alla famiglia Characidae.\nDiffusione e habitat.\nQuesta specie \u00e8 diffusa nel bacino del fiume S\u00e3o Francisco, nello stato brasiliano di Minas Gerais. Abita le zone con densa vegetazione.\nDescrizione.\nIl Tetra rame presenta un corpo slanciato, leggermente compresso ai fianchi, con occhi grandi. \u00c8 assente la pinna adiposa. La livrea \u00e8 rosso ramata con riflessi dorati. Lungo i fianchi corre una linea nera orizzontale che si inspessisce nel peduncolo caudale e attraversa anche la pinna caudale, che alla radice vede anche due chiazze gialle, che sfumano in un rosso arancio. Le altre pinne sono tutte arancioni, con le punte bianche. La livrea maschile \u00e8 tendente al ramato scuro, quella della femmina pi\u00f9 sul giallo/verde.\nLe dimensioni si aggirano tra 2,5 e 4\u00a0cm.\nRiproduzione.\nDepone uova scure di dimensioni molto minute.\nAlimentazione.\nSi ciba prevalentemente di insetti e larve.\nAcquariofilia.\nUnica specie del genere \"Hasemania\" ad essere studiata e conosciuta, gode di grande fama tra gli acquariofili di tutto il mondo."}
{"id": "1590731", "revid": "73843", "url": "https://it.wikipedia.org/wiki?curid=1590731", "title": "Citt\u00e0 equa e solidale", "text": "Citt\u00e0 equa e solidale (o equosolidale) \u00e8 un riconoscimento che viene conferito da organizzazioni a favore del commercio equo e solidale a quelle citt\u00e0 che si sono distinte nella promozione di questo tipo di attivit\u00e0. In estensione a ci\u00f2 il termine \u00e8 stato utilizzato per universit\u00e0, isole, province.\nStoria.\nL'iniziativa nacque in Inghilterra nel 2001 a Garstang, nel Lancashire, per opera di Bruce Crowther, un sostenitore di Oxfam, confederazione di 13 organizzazioni non governative.\nNel novembre 2006 si tenne a Londra la prima conferenza delle citt\u00e0 eque e solidali europee. Una seconda conferenza \u00e8 prevista nel 2008 a Bruxelles.\nAttualmente le citt\u00e0 eque e solidali sono presenti in Austria, Belgio, Canada, Finlandia, Francia, Irlanda, Italia, Norvegia, Spagna, Svezia, Paesi Bassi, Regno Unito e USA.\nRequisiti.\nLinee guida formali per la concessione del titolo di citt\u00e0 equa e solidale sono state elaborate da numerosi organismi di certificazione dei prodotti del commercio equo e solidale, membri di FLO (\"Fairtrade Labelling Organization\"). Al fine di ottenere il riconoscimento, una citt\u00e0 deve soddisfare cinque requisiti:\nAltre iniziative.\nPaese equo e solidale.\nNel 2002 il Forum del commercio equo e solidale del Galles (\"Wales Fair Trade Forum\"), una rete di ONG impegnate nel settore dello sviluppo e di aderenti alle campagne a favore del commercio equo e solidale, iniziarono a lavorare per fare del Galles il primo paese equo e solidale. L'idea si basava sullo schema della citt\u00e0 equa e solidale gestito dalla Fairtrade Foundation nel Regno Unito. Nel 2004 il Governo dell'Assemblea gallese accett\u00f2 di sostenere l'idea e nel 2006 alcuni gruppi del commercio equosolidale della Scozia e del Galles concordarono i criteri per diventare un paese equo e solidale.\nAttualmente, sono in corso iniziative sia in Scozia che nel Galles per rendere ampiamente disponibili i beni del commercio equosolidale, per sensibilizzare l'opinione pubblica e per creare gruppi di commercio equosolidale attivi in ogni angolo di ogni paese.\nAltri dettagli si possono trovare sul sito di \"Fairtradewales.com\".\nI criteri di massima per una \"Nazione equa e solidale\" sono:"}
{"id": "1590736", "revid": "1833487", "url": "https://it.wikipedia.org/wiki?curid=1590736", "title": "International visual theatre", "text": "L'International Visual Theatre (IVT) \u00e8 una compagnia teatrale specializzata in ricerca linguistica e pedagogica sulla lingua dei segni internazionale (International Signs).\nStoria.\nFondato nel 1976 da Jean Gr\u00e9mion, scrittore, giornalista e regista teatrale francese, e da Alfredo Corrado, artista sordo italo-americano, l'IVT \u00e8 attualmente diretto da Emmanuelle Laborit.\nSituato presso il castello di Vincennes, l'IVT ha aperto dal 2004 un suo teatro nel luogo dove si trovava originariamente il Grand Guignol a Parigi, con l'obiettivo di far conoscere il mondo della sordit\u00e0 e favorire la produzione teatrale con attori sordi."}
{"id": "1590741", "revid": "767487", "url": "https://it.wikipedia.org/wiki?curid=1590741", "title": "Baleo", "text": "Nella mitologia greca, Baleo era il nome di uno dei compagni di Eracle che lo aiut\u00f2 nelle sue imprese.\nIl mito.\nEracle durante il compimento delle sue dodici fatiche fu aiutato da tantissimi amici che vedevano in lui un compagno ed un eroe su cui contare. Uno di loro fu Baleo, abile guerriero che aiut\u00f2 il semidio durante la cattura della mandria di Gerione. Durante il lungo viaggio Baleo mor\u00ec in una delle isole che dopo presero il nome da lui, le Baleari."}
{"id": "1590744", "revid": "287204", "url": "https://it.wikipedia.org/wiki?curid=1590744", "title": "Babi (mitologia greca)", "text": "Nella mitologia greca, Babi era il nome di uno dei figli di Meandro.\nIl mito.\nBabi, figlio di una delle divinit\u00e0 minore dei fiumi, in quanto nell'antica Grecia si credeva che ogni fiume avesse origini divine, fratello di Marsia, famoso per essere tanto abile nel suonare il flauto da sfidare il divino Apollo, quando il dio si vendic\u00f2 della presunzione di Marsia stava per far esplodere la sua rabbia anche contro Babi, ma fu salvato dalle sue capacit\u00e0 scarsissime con il flauto.\nInterpretazione e realt\u00e0 storica.\nNell'antica Grecia tale storia diede origine a proverbi, ormai caduti in disuso come \u201csuonare peggio di Babi\u201d"}
{"id": "1590747", "revid": "287204", "url": "https://it.wikipedia.org/wiki?curid=1590747", "title": "Ayar", "text": "Per Ayar si intendono solitamente i fratelli dello stesso nome che hanno dato luogo alla leggenda omonima, assai diffusa nell'impero andino degli Inca.\nI cronisti spagnoli che, subito dopo la conquista, interrogarono i nativi sulle loro origini hanno raccolto numerosi resoconti sulla storia dell'etnia dominante. La leggenda maggiormente diffusa, a parere di tutti gli scrittori iberici dell'epoca, era quella riferita ai fratelli Ayar e alle loro spose-sorelle. Quasi tutti gli autori hanno trascritto questi racconti con pi\u00f9 o meno dovizia di particolari, ma uno solo ha lasciato un resoconto completo ed esaustivo. Si tratta di Pedro Sarmiento de Gamboa, l'eclettico scrittore della \"Historia indica\" da sempre apprezzata e stimata come una delle pi\u00f9 incisive rappresentazioni dell'universo incaico prima dell'arrivo degli spagnoli.\nLa leggenda secondo Sarmiento.\nA sei leghe dal Cuzco verso Sudest si trova un sito chiamato \"Pacaritambo\" (casa di produzione).\nIn questo sito vi \u00e8 un colle detto \"Tambutoco\" (casa delle finestre), dotato di tre aperture che si chiamano \"Maras Toco\" e \"Sutic Toco\", le due laterali, mentre quella centrale \u00e8 detta \"Capac Toco\" che si traduce con finestra ricca perch\u00e9 guarnita di oro.\nDalle finestre laterali uscirono senza essere stati generati da padri naturali delle genti che presero rispettivamente i nomi di \"Sutic\" e di \"Maras\" e che successivamente avrebbero popolato il Cuzco.\nDalla finestra centrale uscirono otto fratelli, quattro uomini e quattro donne, generati dal dio Viracocha destinati ad essere signori di tutti gli altri e che per questo assunsero, in seguito, l'appellativo di Inca che, appunto, vuol dire signore. Essendo usciti dalla finestra \"Capac\" presero per soprannome quello del luogo di origine che vuol dire ricco, ma anche possente. Successivamente la composizione dei due termini resi con Qhapaq Inca avrebbe designato il signore assoluto.\nI loro nomi erano quelli di Manco Capac, Ayar Auca, Ayar Cache (\"Cachi\"), Ayar Ucho (\"Uchu\") per i maschi e quelli di Mama Ocllo, Mama Guaco, Mama Ipacura o Cura e la quarta Mama Raua per le femmine.\nGli otto fratelli, ritenendosi superiori alle altre genti, decisero di impadronirsi delle terre migliori e, per questo scopo, convinsero altri gruppi o ayllu ad accettarli come capi e a seguirli nella loro avventura. \nGli ayllu che si posero sotto le loro insegne furono dieci. Chauin Cuzco, Arayraca Ayllo Cuzco Callan, Tarpuntay Ayllo, Guacaytaqui Ayllo e Se\u00f1oc Ayllo costituirono la fratria dei futuri Hanan-Cuzco; Sutic-toco Ayllo, Maras Ayllo, Cuycusa Ayllo, Masca Ayllo e Oro Ayllo quella che sarebbe diventata la parte Hurin-Cuzco. Per inciso Hanan vuol dire \"di sopra\" e Hurin, per opposizione, \"di sotto\" e queste sarebbero state le due met\u00e0 in cui sarebbe stato, in seguito, diviso il Cuzco.\nManco C\u00e1pac assunse il comando supremo ed esercit\u00f2 il potere assieme al suo huauque, una sorta di controparte o fratello spirituale che avrebbe, da allora in poi, caratterizzato tutti i sovrani Inca. \nQuello di Manco era una specie di falcone, temuto da tutti, di nome Indi (\"Inti\") che sarebbe stato tramandato ai suoi successori per poi sparire misteriosamente al tempo di Tupac Inca Yupanqui.\nL'uccello Indi era in grado di rilasciare oracoli assai preziosi per Manco che, tramite lui, signoreggiava facilmente i suoi sudditi. L'oracolo alato stava racchiuso in una gabbia di paglia e nessuno si arrischiava a vederlo per tema della vita. Solo Mayta Capac, il quarto sovrano della dinastia ebbe l'ardire di interrogarlo e, si tramandava che fu proprio grazie ai suoi insegnamenti che divenne il pi\u00f9 saggio degli uomini del suo tempo.\nTra i compiti che Viracocha aveva assegnato ai fratelli Ayar vi era quello di cercare delle terre fertili. A tale scopo Manco era stato dotato di una verga d'oro che serviva a saggiare il terreno in ricerca di una contrada adatta, Secondo gli insegnamenti della divinit\u00e0 egli e le sue genti si sarebbero fermati solo quando la verga d'oro sarebbe penetrata nel terreno con facilit\u00e0.\nGuanacancha fu la prima tappa e ivi Mama Ocllo rest\u00f2 incinta di Manco, ma il sito non era quello promesso e i futuri Inca proseguirono fino a giungere a Tamboquiro dove fecero una lunga sosta per permettere a Mama Ocllo di partorire un maschio cui fu imposto il nome di Sinchi Roca.\nFrattanto Ayar Cache era divenuto inviso ai fratelli per i suoi atteggiamenti violenti. Era dotato di una forza immane ed era capace con un colpo di fionda di frantumare addirittura delle montagne. Gli ayllu che accompagnavano Manco erano preoccupati e intimoriti per queste sue prodezze e, presto, fu chiaro che avrebbero abbandonato la compagnia. Manco e i suoi fratelli decisero pertanto di sacrificare questo compagno selvaggio e brutale per il bene comune.\nCon la scusa di recuperare degli oggetti d'oro dimenticati a Tambutoco lo invitarono a ritornare al luogo di origine in compagnia di un servente di nome Tambochacay. Come Ayar Cache entr\u00f2 nella grotta costui ne serr\u00f2 l'entrata con un masso precludendogli l'uscita, conformemente alle istruzioni che aveva ricevuto. Per quanti sforzi facesse Ayar Cache non riusc\u00ec a liberarsi e non gli rest\u00f2 altro da fare che maledire il servo infedele che fu tramutato in pietra.\nProseguendo il loro cammino i restanti Ayar e le loro genti scorsero un giorno un arcobaleno che sembrava avere origine da una roccia detta Huanacauri. Stupiti dal fenomeno si recarono attorno al masso e Ayar Uchu volle sedersi sul macigno. Mal gliene incolse perch\u00e9, a poco a poco, fu trasformato in pietra. Ebbe per\u00f2 il tempo di vaticinare ai suoi fratelli un grande avvenire e di chiedere che in, suo onore e in sua memoria, venisse istituita una cerimonia di iniziazione dei fanciulli inca al momento della pubert\u00e0.\nProseguendo le loro ricerche, i superstiti giunsero infine a Huanaypata ed ebbero la sorpresa di riscontrare che la verga d'oro sprofondava agevolmente nel terreno. Avevano finalmente trovato il sito del loro destino e si insediarono stabilmente nel nuovo territorio edificando per prima cosa un tempio che sarebbe, in seguito, diventato famoso con il nome di Coricancha.\nAyar Auca prese possesso del sito e, per meglio sancire il diritto di propriet\u00e0, si trasform\u00f2 in pietra, stabilendo un rapporto di sacrale appartenenza di quelle terre ai fratelli restanti e alle loro genti.\nL'insediamento nella nuova contrada non fu per\u00f2 pacifico e Manco e i suoi, dovettero confrontarsi con le trib\u00f9 che li avevano preceduti, ma con l'aiuto soprattutto di Mama Huaco, espressione di un indomito spirito femminile, con particolari risvolti magico-guerrieri, ebbero ragione delle etnie ostili e fondarono quella citt\u00e0 che sarebbe stata, pi\u00f9 tardi, conosciuta con il nome di Cuzco.\nFinita la fase di conquista, Manco e la sua sposa diedero origine a quelle istituzioni che avrebbero caratterizzato la civilt\u00e0 inca. La citt\u00e0 venne divisa in due met\u00e0 e quella \u201cdi sopra\u201d, Hanan, fu popolata dai seguaci di Manco, mentre quella \u201cdi sotto\u201d, di nome Hurin fu appannaggio dei fedeli di Mama Ocllo. Un tempio sontuoso, il futuro Coricancha, venne edificato nella parte Hurin e quivi si install\u00f2 il potere sacerdotale deputato alla celebrazione dei principali riti conservati fino alla fine dell'impero.\nFinita la sua missione anche Manco, ormai chiamato Manco Capac, termin\u00f2 la sua vita trasformato in pietra, mentre suo figlio Sinchi Roca, assunto il potere regale, dava inizio alla dinastia degli Inca.\nPrincipali varianti.\nLa maggior parte delle relazioni di questo mito ancestrale non prevedono differenze sostanziali se si eccettuano i nomi dei protagonisti che sono stati, talvolta, scritti con leggere differenze.\nBernab\u00e9 Cobo nella sua \"\"Historia del Nuevo Mundo\" fa cenno a diverse versioni che si differenziano, soprattutto, per le modalit\u00e0 della fine prematura dei tre fratelli di Manco, ma sostanzialmente conferma la versione di Sarmiento.\nJuan de Betanzos (\"Suma y narracion de los Incas\") esamina brevemente il mito all'inizio della sua opera e concorda con Sarmiento, tranne che sulla fine di Ayar Auca che secondo lui sarebbe avvenuta per morte naturale.\nIl padre M\u00farua nella sua \"Historia general del Per\u00f9\" narra la leggenda degli Ayar in modo conforme a quella di Sarmiento con l'unica differenza di attribuire le vicende di Ayar Cache ad Ayar Auca e viceversa.\nPedro Cieza de L\u00e9on esamina anch'egli il mito degli Ayar nella sua opera \u201c\"El se\u00f1orio de los Incas\"\u201d.\nSecondo questo autore i fratelli erano soltanto tre e Ayar Cache dopo essere stato imprigionato nella caverna di Pacaritambo sarebbe riapparso ai suoi uccisori dotato di ali colorate. Di fronte al loro stupore e al timore di una possibile vendetta li avrebbe tranquillizzati assicurando di essere stato inviato dal Sole per pronosticare loro un radioso destino. Per contro avrebbe domandato che in suo onore venisse istituito il rito di iniziazione dei giovani Inca. Successivamente, lui e Ayar Uchu si sarebbero trasformati in pietra diventando l'idolo di Huanacauri, la huaca maggiormente adorata nell'impero Inca.\nJuan Santa Cruz Pachacuti \u00e8 un cronista di origine indigena che riporta nella sua opera (\"Relaci\u00f3n de las antig\u00fcedades deste reino del Per\u00fa\") il mito in questione. Il suo racconto appare meno articolato di quello di Sarmiento, tuttavia sostanzialmente ne ripercorre le tappe principali con l'eccezione di attribuire la fine di due dei fratelli alla huaca del villaggio di \"Sa\u00f1uc\" contro cui avrebbe vanamente lottato lo stesso Manco.\nUn'importante eccezione si ha invece nei resoconti resi da anziani indigeni, esperti di quipu in occasione della stesura delle \"Informaciones a Vaca de castro\"\". Secondo questi saggi, i fratelli Ayar non sarebbero stati creati da Viracocha, ma da Inti, il dio Sole che, con i suoi raggi, avrebbe fecondato la terra all'interno della mitica caverna.\nAl riguardo Crist\u00f3bal de Molina offre una versione che potrebbe conciliare le opposte teorie. Secondo lui, Viracocha, dopo aver plasmato il Sole, la Luna e le Stelle, prima di dar inizio al movimento celeste avrebbe creato anche la generazione degli Inca, ovvero i fratelli Ayar. Questi sarebbero usciti dalla finestra di \"Tambutoco\" proprio mentre il Sole avrebbe cominciato a splendere nel cielo e per questo sarebbero stati identificati come i figli dell'astro luminoso.\nSignificato dei nomi dei protagonisti.\n\u00c8 interessante verificare quale fosse il significato, nella lingua quechua dei nomi dei vari fratelli.\nNel vocabolario seicentesco di \"Gonzales Holguin\" il nome di Ayar viene tradotto con \u201cquinoa selvatica\u201d; la quinoa \u00e8 una pianta fondamentale per l'alimentazione andina.\nSempre nello stesso vocabolario Cachi corrisponde al sale e Uchu al peperoncino, il condimento piccante tipico di queste regioni. Auca invece significa guerriero o nemico.\nScorrendo il dizionario, ancora pi\u00f9 antico, di \"Domingo de Santo Tom\u00e0s\" non troviamo una parola corrispondente ad Ayar, ma i termini Cachi, Uchu e Auca hanno lo stesso significato rilevato da Holguin.\nSembrerebbe che questi riferimenti portino a considerazioni di un mito di tipo silvestre o agricolo, tanto che molti hanno adombrato in questi eroi primordiali i fondatori di una civilt\u00e0 agreste costituita tramite l'apporto di prodotti innovativi ed essenziali. Fa eccezione il termine Auca, ma essendo riferito al personaggio che avrebbe preso possesso del Cuzco, il suo nome risulta in carattere col personaggio in questione.\nAltri, per\u00f2, hanno rilevato che, in entrambi i vocabolari considerati, il termine \"Aya\" \u00e8 riferito al corpo di un defunto ed ha pertanto relazione con gli antenati.\nResta da considerare che la voce \"Manco\" non trova spiegazione e deve essere considerata un nome proprio, anche se, con un po' di fantasia, potrebbe essere associata al nome Mango che identifica il frutto di una pianta commestibile attualmente estinta."}
{"id": "1590750", "revid": "89918", "url": "https://it.wikipedia.org/wiki?curid=1590750", "title": "Fratelli Ayar", "text": ""}
{"id": "1590752", "revid": "1745361", "url": "https://it.wikipedia.org/wiki?curid=1590752", "title": "Baio (mitologia)", "text": "Nella mitologia greca, Baio era il nome di uno degli amici di Ulisse.\nIl mito.\nUlisse chiamato anche Odisseo, re di Itaca part\u00ec per la guerra di Troia con la sua flotta, al comando della quale vi era il prode Baio.\nTale Baio si perse durante la guerra e non torn\u00f2 con Ulisse evitando in tal modo le avventure dell'Odissea. Una volta che riprese la via del mare, non cerc\u00f2 il ritorno a casa, anche pensando erroneamente che il suo padrone fosse morto negli anni trascorsi. Baio fond\u00f2 nei suoi viaggi diverse citt\u00e0, fra cui Baia in Campania (Italia).\nAltre fonti indicano in Baio uno dei compagni di Ulisse che partecip\u00f2 all'accecamento di Polifemo, versando dall'otre il vino nella coppa, offerta poi da Ulisse al Ciclope."}
{"id": "1590753", "revid": "89918", "url": "https://it.wikipedia.org/wiki?curid=1590753", "title": "Leggenda dei fratelli Ayar", "text": ""}
{"id": "1590756", "revid": "1745361", "url": "https://it.wikipedia.org/wiki?curid=1590756", "title": "Bacchiade", "text": "Nella mitologia greca, Bacchiade era il nome di uno dei figli di Prumnide.\nIl mito.\nBacchiade discendente da Eracle, l'eroe famoso per le sue innumerevoli avventure, o di Dioniso il dio del vino, riusc\u00ec a creare una delle pi\u00f9 importanti stirpi di eroi che diedero grande lustro alla citt\u00e0 di Corinto, dove regn\u00f2 con giustizia per molti anni. I suoi discendenti presero il nome di bacchiadi.\nInterpretazione e realt\u00e0 storica.\nCorinto era una citt\u00e0 famosa all'epoca greca, maestosa e piena di potere, i mitografi vollero donare un alone di divinit\u00e0 alla loro stirpe, affermando una loro discendenza dal dio o dal pi\u00f9 famoso degli eroi. Questo artificio era molto comune a quei tempi."}
{"id": "1590758", "revid": "433605", "url": "https://it.wikipedia.org/wiki?curid=1590758", "title": "Trecase", "text": "Trecase (\"Trecc\u00e0se\" in napoletano, noto anche come \"Trecase al Vesuvio\") \u00e8 un comune italiano di abitanti della citt\u00e0 metropolitana di Napoli in Campania. Il suo nome \u00e8 legato all\u2019usanza secondo la quale a partire dal Cinquecento era in vigore nel territorio l\u2019obbligo per gli abitanti del luogo di pagare le imposte fondiarie a tre case religiose, alle quali nel 1337 Roberto d\u2019Angi\u00f2 fece dono di queste terre.\nGeografia fisica.\nComune dal 1980, in precedenza era frazione di Boscotrecase. Per la vicinanza a Torre del Greco fu il primo insediamento di contadini nel bosco di \"Silva mala\" (sec. XV).\nMonumenti e luoghi d'interesse.\nAl 1587 risale la chiesa parrocchiale poi divenuta Santuario diocesano di Santa Maria delle Grazie e San Gennaro anche nota come la chiesa di San Gennaro, patrono della citt\u00e0, la pi\u00f9 antica dell'area boschese, che conserva numerose opere d'arte. Nel Settecento e Ottocento fu luogo di villeggiatura per famiglie nobili napoletane, come si evince dalle numerose ville di delizie sparse nel territorio (villa Ducoster, Filippone, Langella, Lebano, Ruta).\nEconomia.\nVi si producono Lacryma Christi nonch\u00e9 albicocche, pinoli e pomodorini del piennolo.\nInfrastrutture e trasporti.\nLa citt\u00e0 \u00e8 servita dalla linea Napoli-Poggiomarino e dalla linea Napoli-Sorrento della Circumvesuviana."}
{"id": "1590763", "revid": "57342", "url": "https://it.wikipedia.org/wiki?curid=1590763", "title": "Giacinto Albini", "text": "Biografia.\nFormazione.\nPrimogenito di Don Gaetano Albini, dottore fisico e cerusico di Montemurro, ed Elisabetta Mirgigno di Napoli, l'Albini discendeva da una famiglia sarconese, trasferitasi a Montemurro nel 1521 a seguito del matrimonio di Nicola Albini con Aurelia D'Elia, appartenente alla nobilt\u00e0 baronale ; nacque a Napoli, ove la madre si era recata a partorire.\nDopo essersi laureato in legge nel 1843 all'Universit\u00e0 di Napoli, nel 1845 consegu\u00ec una seconda laurea in lettere.\nIndeciso sul proprio futuro (non esercit\u00f2 mai la professione di avvocato), altern\u00f2 i suoi interessi tra la poesia e l'insegnamento, pubblicando un libro di versi dal titolo \"Ore poetiche\" e una grammatica latina.\nAttivit\u00e0 cospirativa.\nTornato in Basilicata, nel 1848 si fece promotore e fondatore di un \"Circolo Costituzionale\" a Montemurro che si prefiggeva, come gli altri circoli sparsi nel regno, la concessione di una costituzione al Regno delle Due Sicilie.\nA seguito della concessione della stessa e dell'altrettanto celere abrogazione, decise di contrapporsi ai monarchi borbonici e, nel 1850, fond\u00f2, sempre a Montemurro, un comitato antiborbonico di stampo repubblicano.\nDopo aver passato l'anno 1856 in giro per la Basilicata, la Puglia, la Calabria, il Salernitano e il Cilento a ordinare le file dell\"Associazione Unit\u00e0 d'Italia\", fu perseguitato dalla polizia borbonica come pericoloso rivoluzionario. Sebbene condannato per ben tre volte, rispettivamente dalle corti criminali di Napoli, Potenza e Catanzaro , il montemurrese riusc\u00ec sempre a evitare la cattura, rimanendo nascosto in Basilicata.\nDopo aver disapprovato e sconsigliato la spedizione di Sapri, , nel 1857 Montemurro fu poi individuata quale centro d'azione della Basilicata dalle guardie borboniche e l'Albini dovette trasferire la sede del comitato nella masseria della famiglia Marra in localit\u00e0 \"Morroni\", sempre nel territorio di Montemurro, poich\u00e9 il paese fu completamente raso al suolo dal terremoto del 1857. Lo stesso Giacinto Albini miracolosamente sopravvisse, dopo essere rimasto sepolto dalle macerie di una casa per oltre 24 ore.\nLa caccia senza quartiere dei Borboni contro i rivoluzionari costrinse Albini a trasferirsi ancora, questa volta a Corleto Perticara.\nMa nel 1860, dopo dodici anni di aspirazioni e cospirazioni, prima a Montemurro (il 14 agosto), nella stessa Corleto (il 16 agosto), poi a Potenza (il 18 agosto), i rivoluzionari lucani con Giacinto Albini furono fautori della insurrezione della Basilicata contro i Borboni; questa fu la prima regione meridionale continentale ad unirsi al Regno di Sardegna.\nGiuseppe Garibaldi nomin\u00f2 pertanto il patriota montemurrese governatore della provincia di Basilicata, con poteri illimitati, nel loro incontro ad Auletta, avvenuto il 5 settembre 1860.\nIl periodo post-unitario e la morte.\nCessate le funzioni di governatore ebbe un incarico secondario, alla fine del quale si ritir\u00f2 a vita privata, dimenticato dal governo del neonato Regno d'Italia. \nSolo in seguito a vive pressioni il governo si decise a concedergli incarichi di prestigio, nominandolo Tesoriere generale della provincia di Benevento e successivamente \"Conservatore delle Ipoteche di Basilicata\".\nVenne eletto deputato nel 1861 alle prime elezioni del Parlamento Italiano (elezione annullata in considerazione del suo ufficio retribuito), vice sindaco di Napoli nel 1867, consigliere comunale di Benevento nel 1868 e infine, dal 1876 al 1878, sindaco di Montemurro.\nMor\u00ec a Potenza l'11 marzo 1884.\nDopo la sua morte, Roma volle ricordarlo al Pincio, ponendo un suo busto di marmo vicino a quello di altri patrioti che, come lui, dedicarono la loro vita all'Italia."}
{"id": "1590771", "revid": "62004", "url": "https://it.wikipedia.org/wiki?curid=1590771", "title": "Edoardo Molinar", "text": "Professionista tra il 1931 ed il 1939, fu il primo corridore italiano a vincere una tappa alla Vuelta a Espa\u00f1a.\nCarriera.\nCorse per la Spa Torino, la Tendil e la Dopolavoro Mater, distinguendosi come scalatore.\nVinse la Torino-Valtournanche e la Coppa Collecchio nel 1933, la Puy-de-D\u00f4me nel 1934 e la Mont Coudon nel 1937. Fu il primo corridore italiano a vincere una tappa alla Vuelta a Espa\u00f1a, imponendosi nella tredicesima frazione dell'edizione 1935, da C\u00e1ceres a Zamora; nella stessa edizione si aggiudic\u00f2 la classifica della montagna ed ottenne il quarto posto finale. Prese parte tre volte al Giro d'Italia, concludendo decimo nel 1936 e settimo nel 1937; due furono le partecipazioni al Tour de France."}
{"id": "1590775", "revid": "112935876", "url": "https://it.wikipedia.org/wiki?curid=1590775", "title": "Consiglio della Legge", "text": "Il Consiglio della Legge \u00e8 un momento importante per un reparto poich\u00e9 \u00e8 il momento privilegiato di verifica del Sentiero: infatti, \u00e8 in questa occasione che l'esploratore e la guida riconoscono completato o meno il cammino di tappa e, pi\u00f9 in generale, il raggiungimento di mete, specialit\u00e0, brevetti.\nPer evidenziare il momento ufficiale, si inizia con i gridi di squadriglia, e un canto di cerimonia (di solito \"Insieme\") o si pu\u00f2 ricordare la legge scout con la promessa scout per ricordare su cosa confrontarsi. \nIn definitiva \u00e8 la tradizione del Reparto che stabilisce i gesti e i simboli necessari per esprimere con semplicit\u00e0 ed essenzialit\u00e0 le funzioni e il clima fraterno del Consiglio della Legge.\nA cosa serve il Consiglio della Legge?\nOltre che momento centrale per la verifica del Sentiero dei ragazzi, il Consiglio della Legge \u00e8 il luogo in cui vengono assunte\nle decisioni \"importanti\" del Reparto. Si decide il programma dei ragazzi, riportando le loro aspettative a gesti concreti, ci si impegna per l'impresa e si verifica ogni avventura o attivit\u00e0 effettuata per riconoscere i miglioramenti personali e comunitari e per evidenziare le mancanze per adempierle.\nCome si verifica il sentiero nel Consiglio della legge?\nL'esploratore o la guida, dopo essersi assunto un impegno insieme alla comunit\u00e0, ne verifica il raggiungimento davanti alla stessa comunit\u00e0.\nIl Consiglio della Legge si rende, quindi, partecipe della crescita di tutti i componenti del Reparto.\nOgni ragazzo verifica le mete sulla base della propria valutazione degli impegni portati a termine e dello stile nel realizzarli;\nad essa si aggiungono riflessioni, suggerimenti e osservazioni della comunit\u00e0 di Reparto che, cos\u00ec facendo, contribuir\u00e0 in stile di correzione fraterna alla crescita di tutti i suoi componenti.\nOgni quanto si fa il Consiglio della Legge?\nCome dice quel ritaglio di regolamento qui sopra, il Consiglio della Legge si riunisce periodicamente ma \u00e8 importante scegliere le occasioni giuste.\nBisogna ricordarsi che il Consiglio della Legge \u00e8 un momento importante e quindi bisogna usarlo a dovere altrimenti pu\u00f2 perdere di significato\nChi organizza il Consiglio della Legge?\n\u00c8 bene che il Consiglio della Legge venga richiesto e in parte organizzato dai capi squadriglia tramite il Consiglio Capi.\nQuesto perch\u00e9 sono i Capi Squadriglia che organizzano la vita del reparto, ovviamente sotto la guida dei Capi Reparto."}
{"id": "1590777", "revid": "729019", "url": "https://it.wikipedia.org/wiki?curid=1590777", "title": "Malatestino Novello Malatesta", "text": "Biografia.\nFiglio di Ferrantino, fu luogotenente del padre nella podesteria di Cesena.\nNel 1324 fu armato cavaliere a Rimini e nello stesso anno vinse Claudio degli Artichini, che tentava di togliergli di mano Cesena.\nNel 1325 fu scelto dai bolognesi per la sua perizia nelle armi, quale capitano generale, per resistere a Passerino dei Buonaccolsi, che, alla testa dei ghibellini modenesi e dei fuoriusciti di Bologna, minacciava di sottrarre la citt\u00e0 al dominio della Chiesa. Dopo aver messo a sacco il territorio nemico, presso Zappolino, venne a battaglia, ma fu pienamente sconfitto e fatto prigioniero. Tradotto a Modena, riebbe ben presto la libert\u00e0, ma cadde nel tranello tesogli dal cugino Ramberto e fu chiuso nel castello di Sant'Arcangelo. Liberato dagli stessi abitanti, mosse guerra al traditore e assedi\u00f2 la rocca di Castiglione.\nDovette combattere contro il cardinale Bertrando del Poggetto, che pretendeva la consegna di Rimini, ma rese solo Mondaino, per ordine del padre.\nServ\u00ec la Chiesa nella guerra contro gli Estensi, ma nella battaglia combattuta il 13 aprile 1333 presso Borgo San Silvestro cadde prigioniere del marchese Rinaldo d'Este.\nMesso in libert\u00e0, segu\u00ec il padre nei fatti che lo portarono al riacquisto di Rimini, ma fu tradito dal cugino, imprigionato nella rocca di Gradara e poi in quella di Fossombrone, ove forse mor\u00ec ucciso nel 1335.\nDiscendenza.\nSpos\u00f2 Polentesia, figlia di Guido Novello da Polenta ed ebbero tre figli:"}
{"id": "1590781", "revid": "599013", "url": "https://it.wikipedia.org/wiki?curid=1590781", "title": "Mutua autogestione", "text": "Una Mutua AutoGestione (MAG) \u00e8 una societ\u00e0 cooperativa finanziaria che opera nell'ambito della finanza etica e critica. Le MAG a seconda delle attivit\u00e0 che svolgono, possono essere sottoposte o meno alla vigilanza da parte della Banca d'Italia. Per la loro differenziazione rispetto al sistema bancario tradizionale, sono anche chiamate \"strumento di obiezione monetaria\". L'obiettivo principale \u00e8 l'inclusione finanziaria di soggetti non bancabili attraverso vari strumenti e servizi.\nSi ispirano ai principi enunciati nel Manifesto della Finanza Mutualistica e Solidale redatto nel 2010 a Torino nell'ambito del Coordinamento MAG.ico.\nStoria.\nLa prima MAG in Italia nasce il 22 dicembre 1978 a Verona basandosi su una vecchia legge sul Mutuo Soccorso del 1886 e prende il nome di MAG Verona. Dopo l'esperienza Veronese il 19 novembre 1980 viene fondata anche MAG2, nata all'interno del Centro Attivit\u00e0 Sociali di Inzago, in provincia di Milano. \nDopo un complesso percorso \"\"frutto di processi differenti che hanno visto alcune organizzazioni scomparire (\u00e8 il caso di Autogest di Udine e di Mag7 di Genova) e altre trasformarsi (Mag3 di Padova, diventata nel 1987 Ctm-Mag e poi Etimos)\"\" oggi le MAG attive (oltre a Verona e Milano, dunque) sono: MAG4 (nata a Torino nel 1987), MAG6 a Reggio Emilia (1988), MAG Venezia (1992), MAG Roma (2005) e MAG Firenze (2013). Nel 2018 diventa operativa la MAG delle Calabrie, il primo operatore a Sud di Roma che si ispira ai principi della Finanza Mutualistica e Solidale. Nel 2020 con l'aiuto di MAG Firenze si costituisce la MicroMAG Altrotirreno operativa nei territori di Pisa, Pistoia, Massa Carrara.\nLe MAG hanno tutte forme giuridiche cooperative, le attivit\u00e0 sono diverse e non rientrano in modelli uniformi. Alcune sono disciplinate dall'art. 111 TUB e dai suoi decreti attuativi, altre no, altre ancora si rifanno ad alcune eccezioni previste nei decreti attuativi stessi. \nNei primi 15 anni di attivit\u00e0 (1978-1993) il sistema MAG arriv\u00f2 a coinvolgere oltre 5.000 soci, finanziare 500 progetti e creare 5.000 posti di lavoro. Nel 2003 raccoglievano risparmi per quasi 9 miioni di euro. La legge 197 del 1991 per\u00f2, nell'intento di impedire pratiche crimonose in campo finanziario, richiese agli operatori del settore il raggiungimento di un miliardo di lire di capitale sociale e con questo decret\u00f2 la chiusura di alcune di esse ed un forte rallentamento dello sviluppo delle restanti.\nA seguito della crisi finanziaria del 2007-08, le MAG stanno attirando l'attenzione delle organizzazioni della societ\u00e0 civile che in essa vede uno strumento per realizzare una finanza dal basso realmente partecipata che ponga al centro l'uomo e i suoi bisogni fondamentali. Il Dlgs 13 Agosto del 2010 introducendo modifiche al T.U.B. e prevedendo la disciplina del Microcredito ha imposto alle MAG una serie di riforme del proprio modo di operare e l'adozione di una serie di correttivi previsti dalle nuove normative in particolare dal DM 176/2014. A Venezia il 14 Febbraio 2020 durante il Coordinamento MAG.ico Nazionale \u00e8 stato proposto di procedere a una riflessione e rivisitazione del manifesto ispiratore, alla luce del cambiamento repentino della societ\u00e0 e dell'economia italiana e mondiale. \nDopo la grave crisi pandemica del 2020, soci attivisti delle MAG e di Banca Etica hanno lanciato un appello perch\u00e9 gli attori italiani della Finanza Etica si coordino attraverso un tavolo per essere pi\u00f9 incisivi nel contrasto all'esclusione finanziaria e l'aumento della povert\u00e0 in Italia sempre pi\u00f9 dilagante. \nObiettivi.\nUna MAG \u00e8 prima di tutto una societ\u00e0 tra persone e si basa sul rapporto fiduciario con i soci e le realt\u00e0 finanziate. Si occupa di raccogliere il denaro dei soci sotto forma di capitale sociale per finanziare iniziative economiche autogestite offrendo opportunit\u00e0 di finanziamenti etici e solidali, erogando prestiti con tassi d'interesse a condizioni di rientro vantaggiose. Una volta rientrati i fondi vengono subito riutilizzati per nuovi finanziamenti o progetti.\nUn importante obiettivo di una MAG \u00e8 la trasparenza nella gestione interna. Il Consiglio di Amministrazione viene infatti eletto nelle Assemblee dei soci, ogni socio ha diritto al voto e pu\u00f2 partecipare sia alle periodiche Assemblee che alle riunioni del Consiglio.\nLe MAG operano anche nel campo culturale sponsorizzando e ospitando progetti a carattere socio-culturale a livello territoriale."}
{"id": "1590782", "revid": "110157", "url": "https://it.wikipedia.org/wiki?curid=1590782", "title": "Fly the Flag", "text": "Fly the Flag \u00e8 il sesto album della band skate punk Down by Law."}
{"id": "1590785", "revid": "121114977", "url": "https://it.wikipedia.org/wiki?curid=1590785", "title": "Pieve Caina", "text": "Pieve Caina (pr. \"C\u00e0ina\") \u00e8 una frazione del comune di Marsciano (PG).\nSi trova ad un'altezza di 217 , sulle falde del monte Pugliano, ed \u00e8 popolata da 42 abitanti. Nelle vicinanze, il torrente Caina (da cui prende il nome) si getta nel fiume Nestore.\nIl paese \u00e8 facilmente riconoscibile da lontano, per via del suo relativo isolamento e per la presenza di torri e grandi costruzioni d'epoca, occupate in passato dalle famiglie ricche del territorio e dai monaci Agostiniani.\nStoria.\nAppartenne al contado del rione perugino di Porta Santa Susanna, come \"villa\", fino al 1428 e poi, invece, divenne \"castrum\" nel contado del rione di Porta Eburnea. Nel 1515, i Priori di Perugia finanziarono con novanta fiorini la ricostruzione del ponte sul Caina. In virt\u00f9 di questo legame con la citt\u00e0 del grifo, parecchi nobili frequentavano il castello, anche perch\u00e9 proprietari dei terreni vicini.\nGli abitanti ebbero sempre da fare per regolare le acque: tuttora, nei periodi pi\u00f9 piovosi, le case del paese pi\u00f9 vicine al torrente rischiano di venirne bagnate."}
{"id": "1590786", "revid": "1632387", "url": "https://it.wikipedia.org/wiki?curid=1590786", "title": "Group Sex", "text": "Group Sex \u00e8 l'album d'esordio dei Circle Jerks, pubblicato nel 1980.\nL'album \u00e8 considerato il miglior lavoro della band, oltre che un punto di riferimento per l'intero genere hardcore punk."}
{"id": "1590797", "revid": "767487", "url": "https://it.wikipedia.org/wiki?curid=1590797", "title": "Box Car Racer (album)", "text": "Box Car Racer \u00e8 l'album d'esordio dei Box Car Racer, pubblicato nel 2002.\nDall'album sono stati estratti due singoli: \"I Feel So\" e \"There Is\"."}
{"id": "1590805", "revid": "256896", "url": "https://it.wikipedia.org/wiki?curid=1590805", "title": "Boehlkea fredcochui", "text": "Boehlkea fredcochui, conosciuto comunemente come tetra blu, \u00e8 un piccolo pesce d'acqua dolce, unico rappresentante del genere \"Boehlkea\", appartenente alla famiglia Characidae\nDistribuzione e habitat.\nQuesta specie \u00e8 diffusa nel bacino del Rio delle Amazzoni.\nDescrizione.\nPresenta un corpo allungato, piuttosto compresso ai fianchi, con dorso orizzontale e ventre arrotondato, che si assottiglia al peduncolo caudale. Gli occhi sono grandi, le pinne hanno un taglio elegante e composto. La livrea \u00e8 grigio azzurra, con riflessi argentati sul ventre, ma sui fianchi assume una splendida colorazione azzurra, dove al centro \u00e8 riconoscibile una linea orizzontale blu elettrico che si estende al peduncolo caudale arrivando fino alla pinna caudale, colorandone la parte centrale. Le pinne sono trasparenti con i vertici biancastri. \nLe femmine sono pi\u00f9 rotonde dei maschi e presentano una livrea leggermente pi\u00f9 smorta. \nRaggiunge una lunghezza di 4 cm circa.\nComportamento.\nIl Tetra blu \u00e8 un pesce pacifico, che vive in numerosi gruppi nei luoghi d'origine.\nRiproduzione.\nCome per gli altri Caracidi, anche i Tetra blu depongono le uova che vengono fecondate esternamente dal maschio. La femmina le fa aderire sulle foglie delle piante acquatiche e una volta terminata la deposizione se ne disinteressa completamente, tanto da registrare (in cattivit\u00e0) casi di cannibalismo con le sue stesse uova.\nAlimentazione.\nHa dieta vegetariana.\nAcquariofilia.\nSeppure non molto diffuso, \u00e8 a volte ospite degli acquari di molte parti del mondo. Pur essendo una specie tranquilla, non \u00e8 adatta alla convivenza in vasca con pesci dalle pinne lunghe, poich\u00e9 tende a mordicchiarle."}
{"id": "1590807", "revid": "767487", "url": "https://it.wikipedia.org/wiki?curid=1590807", "title": "Return to the Black Hole", "text": "Return to the Black Hole \u00e8 il secondo album live della band hardcore punk Adolescents, pubblicato nel 1997."}
{"id": "1590808", "revid": "124685622", "url": "https://it.wikipedia.org/wiki?curid=1590808", "title": "Nicola Maldacea", "text": "Biografia.\nFiglio di un maestro elementare originario di Cosenza, intraprese la carriera teatrale nella propria citt\u00e0 natale debuttando giovanissimo sulle assi dei palcoscenici dei variet\u00e0 e dei caf\u00e8-chantant.\nDotato di una voce robusta, esord\u00ec come canzonettista esibendosi nei locali della provincia del capoluogo campano, fino alla scrittura per le compagnie teatrali di Eduardo Scarpetta e Gennaro Pantalena, con le quali ebbe modo di farsi conoscere e approdare al Salone Margherita.\nLo stile recitativo adottato durante l'esecuzione dei brani fece s\u00ec che Maldacea ne fornisse un'interpretazione satirica adatta alla caricatura dei personaggi trattati: nacquero cos\u00ec le macchiette, che Maldacea stesso cos\u00ec descrisse:\nNel periodo precedente la prima guerra mondiale furoreggi\u00f2 nei teatri napoletani, divenendo uno degli attori pi\u00f9 famosi della citt\u00e0. Tra i tipi pi\u00f9 famosi da lui interpretati figurano \"Il Conte Flick\", \"'O jettatore\", \"il Superuomo\", \"'O Rusecatore\", \"l'Elegante\": musicate da Vincenzo Valente e Salvatore Gambardella, le macchiette avevano tra gli autori nomi come Salvatore Di Giacomo, Trilussa, Rocco Galdieri e altri, che scrissero, spesso senza firmarsi, appositamente per Maldacea.\nSi produsse anche nel cinema, quasi sempre in parti da caratterista. Mor\u00ec a Roma il 5 marzo 1945.\nIl comune di Napoli effettu\u00f2 la traslazione dei suoi resti da Roma al cimitero di Poggioreale, dove si trovano in un viale del cimitero, nei pressi della Congrega dei professori di Belle Arti.\nUna sua biografia \u00e8 stata pubblicata nel volume del giornalista napoletano Andrea Jelardi \"In scena en travesti\", Edizioni Libreria Croce, Roma 2009, con prefazione della critica del balletto Vittoria Ottolenghi che scrive di lui: \"Non c'\u00e8 dubbio che Nicola Maldacea sia stato uno dei pi\u00f9 grandi interpreti en travesti dello spettacolo italiano poich\u00e9 nelle macchiette in cui vestiva abiti femminili riusciva a rendere alla perfezione il personaggio, dandone non solo una caratterizzazione esteriore, ma soprattutto un'interpretazione psicologica e caratteriale.\"\n\"Di questa sua vocazione - straordinaria e di grande modernit\u00e0 per l'epoca in cui visse - avrei voluto si trattasse ampiamente nell'Enciclopedia dello Spettacolo, ma all'epoca in cui io stessa collaborai alla realizzazione di tale monumentale opera, del grande artista si ricordavano solo in pochi e fu oltremodo difficile sia approfondire l'argomento che reperire le relative immagini.\""}
{"id": "1590809", "revid": "767487", "url": "https://it.wikipedia.org/wiki?curid=1590809", "title": "Andrew McDermott", "text": "Biografia.\nMcDermott inizi\u00f2 la carriera esibendosi nei club inglesi e tentando di creare una sua band, finch\u00e9 non si spost\u00f2 in Germania per unirsi ai Sargant Fury nel 1991.\nNel 1992 compare come ospite nell'omonimo album di debutto dei Fair Warning in qualit\u00e0 di corista.\nDopo 3 album la band si sciolse e nel 1998 McDermott si un\u00ec ai Threshold sostituendo Damian Wilson.\nNel 2003 Wieland Hofmeister - un fan dei Threshold vicino di casa di McDermott - gli propose di unirsi al suo progetto Yargos. McDermott accett\u00f2 e nel 2005 fu pubblicato un album.\nNel 2007, pochi giorni prima del \"Live Reckoning\" tour con i Threshold, lasci\u00f2 inaspettatamente la band. Per il tour fu temporaneamente rimpiazzato dal ritorno di Damian Wilson.\nNel 2010 ha pubblicato l'album Human Parasite con i Powerworld di Ilker Ersin (ex-Freedom Call)\nMcDermott stava lavorando alla realizzazione di un album solista, ma il 3 agosto 2011 \u00e8 morto di insufficienza renale dopo quattro giorni di coma."}
{"id": "1590812", "revid": "767487", "url": "https://it.wikipedia.org/wiki?curid=1590812", "title": "Diva Scarlet", "text": "Le Diva Scarlet sono un gruppo indie rock di Bologna (Italia) con una formazione tutta al femminile.\nStoria del gruppo.\nLe Diva Scarlet nascono a Bologna nel 2001 come rock band con una formazione totalmente al femminile.\nIl nucleo principale del gruppo (Camilla, Cecilia, Sarah) proviene da una precedente esperienza musicale (sempre al femminile), le Skummer, quartetto\nnato nel 1997 tra il liceo Niccol\u00f2 Copernico e l'Istituto d'Arte di Bologna, e che nel 2000 ha dato alle stampe l'EP \"Dritto al punto\".\nNel 2002 le Diva Scarlet entrano nella scuderia Mescal con il loro primo lavoro, Apparenze, che viene registrato nel 2003 all'Esagono Recording Studio di Rubiera da Arcangelo \"Kaba\" Cavazzuti, percussionista dei Modena City Ramblers, con la collaborazione di Graziano Cernoia.\n\"Apparenze\" viene pubblicato il 9 luglio del 2004; il primo singolo, \"Vuoi\", viene incluso nella compilation \"Tora! Tora! 2004\", edita da Mescal e distribuita da Sony Music.\nIl tour promozionale termina alla fine dell'anno 2006, dopo pi\u00f9 di 70 date alcune delle quali di spalla ad altri artisti (Afterhours, Modena City Ramblers, Marlene Kuntz, Cristina Don\u00e0, Subsonica, The Vines, Tre Allegri Ragazzi Morti, Litfiba)\nNel 2007 le Diva Scarlet cominciano la produzione artistica del loro secondo album con Giulio Favero, gi\u00e0 produttore de \"Il Teatro degli Orrori\". \"Non+Silenzio\" (questo il nome dell'album) esce nell'aprile del 2008 senza etichetta discografica n\u00e9 distribuzione, per precisa volont\u00e0 della band.\nLa title-track del disco, \"Non+Silenzio\", affronta il tema della violenza sulle donne e i minori. \"Souvenir\" \u00e8 il singolo che supporta l'album. Ne \u00e8 stato estratto un videoclip programmato da All Music e Rock TV\nNel 2007, ancora prima dell'uscita dell'album, inizia il \"Non+Silenzio Tour\" che vede la bend impegnata per decine di date. La lunga serie di concerti, non ancora terminata, porta le Diva Scarlet in giro per l'Italia e l'Europa con serate in Club e Festival nei Paesi Bassi, Bosnia, Germania, Svizzera e Spagna.\nIl Primo Maggio 2009, dopo aver vinto il concorso Primo maggio tutto l'anno tra una selezione di oltre 800 gruppi, suonano sul palco del \"Concertone\" del Primo Maggio organizzato dai sindacati confederati CGIL CISL e UIL a Roma, davanti ad un pubblico di oltre 800.000 persone e quasi 1.5 milioni di spettatori in televisione per la diretta di Rai3."}
{"id": "1590815", "revid": "729019", "url": "https://it.wikipedia.org/wiki?curid=1590815", "title": "Sindrome di Beals", "text": "La Sindrome di Beals o Sindrome di Beals-Hecht o artrogriposi distale tipo 9 o aracnodattilia contratturale congenita \u00e8 un insieme di sintomi e segni caratterizzanti una malformazione congenita dell'individuo. Ricorda per molti versi un'altra sindrome, quella di Marfan, ma sembra che l'incidenza epidemiologica sia inferiore a quest'ultima (1 persona su 3000-5000 contro 1 persona su 25000-50000). Le prime anomalie della sindrome di Beals si riscontrano fra i primi giorni di vita del bambino e il compimento di un anno dello stesso.\nSintomatologia.\nI sintomi e i segni clinici sono molteplici: pu\u00f2 essere osservata micrognazia (con frequente malocclusione); alta statura e dolicostenomelia (pi\u00f9 moderata di quella della sindrome di Marfan) sono anch'esse di frequente riscontro. Un segno caratteristico (ma non patognomonico) della sindrome sono i padiglioni auricolari \"accartocciati\" e dal margine superiore irregolare fin dalla nascita (\"crippled ears\"); spesso \u00e8 presente una cifoscoliosi congenita che tende a peggiorare negli anni, fino a necessitare di un intervento chirurgico nei casi pi\u00f9 severi. L'aorta \u00e8 frequentemente dilatata (specie tra radice aortica ed aorta toracica), tuttavia tende a mantenersi in condizioni di ectasia (quindi a basso rischio dissecazione e rottura), senza degenerare in aneurisma dell'aorta ascendente, come invece accade abitualmente nei pazienti Marfan non adeguatamente trattati. La caratteristica peculiare della sindrome sono per\u00f2 le molteplici contratture articolari presenti fin dalla nascita nei soggetti affetti: per quanto nelle prime fasi dello sviluppo coinvolgano principalmente le grandi articolazioni (come ginocchio e gomito), le contratture pi\u00f9 evidenti nei pazienti pi\u00f9 grandi sono a carico delle dita: frequente, infatti, \u00e8 il riscontro di camptodattilia diffusa, in particolar modo a carico delle mani, che quasi sempre si stabilizza per tutta la vita su livelli di moderata ipomobilit\u00e0 (si tratta di contratture tendenzialmente indolori).\nEziologia.\nCome molte sindromi la causa \u00e8 un'anomalia genetica dell'FBN2, gene che codifica per la fibrillina-2, mappato sul cromosoma 5q3. La fibrillina-2 \u00e8 una delle due forme omologhe di una proteina della matrice extracellulare. Anomalie nel gene FBN1, codificante per la fibrillina-1 e mappato sul cromosoma 15q21, determinano la sindrome di Marfan. Si tratta di una sindrome ereditaria a carattere autosomico dominante; circa il 50% degli affetti presenta per\u00f2 una mutazione \"de novo\", quindi non presente nel corredo genetico dei genitori.\nTerapie.\nIl trattamento mira a curare i segni clinici della persona, come ad esempio la correzione chirurgica per la cifoscoliosi non corretta con misure normali. Fisioterapia e correzione chirurgica rimangono i trattamenti pi\u00f9 comuni per contrastare la sindrome. Nei casi di dilatazione progressiva della radice aortica si pu\u00f2 ricorrere ad una terapia farmacologica a base di betabloccanti (che nel caso della pi\u00f9 pericolosa sindrome di Marfan dovrebbero essere sempre assunti fin dal momento della diagnosi, a prescindere dal contingente diametro aortico, a meno di soggettive controindicazioni).\nPrognosi.\nL'aspettativa di vita \u00e8 pressoch\u00e9 normale, solo in rari casi essa viene ridotta a causa di gravi problemi cardiovascolari (specie a livello aortico) associati alla sindrome."}
{"id": "1590817", "revid": "1155", "url": "https://it.wikipedia.org/wiki?curid=1590817", "title": "Boehlkea", "text": ""}
{"id": "1590819", "revid": "110157", "url": "https://it.wikipedia.org/wiki?curid=1590819", "title": "Reinventing Axl Rose", "text": "Reinventing Axl Rose \u00e8 l'album d'esordio degli Against Me!, pubblicato nel 2002."}
{"id": "1590821", "revid": "240354", "url": "https://it.wikipedia.org/wiki?curid=1590821", "title": "Rumba flamenca", "text": ""}
{"id": "1590822", "revid": "767487", "url": "https://it.wikipedia.org/wiki?curid=1590822", "title": "Le ragazze della Terra sono facili", "text": "Le ragazze della Terra sono facili (\"Earth Girls Are Easy\") \u00e8 una commedia fantascientifica del 1988, diretta da Julien Temple e interpretata da Damon Wayans, Geena Davis, Jeff Goldblum e Jim Carrey.\nTrama.\nTre buffi alieni, Mac, Wiplock e Zeebo, in viaggio per la Galassia, a causa di un malfunzionamento della loro astronave giungono per errore sulla Terra. Atterrano nella piscina di Valerie, che li aiuta ad assumere sembianze umane per renderli insospettabili a chi li vorrebbe rendere materia di studio ed esperimenti fino a quando la nave spaziale sar\u00e0 riparata. Nel frattempo i tre apprendono velocemente gli usi e costumi terrestri e Mac seduce Valerie portandola con loro in viaggio nella Galassia.\nInfluenza culturale.\nIl film ha ispirato il video della canzone \"Pretty Girls\" (2015) interpretato da Britney Spears e Iggy Azalea."}
{"id": "1590824", "revid": "287204", "url": "https://it.wikipedia.org/wiki?curid=1590824", "title": "Lyckantropen Themes", "text": "Lyckantropen Themes \u00e8 la prima colonna sonora composta dal gruppo norvegese Ulver.Si tratta della colonna sonora originale del cortometraggio \"Lycantropen\" del regista svedese Steve Ericsson.\nIl disco.\nMusicalmente si tratta di un album che prosegue la svolta elettronica degli ultimi due album, e che la rivisita in chiave minimalista. Ognuna della 10 tracce \u00e8 frutto di un'improvvisazione basata su tre accordi, successivamente sviluppata in collaborazione col regista.\nIl film.\nIl cortometraggio, in cui la musica costituisce spesso una vera e propria voce narrante, tratta dell'incrinarsi dei rapporti famigliari tra un padre, la madre e la figlia. Il tema della licantropia e dei lupi ritorna spesso, sia nei sogni della bambina che nella scena finale in cui il padre ha un vero e proprio incontro con la sua natura bestiale.\nCollegamenti esterni.\n\"Lycantropen\" su IMDb"}
{"id": "1590833", "revid": "94647", "url": "https://it.wikipedia.org/wiki?curid=1590833", "title": "Flamenco tradizionale", "text": ""}
{"id": "1590834", "revid": "1745361", "url": "https://it.wikipedia.org/wiki?curid=1590834", "title": "Glossario di psicologia analitica", "text": "Il glossario di psicologia analitica \u00e8 un glossario dei termini propri della psicologia analitica, ovvero quella corrente di pensiero nata dalla elaborazione di Carl Gustav Jung, e dalla scissione consumatasi nel 1912 tra quest'ultimo e il pi\u00f9 vasto movimento psicoanalitico nato nel 1895 dal lavoro pionieristico di Sigmund Freud.\nMolti dei concetti di questo orientamento sono inerenti e conseguenza di quella che per Jung \u00e8 pi\u00f9 che una ipotesi: quella di un inconscio collettivo inglobante in s\u00e9 l'inconscio personale freudiano agente sulla coscienza e sull'Io del singolo individuo e influenzandone l'esperienza e il comportamento."}
{"id": "1590839", "revid": "228587", "url": "https://it.wikipedia.org/wiki?curid=1590839", "title": "Domenico Chelli", "text": "A partire dal 1788 effettu\u00f2 lavori anche a Palazzo Reale (dove restano alcuni frammenti di \"dipinti a scaglia\" che gli vengono attribuiti) e in alcune chiese della citt\u00e0. In certi casi collabor\u00f2 con Fedele Fischetti e con l'allievo Giuseppe Cammarano, che complet\u00f2 alcune sue opere, fra cui quelle eseguite nel Real Sito di Carditello.\nNel 1790 gli venne affidato il compito di decorare il Teatro San Ferdinando, inaugurato l'anno successivo. Nel 1797, in occasione dell'arrivo dell'arciduchessa Maria Clementina d'Austria, moglie dell'allora erede al trono, ricevette l'incarico di abbellire il San Carlo; nel corso dell'intervento (andato perduto nel 1816 a causa di un incendio) vennero apportate numerose modifiche alla sistemazione curata da Ferdinando Fuga, il soffitto fu decorato con la rappresentazione di un pubblico fittizio e vennero del tutto eliminati gli specchi provvisti di torciere che erano stati allestiti nei palchi vent'anni prima.\nAll'inizio dell'Ottocento, durante il decennio francese, al Chelli fu commissionata la costruzione di quello che avrebbe dovuto essere il Teatro di Avellino, ma il progetto non si concretizz\u00f2 pi\u00f9 una volta scomparso Giacomo Mazas, intendente di Principato Ultra, che ne era stato l'ispiratore.\nChelli domin\u00f2 il mondo della scenografia teatrale napoletana dalla fine del Settecento sino ai primi anni dell'Ottocento, quando gradualmente fu messo da parte, sia a causa del cambiamento del gusto, che imponeva il ritorno al classicismo, sia a causa di vicende personali legate agli eventi politici di quegli anni.\nOpere.\nIl seguente elenco comprende le opere di cui l'architetto Chelli cur\u00f2 le scenografie, fra parentesi ci sono il luogo e la data della prima rappresentazione."}
{"id": "1590840", "revid": "674368", "url": "https://it.wikipedia.org/wiki?curid=1590840", "title": "Ica Foods", "text": "La CRIK CROK Srl (in passato Ica Foods S.p.A.) \u00e8 un'azienda di produzione e distribuzione di snack salati, principalmente con il marchio Crik Crok. Presente sul mercato dalla met\u00e0 del '900, ha sede a Roma e produce nello stabilimento di Pomezia.\nStoria.\nIca Foods S.p.A..\nL'azienda nasce ufficialmente nel 1949 ad opera di Carlo Finestauri, che adotta la lavorazione delle patate con trasformazione in chips (appunto \"sfoglie\") utilizzata negli Stati Uniti. Nel tempo realizza integralmente il ciclo produttivo, dall'approvvigionamento della materia prima alle fasi di trasformazione, confezione e distribuzione grazie a due stabilimenti di propriet\u00e0: il primo a Pomezia, il secondo a Brescia.\nNel 1987 l'azienda entra a far parte della multinazionale inglese United Biscuits (UB).\nNel 1996 viene concordato il rientro della Ica Foods S.p.A. nella originaria propriet\u00e0 della famiglia Finestauri, con amministratore unico Alberto Finestauri (figlio dell'originario fondatore Carlo), e la conseguente uscita del gruppo UB poco prima che la multinazionale inglese decida di uscire dagli snack salati vendendoli alla PepsiCo.\nNel 2015 la Ica Foods si trova in difficolt\u00e0 per il calo dei consumi e la riduzione dei punti vendita (in particolare bar). Chiede cos\u00ec un concordato preventivo presso il tribunale di Velletri affittando beni, impianti e dipendenti per tre anni alla Ica Foods International s.r.l., societ\u00e0 controllata.\nLa Ica Foods Spa viene ammessa al concordato preventivo ma le difficolt\u00e0 rimangono e il tribunale revoca l'ammissione; viene messa in liquidazione con la nomina di Luisa Nasoni come liquidatore giudiziale con il compito di cedere lo stabilimento di Pomezia.\nIca Foods International s.r.l..\nNel luglio 2017 \u00e8 la Ica Foods International srl a presentare una nuova richiesta di concordato preventivo, basata essenzialmente sulla proposta d'acquisto del ramo d'azienda Crik Crok con circa 150 dipendenti da parte della AT Srl, societ\u00e0 di investimento dell'imprenditrice Francesca Ossani, ex comproprietaria tra l'altro dell'hotel Aldrovandi Villa Borghese di Roma.\nNel maggio 2019 il tribunale di Velletri emette il decreto di omologa del concordato preventivo presentato nel 2017: Francesca Ossani prende il controllo di Ica Foods International s.r.l. diventandone presidente.\nLa Ica Foods International s.r.l. opera ad oggi nello stesso stabilimento di Pomezia in cui la precedente gestione della S.p.A. si trasfer\u00ec all'inizio degli anni '80."}
{"id": "1590841", "revid": "729795", "url": "https://it.wikipedia.org/wiki?curid=1590841", "title": "Maresciallo di campo", "text": "Il maresciallo di campo dall'originale francese \"Mar\u00e9chal de camp\" (a volte \"feldmaresciallo\",) \u00e8 un grado militare della categoria degli ufficiali generali dell'esercito. Le sue origini risalgono all'alto medioevo, quando, all'epoca dei primi re franchi, il termine \"maresciallo\" indicava il custode dei cavalli del sovrano.\nLa denominazione ha valore diverso nelle tradizioni militari delle varie nazioni. Storicamente il maresciallo di campo \u00e8 stato in alcuni paesi (Spagna, Messico) l'ufficiale di comando della divisione, in altri (Francia, Portogallo, Brasile) della brigata. Laddove oggi il grado \u00e8 ancora usato (ad esempio nel Regno Unito e Romania), esso \u00e8 il pi\u00f9 alto rango militare e si situa al di sopra del generale o del colonnello generale. Alcune nazioni usano per\u00f2 il grado di maresciallo, mentre altre hanno avuto il feldmaresciallo generale. In aviazione esistono i ranghi di maresciallo delle forze aeree (\"Marshal of the Air Force\") e di maresciallo dell'aria; gli equivalenti nella marina sono invece i gradi di ammiraglio della flotta (\"Admiral of the Fleet\") e grande ammiraglio.\nAl momento della promozione ai feldmarescialli veniva tradizionalmente assegnato, in segno del loro rango, un bastone decorativo spesso adornato di gioielli e intarsiato di metalli preziosi.\nNel mondo.\nIl grado di \"Field Marshal\" \u00e8 usato in Australia, Filippine, India, Nuova Zelanda, Regno Unito, Sudafrica, Uganda. Corrisponde ai ranghi (alcune volte effettivi, altre onorari) di \"Mush\u012br\" in Egitto, \"Sotamarsalkka\" in Finlandia, \"mar\u00e9chal de France\" in Francia, \"Generalfeldmarschall\" in Germania, \"Bozorg Arteshtaran\" in Iran, \"Yang di-Pertuan Agong\" in Malaysia, \"Gran Mariscal del Per\u00fa\" in Per\u00f9, \"Marsza\u0142ek Polski\" in Polonia, \"Mare\u015fal Rom\u00e2niei\" in Romania, \"General-fel'dmar\u0161al\" in Russia, \"Chom Phon\" in Thailandia, \"Mare\u015fal\" o \"M\u00fc\u015fir\" in Turchia. Ranghi equivalenti esistono anche in Albania, Bangladesh, Pakistan. In Unione Sovietica era previsto il grado di \"Mar\u0161al Sovetskogo Sojuza\".\nCina.\nNella Cina imperiale i generali vittoriosi ricevevano il titolo di feldmaresciallo (\u5143\u5e25 \"yuan shuai\") o \"grande feldmaresciallo\" (\u5927\u5143\u5e25 \"da yuan shuai\"). Uno dei pi\u00f9 famosi fu Yue Fei della dinastia Song.\nFrancia.\nIl grado di \"Mar\u00e9chal de camp\" fu istituito in Francia nel XVI secolo e non era il massimo grado, che fu la carica di \"maresciallo generale dei campi e delle armate\", che dal 1610 divenne un ufficio della Corona. Il maresciallo di campo aveva il compito di ripartire gli alloggiamenti di truppe e di disporli sul campo di battaglia. \nAll'epoca della Rivoluzione francese (1789) si contavano 768 marescialli di campo, e nel 1792 ne furono creati \"ex novo\" altri 12. Il grado di \"mar\u00e9chal de camp\" corrispondeva al generale di brigata, dal quale fu sostituito nel 1793 allorch\u00e9 scomparve dalla gerarchia militare. \nSottostava al Luogotenente generale, a sua volta poi generale di divisione, quindi il \"Lieutenant G\u00e9n\u00e9ral des arm\u00e9es\" (generale di corpo d'armata).\nIl distintivo del Mar\u00e9chal de camp aveva due stelle, una in pi\u00f9 del colonnello maggiore. Il rango fu ripristinato con la Restaurazione e la Monarchia di Luglio.\nIl massimo grado militare dell'Ancien r\u00e9gime era invece il maresciallo di Francia, sopravvissuto fino all'et\u00e0 contemporanea, anche se solo come distinzione o dignit\u00e0.\nDalla tradizione dell'esercito Francese i \"marescialli di campo\", gli ultimi ma i primi - dalla base al vertice della gerarchia - degli ufficiali, nei ranghi erano essenziale - primo collegamento tra la truppa, i sottoufficiali e le pi\u00f9 alte gerarchie.-\nIn un tempo in cui le nomine a \"generale\" era devolute per casata, dopo la rivoluzione francese - si affianc\u00f2 al dogma che l'esercito dovesse essere guidato da discendenti della casate nobiliari, quello egualitario per cui anche i formati in accademie militari potevano sicuramente aspirare a tale titolo.-\nNella tradizione militare prussiana che nel \"feldmaresciallo\" o \" ... \"grande feldmaresciallo\"\", ne estremizz\u00f2 l'onorificenza di cui pi\u00f9 dell'esercito francese e dello o stesso Napoleone, che ne \u00e8 esempio e ne fece ampio uso, conosceva - del pari - si il \"maresciallo di campo\", ma anche il \"maresciallo\" in vero \"...nominato sul campo\", e cio\u00e8 colui che per merito dimostrato \"sul campo\" appunto (al di l\u00e0 dei titoli accademici e/o nobiliari), era superiore al colonnello e/o al generale in carica, e che per ci\u00f2 meritava l'onorificenza di essere da \"maresciallo di campo ... sul campo nominato \"a\" generale.\nGiappone.\nFino al termine della seconda guerra mondiale anche il Giappone conferiva il titolo onorario di feldmaresciallo (\u5143\u5e25 \"gensui\") a generali e ammiragli vittoriosi. Essi, comunque, mantenevano il loro grado.\nItalia.\nIn Italia il grado equivalente (maresciallo d'Italia), massimo rango degli ufficiali generali, fu utilizzato solo nel ventennio fascista ed ebbe valore onorifico. Creato da Mussolini nel 1924 per Cadorna e Diaz, fu poi attribuito ad altri sette generali fino al 1938, data in cui venne istituito anche il titolo di Primo maresciallo dell'Impero, riservato solo al Re e al Duce e successivamente durante il secondo conflitto mondiale altri quattro generali vennero insigniti del titolo di maresciallo d'Italia.\nRegno delle Due Sicilie.\nNel Real Esercito del Regno delle Due Sicilie fra i gradi degli ufficiali generali, esistette il grado di maresciallo di campo (comandante di divisione); il grado era superiore al grado di Brigadiere e inferiore al grado di Tenente generale. Il distintivo di grado era costituito da due spalline con ricamo dorato con corona e un giglio in oro.\nPaesi di lingua tedesca.\nSebbene l'espressione \"maresciallo di campo\" equivalga letteralmente al tedesco \"Feldmarschall\", in Austria e Germania quest'ultimo termine ha portata pi\u00f9 ampia rispetto al corrispondente francese \"mar\u00e9chal de camp\". Il grado che pi\u00f9 vi si avvicina \u00e8 il \"Feldmarschallleutnant\", ma ne esistevano di superiori.\nRegno Unito.\nNel Regno Unito il \"Field Marshal\" \u00e8 il pi\u00f9 alto grado militare, direttamente superiore al generale. Arthur Wellesley, I duca di Wellington, fu feldmaresciallo di dodici eserciti. I suoi bastoni da maresciallo sono tutti in esposizione al Wellington Museum di Londra.\nSpagna.\nIl grado di \"mariscal de campo\" fu utilizzato nell'esercito spagnolo all'epoca della colonizzazione delle Americhe.\nStati Uniti.\nL'esercito degli Stati Uniti non ha mai posseduto il grado di feldmaresciallo. Al suo posto usa due gradi di generale: il \"General of the Army\" (oggi a cinque stelle) e il \"General of the Armies\" (a sei).\nAttualmente nessuno ricopre quest'ultimo rango. Esso fu ideato nel 1919 per il generale John Pershing, in riconoscimento dei suoi meriti da comandante del corpo di spedizione statunitense. Il generale MacArthur fu invece feldmaresciallo dell'esercito delle Filippine, ricoprendo gradi diversi in quello degli Stati Uniti.\nNel dicembre 1944 il rango di \"General of the Army\", temporaneamente cessato nel 1888, fu reintrodotto nella sua versione moderna, e il generale Marshall divenne il primo militare dell'esercito statunitense di terra a ricevere la quinta stella (seguiva per\u00f2 l'ammiraglio della marina William Leahy, promosso il giorno prima). Poich\u00e9 Leahy aveva caldeggiato la promozione di tutti i membri degli Stati Maggiori Riuniti, mentre Marshall l'aveva avversata, un opinionista insinu\u00f2 scherzosamente che quest'ultimo non gradisse l'idea di diventare feldmaresciallo: non stava bene chiamare il Capo di Stato Maggiore \"Marshall Marshall\" (\"maresciallo Maresciallo\")."}
{"id": "1590842", "revid": "287204", "url": "https://it.wikipedia.org/wiki?curid=1590842", "title": "TecDAX", "text": "Il TecDAX \u00e8 un indice di borsa tedesco con le 30 societ\u00e0 pi\u00f9 grandi del settore tecnologico.\nIndice.\nLa seguente tabella riassume la struttura dell'indice al 22 giugno 2020."}
{"id": "1590858", "revid": "1543377", "url": "https://it.wikipedia.org/wiki?curid=1590858", "title": "National Board of Review Awards 2000", "text": "La 72\u00aa edizione dei National Board of Review Awards si \u00e8 tenuta il 16 gennaio 2001."}
{"id": "1590859", "revid": "869733", "url": "https://it.wikipedia.org/wiki?curid=1590859", "title": "Film per la TV", "text": ""}
{"id": "1590864", "revid": "599013", "url": "https://it.wikipedia.org/wiki?curid=1590864", "title": "Suore di carit\u00e0 domenicane della Presentazione della Santa Vergine", "text": "Le Suore di Carit\u00e0 Domenicane della Presentazione della Santa Vergine (in latino \"Institutum Sorores Dom. Caritatis a Praesentatione Beatae Mariae Virginis\", in francese \"S\u0153urs de Charit\u00e9 Dominicaines de la Pr\u00e9sentation de la Sainte Vierge de Tours\") sono un istituto religioso femminile di diritto pontificio: i membri di questa congregazione, dette pi\u00f9 semplicemente Domenicane della Presentazione, pospongono al loro nome la sigla O.P.\nStoria.\nLa congregazione sorse dopo la fine del regno di Luigi XIV, periodo travagliato da carestie e sommosse, e durante il periodo di ordine e prosperit\u00e0 del governo di Fleury: venne fondata nel 1696 a Sainville da Marie Poussepin (1653-1744) per il servizio nelle parrocchie (catechesi, istruzione, opere ospedaliere) e Charles-Fran\u00e7ois des Montiers de M\u00e9rinville, vescovo di Chartres, diede il riconoscimento diocesano alle Domenicane della Presentazione il 5 marzo 1738.\nLe suore vennero disperse nel 1793; terminato il periodo rivoluzionario, le religiose superstiti si riunirono a Janville-sur-Juine, allora in diocesi di Versailles, e il 21 novembre 1803 ridiedero inizio all'istituto.\nL'istituto ricevette il decreto di lode da papa Leone XIII il 25 luglio 1885 e le sue costituzioni vennero approvate definitivamente da papa Pio XI il 13 maggio 1928; la congregazione venne aggregata all'Ordine dei Frati Predicatori il 15 dicembre 1959.\nLa fondatrice \u00e8 stata beatificata nella basilica di San Pietro a Roma da papa Giovanni Paolo II il 20 novembre 1994.\nAttivit\u00e0 e diffusione.\nLe Suore Domenicane della Presentazione si dedicano a tutte le opere di misericordia corporale: prestano la loro opera in ospedali, cliniche, lebbrosari, orfanotrofi e asili. Sono attive soprattutto nei paesi in via di sviluppo.\nSono presenti in Europa (Francia, Italia, Regno Unito, Spagna), in Africa (Burkina Faso, Camerun, Ciad, Costa d'Avorio), nelle Americhe (Antille Olandesi, Argentina, Bolivia, Brasile, Cile, Colombia, Cuba, Repubblica Dominicana, Ecuador, Guatemala, Haiti, Honduras, Messico, Nicaragua, Panama, Paraguay, Per\u00f9, Porto Rico, El Salvador, Stati Uniti d'America, Uruguay, Venezuela), in Asia (Corea del Sud, India, Iraq, Palestina); la sede generalizia \u00e8 a Roma.\nAl 31 dicembre 2005, la congregazione contava 2.775 religiose in 389 case."}
{"id": "1590866", "revid": "767487", "url": "https://it.wikipedia.org/wiki?curid=1590866", "title": "Marca (Romania)", "text": "Marca \u00e8 un comune della Romania di 2.772 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: Le\u0219mir, Marca, Marca-Huta, Por\u021b,e \u0218umal."}
{"id": "1590868", "revid": "767487", "url": "https://it.wikipedia.org/wiki?curid=1590868", "title": "M\u0103eri\u0219te", "text": "M\u0103eri\u0219te \u00e8 un comune della Romania di 3.225 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 6 villaggi: Cri\u0219telec, Doh, Giurtelecu \u0218imleului, M\u0103eri\u0219te, M\u0103l\u0103dia, Uileacu \u0218imleului."}
{"id": "1590869", "revid": "287204", "url": "https://it.wikipedia.org/wiki?curid=1590869", "title": "Maeriste", "text": ""}
{"id": "1590872", "revid": "767487", "url": "https://it.wikipedia.org/wiki?curid=1590872", "title": "Mese\u0219enii de Jos", "text": "Mese\u0219enii de Jos \u00e8 un comune della Romania di 3.130 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 4 villaggi: Aghire\u0219, Fetindia, Mese\u0219enii de Jos, Mese\u0219enii de Sus."}
{"id": "1590873", "revid": "287204", "url": "https://it.wikipedia.org/wiki?curid=1590873", "title": "Mesesenii de Jos", "text": ""}
{"id": "1590878", "revid": "729019", "url": "https://it.wikipedia.org/wiki?curid=1590878", "title": "Sindrome di Ellis-van Creveld", "text": "La sindrome di Ellis-van Creveld o displasia condro-ectodermica \u00e8 un insieme di sintomi e segni caratterizzanti una malformazione congenita dell'individuo.\nEpidemiologia.\nColpisce prevalentemente i maschi della popolazione americana degli Amish che abitano nella Pennsylvania, precisamente nella contea di Lancaster, perch\u00e9 sono rimasti riproduttivamente isolati dagli altri americani. L'allele che causa la malattia venne introdotto da una coppia di immigrati nel 1744 e quindi trasmesso per endogamia di generazione in generazione (effetto fondatore). Inoltre il caso volle che i portatori di Ellis-van Creveld avessero pi\u00f9 figli della media degli Amish, aumentando cos\u00ec la frequenza dell'allele per deriva genetica. Attualmente i casi di questa sindrome sono pi\u00f9 numerosi nella contea di Lancaster che nel resto del mondo.\nSintomatologia.\nI sintomi e i segni clinici presentano cardiopatia congenita, coartazione aortica, micromelia, polidattilia postassiale, iperplasia gengivale, bassa statura, valgismo delle ginocchia.\nEziologia.\nLa causa \u00e8 da riscontrare in un'anomalia di un gene (ECV o EVC2) mappati entrambi in 4p16 (cromosoma 4). La funzione della proteina relativa viene bloccata da questa anomalia.\nEsami.\nL'ECG mostra le anomalie cardiache.\nTerapia.\nIl trattamento mira a curare i vari segni clinici, se gli esami mostrano una qualche cardiopatia congenita l'uso del trattamento chirurgico correttivo diventa necessario, oltre alle varie operazioni in particolare per il valgismo delle ginocchia utile \u00e8 l'osteotomia o l'epifisiodesi mediale."}
{"id": "1590879", "revid": "767487", "url": "https://it.wikipedia.org/wiki?curid=1590879", "title": "Mir\u0219id", "text": "Mir\u0219id \u00e8 un comune della Romania di 2.242 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 4 villaggi: Firmini\u0219, Mir\u0219id, Moigrad-Porolissum, Popeni.\nIl primo documento che nomina Mir\u0219id risale al 1219, tuttavia le origini della localit\u00e0 sono molto pi\u00f9 antiche. Sul territorio di Mir\u0219id esisteva infatti l'antico insediamento militare Romano di \"Porolissum\" che, nel 200, sotto il regno di Settimio Severo, divenne una citt\u00e0 a tutti gli effetti. Questo permise a \"Porolissum\" di diventare un importante centro economico, sociale e militare, tanto che per diverso tempo fu la capitale della \"Dacia Porolissensis\".\nAncora oggi sono visibili le rovine della citt\u00e0 romana, che costituiscono una interessante attrattiva turristica: in particolare sono ben visibili i resti di un tempio, di due anfiteatri e diverse torri e tratti di mura."}
{"id": "1590880", "revid": "22643", "url": "https://it.wikipedia.org/wiki?curid=1590880", "title": "K\u00e1roly Simonyi", "text": ""}
{"id": "1590881", "revid": "287204", "url": "https://it.wikipedia.org/wiki?curid=1590881", "title": "Mirsid", "text": ""}
{"id": "1590882", "revid": "801854", "url": "https://it.wikipedia.org/wiki?curid=1590882", "title": "R.d.", "text": ""}
{"id": "1590883", "revid": "767487", "url": "https://it.wikipedia.org/wiki?curid=1590883", "title": "N\u0103pradea", "text": "N\u0103pradea \u00e8 un comune della Romania di 2.934 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 5 villaggi: Cheud, N\u0103pradea, Some\u0219-Gurusl\u0103u, Trani\u0219, V\u0103durele."}
{"id": "1590884", "revid": "287204", "url": "https://it.wikipedia.org/wiki?curid=1590884", "title": "Napradea", "text": ""}
{"id": "1590886", "revid": "110157", "url": "https://it.wikipedia.org/wiki?curid=1590886", "title": "Chiesa di San Nazario (Lugano)", "text": "La chiesa di San Nazario \u00e8 un edificio religioso che si trova a \"Dino\", frazione di Lugano, in Canton Ticino.\nStoria.\nLa costruzione viene citata per la prima volta in documenti storici che risalgono al 1146, anche se venne pi\u00f9 volte rimaneggiata nel corso del tempo. Il campanile probabilmente risale all'XI secolo.\nDescrizione.\nLa chiesa si presenta con una pianta ad unica navata coperta da una volta a botte e da una cupola. Lungo la navata si sono conservati dei frammenti di affreschi risalenti al XII secolo."}
{"id": "1590887", "revid": "1652635", "url": "https://it.wikipedia.org/wiki?curid=1590887", "title": "Vela ai Giochi della VII Olimpiade", "text": "Le competizioni di vela ai Giochi della VII Olimpiade si sono svolte dal 7 luglio al 4 settembre 1920 a Ostenda.\nSi sono svolti 14 eventi dei 16 in programma, di cui solo 1 con pi\u00f9 di tre equipaggi partecipanti e hanno visto la partecipazione di 24 equipaggi, 101 velisti (di cui una donna) rappresentanti 6 nazioni."}
{"id": "1590888", "revid": "1543377", "url": "https://it.wikipedia.org/wiki?curid=1590888", "title": "Vela ai Giochi della V Olimpiade", "text": "Le competizioni di vela ai Giochi della V Olimpiade si sono svolte dal 20 al 22 luglio 1912 presso il \"Regio Yacht Club Svedese\" a Nyn\u00e4shamn.\nIl programma prevedeva 4 eventi misti."}
{"id": "1590890", "revid": "72396", "url": "https://it.wikipedia.org/wiki?curid=1590890", "title": "Vela ai Giochi della IV Olimpiade", "text": "Le competizioni di vela ai Giochi della IV Olimpiade si sono svolte dal 27 al 29 luglio 1908 presso Ryde, Isola di Wight.\nIl programma prevedeva 4 eventi misti, con 64 partecipanti (63 uomini e 1 donna) da 5 nazioni."}
{"id": "1590891", "revid": "1305772", "url": "https://it.wikipedia.org/wiki?curid=1590891", "title": "Hilo", "text": ""}
{"id": "1590893", "revid": "767487", "url": "https://it.wikipedia.org/wiki?curid=1590893", "title": "Pericei", "text": "Pericei (in ungherese \"Szil\u00e1gyperecsen\") \u00e8 un comune della Romania di 3.979 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 4 villaggi: B\u0103d\u0103cin, Pericei, Periceiu Mic, Sici.\nSecondo alcune fonti, Pericei avrebbe dato i natali al filologo e vescovo greco-cattolico Ioan Alexi (1801-1863); tale indicazione rimane peraltro dubbia, in quanto altre fonti indicano il suo luogo di nascita nel villaggio di M\u0103l\u0103dia, oggi parte del comune di M\u0103eri\u0219te. \u00c8 accertato invece che vi nacque il politico Iuliu Maniu. "}
{"id": "1590894", "revid": "37401", "url": "https://it.wikipedia.org/wiki?curid=1590894", "title": "Thema (disambigua)", "text": ""}
{"id": "1590895", "revid": "2091899", "url": "https://it.wikipedia.org/wiki?curid=1590895", "title": "Giorgio Calabrese (medico)", "text": "Biografia.\nMedico nutrizionista, si \u00e8 laureato in Medicina nel 1977 all'Universit\u00e0 degli Studi di Catania. Subito dopo si \u00e8 trasferito ad Asti, dove viveva uno zio. Si \u00e8 specializzato in Scienza dell'alimentazione nel 1987 all'Universit\u00e0 degli Studi di Pavia. Dal 2017, \u00e8 docente di Dietologia umana e Dietoterapia presso il Dipartimento di Medicina e Farmacia della Scuola di Specializzazione in Chirurgia delle \"Molinette\" di Torino e della Facolt\u00e0 di Tecnologie Alimentari per la Ristorazione collettiva del polo universitario di Asti (dell'Universit\u00e0 degli Studi di Torino) e dell'Universit\u00e0 del Piemonte Orientale.\n\u00c8 presidente della sezione \"sicurezza alimentare\" del Comitato Nazionale Sicurezza Alimentare (CNSA) del Ministero della Salute, organo consultivo governativo, dal 27 aprile 2015.\nGi\u00e0 membro (fino all'estate 2008) dell'Autorit\u00e0 europea per la sicurezza alimentare in rappresentanza del governo italiano, nonch\u00e9 componente di diverse commissioni scientifiche presso il Ministero delle politiche agricole alimentari e forestali e presso il Ministero della Salute, fa anche parte dell'European Commission of Health dell'Unione europea e della Fondazione Italia USA.\n\u00c8 stato vicepresidente dell'Istituto Nazionale di Ricerca per gli Alimenti e la Nutrizione, organo del Ministero delle politiche agricole alimentari e forestali dove ora ricopre il ruolo di presidente del COSNALA (Comitato Nazionale Sicurezza Alimenti di Origine Animale) dell'ISMEA appartenente al MIPAAF.\nDal 2016, \u00e8 presidente del Dipartimento Ricerca della Fondazione Einaudi di Roma.\n\u00c8 stato altres\u00ec presidente nazionale dell'ONAV (Organizzazione Nazionale Assaggiatori di Vino) dall'ottobre 2009 al settembre 2014.\nNel ruolo di divulgatore scientifico e di giornalista pubblicista, la sua notoriet\u00e0 \u00e8 dovuta anche, oltre che alle pubblicazioni e collaborazioni con quotidiani e riviste, alla partecipazione come dietologo e nutrizionista in molte popolari trasmissioni televisive della Rai, tra queste \"Lineablu\", \"Porta a Porta\", \"Unomattina\", \"In famiglia\", \"Medicina 33\", \"TG2 Salute\" e \"Siamo Noi\" su TV2000.\nSostiene la necessit\u00e0 dell'uomo di assumere alimenti di origine animale per mantenersi in salute, in contrasto con i sostenitori di una dieta vegana e ha posizioni favorevoli riguardo all'uso dell'olio di palma. \u00c8 stato tra i primi a chiedere le etichette per indicare la storia e la provenienza dei cibi."}
{"id": "1590896", "revid": "767487", "url": "https://it.wikipedia.org/wiki?curid=1590896", "title": "Plopi\u0219", "text": "Plopi\u0219 \u00e8 un comune della Romania di 2.585 abitanti, ubicato nel distretto di S\u0103laj, nella regione storica della Transilvania. \nIl comune \u00e8 formato dall'unione di 3 villaggi: F\u0103getu, Iaz, Plopi\u0219."}
{"id": "1590897", "revid": "287204", "url": "https://it.wikipedia.org/wiki?curid=1590897", "title": "Plopis", "text": ""}
{"id": "1590900", "revid": "287204", "url": "https://it.wikipedia.org/wiki?curid=1590900", "title": "Lotus Excel", "text": "La Excel \u00e8 un'autovettura prodotta dalla Lotus Cars tra il 1982 ed il 1992.\nIl contesto.\nAll'inizio degli anni ottanta la casa inglese decise di ristilizzare la Eclat, a sua volta evoluzione con una pi\u00f9 tradizionale coda fastback della Sport Estate Elite.\nDella progenitrice \"Eclat\", la \"Excel\" conserv\u00f2 la parte anteriore della carrozzeria (che rimaneva totalmente in vetroresina), l'abitabilit\u00e0 2 posti pi\u00f9 2 e l'intera meccanica, incluso il noto 4 cilindri in linea bialbero 16 valvole di 2174cm\u00b3 alimentato da 2 carburatori Dell'Orto.\nLe maggiori modifiche riguardavano la coda (ridisegnata) e la linea di cintura (piatta anzich\u00e9 a cuneo).\nNella gamma Lotus alla \"Excel\" spettava il ruolo di coup\u00e9 2+2 dall'aspetto classico, anche se, come su tutti i modelli della Casa, l'abitabilit\u00e0 interna risultava penalizzata dall'imponente tunnel longitudinale tra i sedili imposto dal telaio a traliccio centrale.\nGli interni, disegnati con la consulenza di Giorgetto Giugiaro, erano un'evoluzione di quelli della \"Eclat\".\nGrazie ai 160cv erogati dal bialbero di 2,2 litri e al peso contenuto in rapporto alle dimensioni esterne (1135kg), la \"Excel\" sfiorava i 210km/h, conservando un comportamento stradale marcatamente sportivo (grazie alle sospensioni a 4 ruote indipendenti con quadrilateri deformabili) e sicuro (grazie anche ai 4 freni a disco autoventilati). \nLa trazione, naturalmente, era posteriore, mentre il propulsore era anteriore longitudinale.\nCome d'abitudine su autovetture inglesi di piccola serie la maggior parte della componentistica proveniva da altri costruttori, soprattutto Toyota (che forniva anche il cambio manuale a 5 marce) e British Leyland.\nNel 1985, su alcuni mercati, venne proposta anche una versione \"SE\" con allestimento sportivo e motore potenziato (grazie ad un aumento del rapporto di compressione da 9,4:1 a 10.9:1) a 180cv.\nNel 1988 la \"Excel\" sub\u00ec un lieve restyling, che coinvolse alcuni elementi esterni (paraurti, gruppi ottici, cerchi, specchietti) e interni (sedili, plancia).\nLa produzione cess\u00f2 nel 1992. Ne sono stati assemblati 2.159 esemplari."}
{"id": "1590905", "revid": "339392", "url": "https://it.wikipedia.org/wiki?curid=1590905", "title": "Regione di Malta Xlokk", "text": ""}
{"id": "1590910", "revid": "28592", "url": "https://it.wikipedia.org/wiki?curid=1590910", "title": "Unione tipografico-editrice torinese", "text": ""}
{"id": "1590911", "revid": "158286", "url": "https://it.wikipedia.org/wiki?curid=1590911", "title": "S.Lattes &amp; C", "text": ""}
{"id": "1590915", "revid": "1442080", "url": "https://it.wikipedia.org/wiki?curid=1590915", "title": "Lea Massari", "text": "Biografia.\nNata a Roma, nel quartiere di Monteverde Vecchio, figlia di un ingegnere romano, e di origini anche umbre da parte materna, durante l'infanzia Lea Massari ha vissuto in Spagna, Francia e Svizzera. Tornata a Roma, si iscrive all'universit\u00e0 e frequenta i corsi di architettura nei primi anni cinquanta. Lavora intanto come indossatrice e collabora con lo scenografo e costumista Piero Gherardi, amico di famiglia, che l'avvicina presto al mondo del cinema. Dai tratti aristocratici e raffinati, sottolineati dallo sguardo felino e dalla voce roca, sul set del film \"Proibito\" (1954), ove lavora anche Gherardi, viene notata dal regista Mario Monicelli, che la convince ad interpretare una appassionata ragazza sarda affiancandola ai protagonisti Amedeo Nazzari e Mel Ferrer. Il ruolo di ragazza dolce e innamorata si ripete con \"I sogni nel cassetto\" (1957) di Renato Castellani, ove viene doppiata da Adriana Asti. In occasione del suo esordio sul grande schermo, all'et\u00e0 di 21 anni assume un nome d'arte in memoria del fidanzato Leo con cui avrebbe dovuto sposarsi, ma che mor\u00ec a causa di un tragico incidente pochi giorni prima delle nozze.\nNegli anni sessanta partecipa a molte produzioni italiane e francesi, rivestendo ruoli sempre pi\u00f9 impegnativi e, per lo pi\u00f9, di donna borghese. Inizia a ottenere notoriet\u00e0 internazionale accanto a Gabriele Ferzetti e Monica Vitti nel film \"L'avventura\" (1960) di Michelangelo Antonioni, nel quale interpreta il ruolo forse pi\u00f9 iconico della prima fase della sua carriera, quello di una giovane donna sognatrice che scompare improvvisamente. Nello stesso periodo \u00e8 nel cast di altre importanti pellicole: \"La giornata balorda\" (1960) di Mauro Bolognini, \"Il colosso di Rodi\" (1960) di Sergio Leone, al fianco di Rory Calhoun, e soprattutto \"Una vita difficile\" (1961) di Dino Risi, accanto ad Alberto Sordi e Franco Fabrizi. Sia pure non accreditata, si fa notare in \"Le quattro giornate di Napoli\" di Nanni Loy (1962), tratto da un soggetto di Vasco Pratolini, cui segue una partecipazione in un'altra pellicola di tema bellico, \"La citt\u00e0 prigioniera\" (1962) di Joseph Anthony, con David Niven, Ben Gazzara e Martin Balsam. In quel periodo riceve uno speciale premio David di Donatello per la sua interpretazione in \"I sogni muoiono all'alba\" (1961) di Mario Craveri ed Enrico Gras, tratto da un testo teatrale di Indro Montanelli. Nel 1963 viene proposta per il ruolo della moglie di Marcello Mastroianni in \"8\u00bd\" di Federico Fellini, poi assegnato ad Anouk Aim\u00e9e; sembra che durante il provino per quella parte il regista non si convinse a causa di un inadeguato trucco curato da Gherardi. Nello stesso anno recita con Francisco Rabal in \"I cavalieri della vendetta\" di Carlos Saura.\nSin dai primi anni della carriera viene spesso affiancata a noti attori francesi, come Jean Sorel nel citato film di Bolognini del 1960, Alain Delon in \"Il ribelle di Algeri\" (1964) di Alain Cavalier e \"La prima notte di quiete\" (1972) di Valerio Zurlini (per il quale ottiene il primo dei suoi due Nastri d'argento), Maurice Ronet in \"Il giardino delle delizie\" (1967), film di esordio di Silvano Agosti e che viene pesantemente censurato in Italia, Jean-Louis Trintignant in \"La corsa della lepre attraverso i campi\" (1972) di Ren\u00e9 Cl\u00e9ment, Yves Montand in \"Un battito d'ali dopo la strage\" (1973) di Pierre Granier-Deferre, Philippe Leroy in \"La linea del fiume\" (1976) di Aldo Scavarda e Jean-Paul Belmondo in \"Chi dice donna dice donna\" (1976) di Tonino Cervi. Nel 1970 affianca Michel Piccoli e Romy Schneider nel controverso \"L'amante\", il primo successo del regista Claude Sautet, per il quale l'attrice romana ottiene il premio Louis-Delluc; torner\u00e0 a lavorare con Piccoli nel 1979 con \"Foto ricordo\" di Pierre Barouh.\nMolto apprezzata soprattutto in Francia, dopo aver affrontato lo scabroso tema dell'incesto in \"Soffio al cuore\" (1971) di Louis Malle, ove interpreta probabilmente il ruolo pi\u00f9 importante della maturit\u00e0 e che pure le coster\u00e0 in Italia una clamorosa denuncia per corruzione di minorenne, chiusa con una piena assoluzione, nel 1973 riceve una \u00c9toile de Cristal come migliore attrice straniera. Nel 1969 aveva recitato anche con G\u00e9rard Blain e il debuttante Teo Teocoli nella pellicola \"Paolo e Francesca\" di Gianni Vernuccio, uscita due anni dopo. Dopo aver partecipato a \"Questo impossibile oggetto\" (1973) di John Frankenheimer, al fianco di Alan Bates e Dominique Sanda, e \"Allonsanf\u00e0n\" (1974) di Paolo e Vittorio Taviani, accanto a Marcello Mastroianni, nel 1975 viene chiamata a partecipare quale giurata al Festival di Cannes. Nel 1977, insieme a Riccardo Cucciolla, prende parte al film \"Antonio Gramsci - I giorni del carcere\" di Lino Del Fra, che vince il Pardo d'oro al Festival di Locarno. Nel 1979 riceve il suo secondo Nastro d'argento per il ruolo di Luisa Levi in \"Cristo si \u00e8 fermato a Eboli\" (1978) di Francesco Rosi, ove recita accanto a Gian Maria Volont\u00e9, che la stessa attrice ha giudicato il migliore collega con cui abbia mai lavorato. \nLa Massari ha lavorato con successo anche in teatro, tra cui in \"Due sull'altalena\" (1960) di William Gibson, con la regia di Arnoldo Fo\u00e0, e per la televisione, come in \"Capitan Fracassa\" (1958), \"I promessi sposi\" (1967), nel ruolo della Monaca di Monza, \"I fratelli Karamazov\" (1969) e \"Quaderno proibito\" (1980); particolarmente apprezzata dal pubblico e dalla critica fu la sua interpretazione nell\"'Anna Karenina\" (1974) di Sandro Bolchi, pi\u00f9 volte replicata dalla RAI. La sua ultima apparizione sul piccolo schermo risale a \"Una donna spezzata\" (1988) di Marco Leto, tratto dal romanzo di Simone de Beauvoir e sceneggiato dalla stessa Massari.\nAppassionata di caccia sin da giovane su esempio e spinta del padre, a partire dai primi anni ottanta ha diradato la sua attivit\u00e0 artistica. \u00c8 apparsa ancora nel film \"Segreti segreti\" (1985) di Giuseppe Bertolucci (ove interpreta il sofferto ruolo della madre suicida di Lina Sastri), per dedicarsi con decisione a campagne ecologiste e animaliste. Attrice notoriamente poco incline al divismo, schiva e riservata, e spesso costretta a vivere e lavorare all'estero anche in ragione del lavoro del marito, si ritira definitivamente a vita privata nel 1990, all'et\u00e0 di 57 anni. In seguito appare raramente in pubblico e concede poche interviste, rifiutando anche vari inviti a tornare sul set, come quello ricevuto da Ferzan \u00d6zpetek, che nel 2005 l'avrebbe voluta in \"Cuore sacro\", in un ruolo poi assegnato a Lisa Gastoni. Il suo ultimo film, che ebbe scarso successo, \u00e8 \"Viaggio d'amore\" (1990) di Ottavio Fabbri, tratto da un soggetto di Tonino Guerra, ove recita accanto a Omar Sharif. Dopo il ritiro dalle scene si \u00e8 trasferita in Sardegna con il marito (sposato nel 1963 e da cui ha divorziato nel 2004) Carlo Bianchini, ex comandante pilota di Alitalia. A seguito di una crisi finanziaria, nel 1994 mise all'asta la sua importante collezione di gioielli antichi.\nOltre alle sue campagne per la difesa degli animali e contro la vivisezione, che l'hanno portata anche a sostenere vari canili, ben nota \u00e8 la sua passione per la chitarra e per la musica brasiliana.\nProsa televisiva.\nAnna Karenina, regia di Sandro Bolchi 1974"}
{"id": "1590916", "revid": "120507135", "url": "https://it.wikipedia.org/wiki?curid=1590916", "title": "Porta Pertusa", "text": "Porta Pertusa \u00e8 una delle porte che si aprivano nelle Mura leonine di Roma.\n\u00c8 strutturata su tre aperture: due accessi secondari posti ai lati del portale principale, contornato da un maestoso bugnato. Attualmente \u00e8 murata, e si trova su viale Vaticano, vicino alla via omonima, in corrispondenza del torrione di San Giovanni (restaurato da papa Giovanni XXIII che vi risiedette negli ultimi tempi del suo pontificato) che costituisce il baluardo sud-occidentale delle originali mura leonine.\nL'epoca di edificazione, come anche per la porta Cavalleggeri, \u00e8 alquanto controversa. Come l'altra, sembra dover risalire al tempo del rientro dei papi dalla cattivit\u00e0 avignonese, quindi verso la fine del XIV secolo, quando i pontefici, di ritorno a Roma da Avignone con un consistente seguito, fissarono definitivamente la loro dimora in Vaticano (abbandonando la precedente residenza del Laterano) e le tre aperture delle mura leonine si rivelarono insufficienti a soddisfare le esigenze del conseguente incremento demografico ed edilizio. Venne aperta forando le mura originarie, da cui il nome, e sembra dovesse servire solo per un utilizzo da parte della Curia e non per il traffico cittadino. Stefano Piale, basandosi sul fatto che non ne esistono menzioni precedenti all'umanista Flavio Biondo, ritiene che fu aperta dall'antipapa Giovanni XXIII, facendola quindi risalire al primo quarto del XV secolo. Di contro, potrebbe invece esserci un riferimento in un documento del 1279.\nPraticamente nessuna citazione fa riferimento alla posterula situata poco oltre la porta, della quale esiste una sola testimonianza che la definisce \u201cporta Palatii\u201d.\nIl restauro pi\u00f9 consistente, insieme a quello dell'intero tratto occidentale di mura, sembra si possa far risalire a papa Pio IV, nel 1565, che per\u00f2 non vide la fine dei lavori, sebbene presso la porta sia stata apposta, in memoria, una lapide con lo stemma dalla sua casata, i Medici.\nFu probabilmente chiusa e riaperta in varie occasioni, di una sola delle quali per\u00f2 si ha notizia, poich\u00e9 un documento del 1655 riferisce che fu aperta per l'arrivo a Roma della regina Cristina di Svezia."}
{"id": "1590917", "revid": "810736", "url": "https://it.wikipedia.org/wiki?curid=1590917", "title": "Jon Frum", "text": "Jon Frum (noto anche come John Frum o John From) \u00e8 la figura centrale di un culto del cargo diffuso sull'isola di Tanna, nello stato oceaniano di Vanuatu.\nStoria.\nTale movimento religioso sorse tra gli anni trenta e quaranta del Novecento, quando Vanuatu era un condominio anglo-francese con il nome di \"Nuove Ebridi\". Le circostanze della nascita di tale culto sono poco note. Non \u00e8 chiaro se esso sia sorto spontaneamente tra gli abitanti di Tanna o sia stato creato ad opera di un singolo predicatore.\nLa stessa figura di Jon Frum risulta essere avvolta nel mistero. \u00c8 noto come tale culto cominci\u00f2 a svilupparsi con l'arrivo di circa 300.000 soldati statunitensi nelle Nuove Ebridi, incaricati di difendere l'arcipelago da una possibile invasione giapponese. Jon Frum \u00e8 infatti descritto come un soldato americano della seconda guerra mondiale, a volte ritenuto un uomo di colore, a volte un bianco.\nNon si hanno per\u00f2 notizie storiche circa l'esistenza di un militare americano chiamato Jon (o, pi\u00f9 correttamente, John) Frum. Del resto, il cognome Frum \u00e8 molto raro nel mondo anglofono, per cui si ritiene esso possa essere la corruzione di cognomi come \"Frumm\", \"Frumme\" o \"Fromme\", piuttosto comuni tra le famiglie tedesche ed ebraiche.\nSecondo un'altra interpretazione, tale nome deriverebbe da una corruzione dell'espressione \"John from America\" (letteralmente, \"John dall'America\"), che gli isolani possono aver sentito usare dalle truppe statunitensi di stanza sull'isola durante la guerra. A sostegno di tale ipotesi vi \u00e8 il fatto che in un'altra zona dell'isola si \u00e8 diffuso un culto analogo intitolato a un fantomatico \"Tom Navy\".\nSi ritiene inoltre che la figura di Jon Frum possa essere stata notevolmente influenzata da una divinit\u00e0-vulcano adorata localmente.\nCaratteristiche.\nGli isolani furono notevolmente impressionati dalla disciplina, dal senso di appartenenza e dall'abbondanza di risorse dell'esercito americano. Una certa impressione dovette forse esercitare anche il fatto che, nelle file delle truppe statunitensi, militavano pure soldati di colore. Ci\u00f2 port\u00f2 allo sviluppo della figura di Jon Frum che, secondo i fedeli, dovrebbe portare loro serenit\u00e0 e prosperit\u00e0 (anche in forma materiale, attraverso l'invio dei beni della societ\u00e0 occidentale, come tipico dei culti del cargo). I seguaci di Jon Frum, in particolare, costruirono strisce segnaletiche e una torre di controllo nella speranza che arrivassero degli aerei a portare loro i cosiddetti \"cargo\".\nNel 1957 l'allora leader del movimento, Nakomaha, cre\u00f2 l'\"Esercito di Tanna\", un'organizzazione non violenta che organizzava parate di stampo militare, durante le quali i partecipanti sfilavano con i visi dipinti con i colori rituali, magliette bianche con la scritta \"T-A USA\" (\"Tanna USA Army\") e con finti fucili fatti di bamb\u00f9. Tale parata viene ancora celebrata il 15 febbraio di ogni anno (il \"John Frum Day\"). La data del 15 febbraio \u00e8 ritenuta particolarmente importante dai seguaci, visto che si ritiene che Jon Frum ritorner\u00e0 sull'isola proprio in quel giorno (l'anno non \u00e8 tuttavia noto). Il simbolo religioso pi\u00f9 diffuso tra i fedeli \u00e8 una croce di colore rosso.\nUn movimento simile, sviluppatosi sempre a Vanuatu, \u00e8 il cosiddetto \"Movimento del Principe Filippo\", che ha al suo centro la figura del Principe Filippo, defunto marito della Regina Elisabetta II. Tale movimento sorse in seguito alla visita di Filippo nell'arcipelago: i suoi seguaci ritengono che Filippo sia a capo delle spedizioni di \"cargo\"."}
{"id": "1590918", "revid": "466539", "url": "https://it.wikipedia.org/wiki?curid=1590918", "title": "Max Abegglen", "text": "Carriera.\nNazionale.\nCon 34 reti in 68 partite ha detenuto il record di reti nella , dapprima da solo e poi condiviso con Kubilay T\u00fcrky\u0131lmaz, fino al 29 maggio 2008 quando Alexander Frei li ha superati entrambi. Sempre con la Nazionale ha conquistato da capocannoniere la medaglia d'argento al torneo olimpico di calcio 1924, disputatosi a Parigi. Fond\u00f2 in giovent\u00f9 lo FC Xamax, che nel 1970 si fuse con lo FC Cantonal Neuch\u00e2tel dando vita al Neuch\u00e2tel Xamax."}
{"id": "1590919", "revid": "775372", "url": "https://it.wikipedia.org/wiki?curid=1590919", "title": "Malta Maestrale", "text": "Malta Maestrale (in maltese: Malta Majjistral) era una delle 3 regioni di Malta previste dal \"Local council Act\" del 30 giugno 1993. Era anche chiamata \"Regione Nordoccidentale\" (in inglese \"North Western Region\"). \u00c8 stata abolita a seguito del Act No. XVI del 2009, che ha portato a una nuova suddivisione regionale.\nRaccoglieva 29 consigli locali della parte settentrionale dell'isola di Malta, divisi in tre distretti, il Distretto Settentrionale, il Distretto Occidentale e il Distretto del Porto Settentrionale, aventi solo fini statistici.\nEra la regione pi\u00f9 grande di Malta con un'estensione di oltre la met\u00e0 del territorio nazionale, nonch\u00e9 la pi\u00f9 popolata. Essa conteneva la localit\u00e0 maltese con il maggior numero di abitanti: Birchircara.\nIl nome della regione faceva riferimento alla posizione nordoccidentale del territorio nell'isola: \"Majjistral\" infatti in maltese significa maestrale."}
{"id": "1590921", "revid": "6923", "url": "https://it.wikipedia.org/wiki?curid=1590921", "title": "Luigi Bertrando", "text": "Biografia.\nImparentato con Vincenzo Ferrer, il 26 agosto del 1544 si fece domenicano nel convento di Santo Domingo della sua citt\u00e0: venne ordinato sacerdote nel 1547 dall'arcivescovo Tom\u00e1s de Villanueva e l'anno successivo venne assegnato al convento di Llombai, dove ricopr\u00ec l'ufficio di Maestro dei novizi.\nFu in relazione epistolare con Teresa d'\u00c1vila, di cui incoraggi\u00f2 il progetto di riforma dell'ordine carmelitano.\nNel 1562 part\u00ec come missionario per le Americhe: si dedic\u00f2 all'evangelizzazione degli indigeni delle isole caraibiche e della colonia spagnola di Nuova Granata (l'attuale Colombia), godendo fama di grande predicatore ed operatore di miracoli.\nRientr\u00f2 in patria nel 1569, continuando a dedicarsi alle missioni interne. Fu tra i pi\u00f9 fidati consiglieri e collaboratori del vescovo di Valencia Juan de Ribera.\nIl culto.\nVenne proclamato beato da papa Paolo V il 19 luglio del 1608 e papa Clemente X lo canonizz\u00f2 il 12 aprile 1671. Papa Alessandro VIII lo ha dichiarato patrono della Colombia.\nMemoria liturgica il 9 ottobre.\nIconografia.\nIn arte \u00e8 spesso raffigurato con l'abito del suo ordine e nell'atto di benedire una coppa da cui fuoriesce un serpente (secondo la tradizione, avrebbero tentato di avvelenarlo ma ne sarebbe uscito indenne): celebri le sue immagini dipinte da Francisco de Zurbar\u00e1n e Giovanni Battista Piazzetta."}
{"id": "1590922", "revid": "307923", "url": "https://it.wikipedia.org/wiki?curid=1590922", "title": "Distretto Sudorientale", "text": ""}
{"id": "1590923", "revid": "289247", "url": "https://it.wikipedia.org/wiki?curid=1590923", "title": "San Luigi Beltr\u00e1n", "text": ""}
{"id": "1590926", "revid": "339392", "url": "https://it.wikipedia.org/wiki?curid=1590926", "title": "Regione di Malta Majjistral", "text": ""}
{"id": "1590927", "revid": "1543377", "url": "https://it.wikipedia.org/wiki?curid=1590927", "title": "Dzer\u017einskij (Russia)", "text": "Dzer\u017einskij (anche traslitterata come \"Dzerzhinskij\" o \"Dzerzhinsky\") \u00e8 una cittadina della Russia europea centrale, compresa nell'oblast' di Mosca e situata sulle sponde del fiume Moscova.\nLa storia della citt\u00e0 \u00e8 legata a quella del \"monastero di Nikolo-Ugre\u0161skij\", voluto da Dmitrij Donskoj per celebrare la vittoria contro mongoli e tatari nella battaglia di Kulikovo del 1380. Nel 1920, subito dopo l'ascesa al potere dei comunisti, il monastero venne ridestinato dapprima a orfanotrofio, successivamente trasformato in una comune di lavoro da \"Feliks Dzer\u017einskij\"; a qualche anno dopo risale la fondazione di un insediamento operaio nei dintorni dell'ex monastero, che mantenne il nome di Dzer\u017einskij, che ricevette nel 1938 lo \"status\" di \"insediamento di tipo urbano\" (\"pos\u00eblok gorodskogo tipa\") e, nel 1981, lo \"status\" di citt\u00e0.\nDzer\u017einskij \u00e8 principalmente un centro industriale (chimico, costruzioni) ed \u00e8 sede di una centrale di cogenerazione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1590929", "revid": "599013", "url": "https://it.wikipedia.org/wiki?curid=1590929", "title": "Feliks Edmundovi\u010d Dzer\u017einskij", "text": ""}
{"id": "1590931", "revid": "767487", "url": "https://it.wikipedia.org/wiki?curid=1590931", "title": "Il dottor Dolittle 2", "text": "Il dottor Dolittle 2 (\"Dr. Dolittle 2\") \u00e8 un film del 2001 diretto da Steve Carr.\nLa pellicola \u00e8 il seguito di \"Il dottor Dolittle\" del 1998, sempre con protagonista Eddie Murphy.\nTrama.\nDopo la scoperta delle sue capacit\u00e0, il dottor John Dolittle \u00e8 diventato famoso in tutto il mondo, e il suo cane Lucky gli fissa ogni appuntamento. La sera del compleanno di sua figlia Charisse, ha una discussione con quest'ultima poich\u00e9 ha rimandato i festeggiamenti in famiglia per un appuntamento.\nDurante la cena il dottor Dolittle spesso interloquisce con un procione ed un opossum, che lo convincono a presentarsi nella foresta per parlare con il loro capo: Don Castoro. La mattina seguente, durante il colloquio con gli animali, il dottor Dolittle scopre che la foresta sta venendo abbattuta dalla ditta di legname Potter, e cos\u00ec John cerca di trovare un modo per salvarla. Attraverso il suo amico zoologo Eugene, scopre che in quella foresta abita una femmina della rara sottospecie del grizzly della California, ma essendo l'unico esemplare non ci sono possibilit\u00e0 di sopravvivenza della sottospecie, comunque si sa inoltre che vi \u00e8 un maschio della stessa sottospecie, cresciuto per\u00f2 in un circo. John e sua moglie Lisa si recano in tribunale per ottenere l'ingiunzione per il mantenimento della sottospecie, che viene concessa, ma se l'orso dovesse mettere una sola zampa fuori dalla foresta, verrebbe revocata.\nQuando il dottor Dolittle incontra Archie (l'orso in questione) si rende conto che non sar\u00e0 facile quanto credeva. Inoltre quando i due incontrano Ava (l'orsa in questione), quest'ultima non \u00e8 interessata ad Archie, sia perch\u00e9 quest'ultimo si dimostra un orso del tutto inetto (non sa nuotare, non si vuole sporcare, non intende andare in letargo), sia perch\u00e9 gi\u00e0 impegnata con Sonny, un orso kodiak, nonostante il loro rapporto non sia dovuto ad un reciproco interesse. Il dottor Dolittle cerca di allenare Archie, ottenendo solo scarsi risultati. Una sera John cerca di riconquistare sua moglie, dopo averla trascurata a causa dell'orso, attraverso la loro canzone di matrimonio, ma vengono interrotti dagli animali. La mattina seguente Archie prova a conquistare Ava con la stessa canzone, ma riesce solo a fare una pessima figura. Tentando di far capire ad Archie cosa significa essere in una brutta situazione, John inizia a ricoprirlo di scherno, e l'orso reagisce scaraventandolo in una pozza di fango con una zampata, azione che lo fa sentire finalmente \"Orso\". Dopo questo, Archie si reca da Ava portandole un pesce, e i due vanno a farsi una passeggiata insieme, ma proprio quando Ava comincia ad interessarsi a lui, arriva Sonny e lei se ne va con lui, poich\u00e9 nonostante ci\u00f2 che prova per Archie, lui \u00e8 un orso di citt\u00e0. Frattanto John sta discutendo con Potter, disposto a risparmiare 10 acri di foresta, ma viene chiamato da Archie, che dice di sapere come conquistare Ava, e quindi John respinge l'offerta. La mattina seguente Archie si reca sul picco di una montagna, per provare a prendere un alveare annidato su un tronco in bilico, ove molti orsi hanno perso la vita nel tentativo. Nonostante tutti gli ordinino di tornare indietro, lui prosegue, intenzionato a dimostrare a Ava quello che prova per lei, non potendo competere con Sonny. Archie riesce nell'impresa, ma poco dopo viene colpito da una freccetta narcotizzante.\nSuccessivamente si scopre che Archie era entrato in un fast food e aveva saccheggiato il frigorifero. Quel pomeriggio John va nella foresta e scopre avere un testimone dell'accaduto: un furetto. Purtroppo per\u00f2, durante l'inchiesta in tribunale, viene respinta la richiesta di una seconda opportunit\u00e0. Quando John va a trovare Archie lo informa che verr\u00e0 consegnato ad un circo in Messico, ma lui, ora che ha conosciuto la vera felicit\u00e0, non vuole tornare alla vita precedente. Sopraggiunge per\u00f2 Charisse, che si scopre poter anch'essa parlare con gli animali; con questo nuovo vantaggio, John e Charisse invitano gli animali di tutto il mondo a scioperare. Cos\u00ec Potter decide di giungere ad un accordo, confessando di aver drogato Archie, che torna nella foresta insieme ad Ava. La primavera seguente, si scopre che Archie ed Ava hanno avuto due orsacchiotti, e quindi la sottospecie \u00e8 salva.\nCuriosit\u00e0.\nDopo questo sequel sono stati fatti altri tre episodi, ma n\u00e9 Eddie Murphy n\u00e9 Raven-Symon\u00e9 hanno aderito. L'attenzione, dunque, si \u00e8 spostata da John Dolittle alla figlia minore Maya, interpretata sempre da Kyla Pratt, che diventer\u00e0 la nuova protagonista. Perso il protagonista i film si sono trasformati da cinematografici a home video. Dal quarto episodio in poi, inoltre, il cast perde anche Kristen Wilson, che ha interpretato Lisa Dolittle, sostituita dall'attrice Karen Holness."}
{"id": "1590933", "revid": "174925", "url": "https://it.wikipedia.org/wiki?curid=1590933", "title": "Pimandro", "text": ""}
{"id": "1590934", "revid": "57342", "url": "https://it.wikipedia.org/wiki?curid=1590934", "title": "Anna Maria Massetani", "text": ""}
{"id": "1590935", "revid": "107785280", "url": "https://it.wikipedia.org/wiki?curid=1590935", "title": "Porta Santo Spirito", "text": "Porta Santo Spirito \u00e8 una delle porte che si aprono nelle Mura leonine di Roma. Si trova alle spalle dell'omonimo ospedale, sull'attuale via dei Penitenzieri, quasi all'incrocio con piazza della Rovere.\n\u00c8 tra le pi\u00f9 antiche porte del muro che circonda il Vaticano, essendo infatti contemporanea all'edificazione della cerchia muraria di papa Leone IV, intorno all'850.\nBench\u00e9 fosse l'unico collegamento diretto tra la Basilica di San Pietro e la zona di Trastevere (attraverso la porta Settimiana), e bench\u00e9 fosse l'accesso alla via Aurelia \u2018'nova'\u2019, fu aperta inizialmente come passaggio secondario. \nStoria.\nIl suo nome originario era \"posterula Saxonum\" (posterula dei Sassoni). Gi\u00e0 nel 727, infatti, il re Ine (o Ina) del Wessex, dopo aver abdicato si trasfer\u00ec a Roma, dove fond\u00f2 una \"schola Saxonum\" (il cui scopo era di fornire una preparazione e un'istruzione cattolica al clero e ai nobili inglesi), con annessa chiesa e cimitero. La presenza sassone in quella zona \u00e8 attestata fino alla fine del XII secolo, quando il re Giovanni Senzaterra don\u00f2 il complesso della \"schola\" per l'edificazione della chiesa di Santa Maria in Saxia (divenuta poi Santo Spirito in Sassia) e dell'ospedale tuttora esistente, di cui gi\u00e0 nel 794 era stata iniziata la fondazione. Con l'occasione papa Innocenzo III volle aggiornare anche il nome della porta, che da allora divenne di Santo Spirito. \nLa struttura sub\u00ec ovviamente vari restauri e ampliamenti. Fu probabilmente notevole quello operato all'inizio del XV secolo forse da papa Gregorio XII, visto che in una testimonianza del 1409 viene chiamata \u201cPorta Nuova\u201d. All'inizio del secolo successivo papa Alessandro VI ritocc\u00f2 sensibilmente, tra le altre, anche questa porta e la muraglia circostante, e infine, una quarantina d'anni dopo, anche papa Paolo III oper\u00f2 i suoi interventi servendosi della consulenza e dell'opera di ingegneri come Michelangelo e Antonio da Sangallo il Giovane. La rinnovata paura di incursioni da parte di pirati saraceni, nonch\u00e9 le nuove tecniche poliorcetiche che prevedevano ormai l'uso massiccio di artiglierie, indussero infatti Paolo III ad interventi di ammodernamento delle mura che avessero anche serie caratteristiche difensive.\nIl disaccordo tra i due artisti \u00e8 ben noto; in proposito sembra che i lavori sulla porta furono eseguiti su un bellissimo progetto del Sangallo, ed il Buonarroti (che li complet\u00f2 dopo la morte del collega, ma in modo frettoloso e approssimativo) pare abbia fatto qualche intervento di tipo disfattista (non potendola demolire) sia per rovinare l'opera dell'antagonista, sia per rifarsi delle feroci critiche che gli venivano rivolte per il progetto di Porta Pia.\nAttualmente la porta ha in effetti un aspetto incompiuto (soprattutto nella parte superiore), con le sue nicchie vuote e quasi nascosta dall'imponenza del vicino bastione del Sangallo. E d'altra parte, a distanza di un secolo aveva praticamente esaurito la sua funzione, come la vicina porta Settimiana, trovandosi all'interno della pi\u00f9 vasta cerchia delle mura gianicolensi, e non si ritenne di doverla pi\u00f9 completare."}
{"id": "1590937", "revid": "6923", "url": "https://it.wikipedia.org/wiki?curid=1590937", "title": "Movimento del Principe Filippo", "text": "Il movimento del Principe Filippo \u00e8 un culto del cargo diffuso tra i membri della trib\u00f9 Yaohnanen, nella parte meridionale dell'isola di Tanna, nello stato oceanico di Vanuatu il quale considerava il defunto Principe Filippo, Duca di Edimburgo e consorte della regina Elisabetta II, un essere divino.\nCaratteristiche.\nI seguaci ritengono che il principe Filippo, gi\u00e0 consorte della regina Elisabetta II del Regno Unito, sia stato il figlio bianco di uno spirito delle montagne, di cui parlavano le loro antiche leggende. Egli sarebbe anche il fratello di Jon Frum.\nLa figura di Filippo si sovrappose quindi a quella del figlio di tale divinit\u00e0 locale, il quale, secondo le tradizioni locali, avrebbe viaggiato oltremare e avrebbe sposato una donna di grande potere. Tali convinzioni vennero rafforzate dal fatto che gli isolani ebbero modo di vedere il grande rispetto che gli ufficiali britannici di stanza sull'isola osservavano verso la regina Elisabetta: ci\u00f2 li port\u00f2 a concludere che Filippo fosse il figlio della divinit\u00e0 di cui parlavano le loro antiche leggende.\nOrigini e sviluppo.\nNon risulta noto con precisione il momento in cui tale culto si svilupp\u00f2. Con tutta probabilit\u00e0, esso ebbe origine tra gli anni Cinquanta e Sessanta del Novecento.\nQuel che \u00e8 certo \u00e8 che esso venne notevolmente rafforzato dalla visita di Filippo ed Elisabetta a Vanuatu nel 1974. Al tempo, Filippo non era consapevole del fatto di essere considerato una divinit\u00e0 dagli isolani. Tale particolare gli venne reso noto da John Champion, l'allora \"Resident Commissioner\" britannico a Vanuatu tra il 1975 e il 1978 (al tempo, infatti, Vanuatu era un codominio anglo-francese con il nome di \"Nuove Ebridi\"). Champion consigli\u00f2 a Filippo di inviare un suo ritratto: fu cos\u00ec che il principe decise di inviare una fotografia autografata. Gli isolani ringraziarono inviando a loro volta un \"nal-nal\", una mazza tradizionale per l'uccisione del maiale. Altre due fotografie vennero spedite successivamente (l'ultima risale al 2000). Tutte e tre le fotografie sono attualmente conservate dal capo del Movimento, Jack Naiva.\nIl 27 settembre 2007 cinque isolani di Tanna visitarono il Regno Unito. Durante la loro permanenza, essi incontrarono il principe Filippo al quale, con la domanda: \u00abLa papaia \u00e8 matura o no?\u00bb chiesero quando egli avrebbe fatto ritorno sull'isola, come previsto dalle profezie. A tale domanda Filippo rispose: \u00abChe la papaia sia matura o meno, riferisci al capo Kawia che ora fa freddo, ma quando far\u00e0 caldo invier\u00f2 un messaggio\u00bb facendo capire loro che i tempi non erano ancora maturi. Il viaggio dei cinque isolani alla scoperta dell'Inghilterra \u00e8 stato oggetto del documentario \"Selvaggio a chi?\" (titolo originale \"Meet The Natives\") prodotto dall'emittente inglese Channel 4 ed andato in onda su Rai 5 nel luglio 2012."}
{"id": "1590938", "revid": "1305772", "url": "https://it.wikipedia.org/wiki?curid=1590938", "title": "Massari", "text": ""}
{"id": "1590940", "revid": "767487", "url": "https://it.wikipedia.org/wiki?curid=1590940", "title": "Il genio (film 1998)", "text": "Il genio (\"Holy Man\") \u00e8 un film del 1998 diretto da Stephen Herek con protagonista Eddie Murphy.\nCostato circa 60 milioni di dollari, il film ne ha incassati appena ."}
{"id": "1590943", "revid": "438678", "url": "https://it.wikipedia.org/wiki?curid=1590943", "title": "Life (film 1999)", "text": "Life \u00e8 un film del 1999 diretto da Ted Demme e interpretato dal duo comico Eddie Murphy-Martin Lawrence.\nTrama.\nHarlem, New York, 1932. Ray Gibson \u00e8 un truffatore dilettante e sfortunato; Claude Banks \u00e8 un cassiere al verde. Banks e Gibson si incontrano nel locale di Spanky, un gangster con cui entrambi hanno debiti. Spanky fa capire a Gibson che non ha intenzione di aspettare oltre il pagamento e fa immergere Banks nell'acqua gelata per lo stesso motivo. Gibson decide di far assaggiare a Spanky un whisky speciale del Mississippi e propone a Spanky di diventare suo socio per salvare se stesso e Banks. Spanky accetta, a condizione che i due si mettano in viaggio verso il Mississippi per andare a prendere un carico di liquore.\nCos\u00ec i due partono e raggiungono la piccola cittadina dove un uomo chiamato \"lo Smilzo\" vende loro il whisky. Gibson decide poi di entrare in un locale della zona e tenta la fortuna al poker, ma viene imbrogliato da un anziano nero di nome Wiston Hancock e perde tutto, compreso l'orologio d'argento, unico ricordo del padre. Banks invece si fa sedurre da una cameriera-prostituta e anche lui si ritrova al verde. Cos\u00ec i due si ritrovano senza un soldo e decidono di tentare di tornare a casa.\nNel frattempo Wiston Hancock incontra Warren Pike, lo sceriffo bianco della citt\u00e0 che lo insulta e gli intima di andarsene. Hancock risponde estraendo una coltello nascosto nel bastone ferendo Pike alla guancia. Lo sceriffo uccide allora Hancock e lo deruba di tutta la refurtiva che aveva addosso, compreso l'orologio d'argento di Gibson.\nMentre Gibson e Banks camminano, raccontandosi quello che \u00e8 successo all'interno del locale, scoprono il cadavere di Hancock e capiscono che \u00e8 morto; ma prima che riescano a fuggire vengono trovati da un gruppo di contadini e portati dallo sceriffo Pike, che capisce che quella \u00e8 una buona occasione per nascondere l'omicidio che lui ha commesso. Cos\u00ec finge di rassicurare i due, che si convincono che tutto andr\u00e0 bene.\nInvece al processo riescono a evitare la pena capitale ma vengono comunque condannati all'ergastolo da scontare in un penitenziario dello stato del Mississippi, e negli anni la loro amicizia decade per vecchi rancori, bugie e diverbi sempre pi\u00f9 frequenti portati dalla tristezza del carcere.\nPer 65 anni in carcere, vedono morire tutti i loro compagni di cella e ogni tentativo di fuga finisce invano ogni volta. All'et\u00e0 di 60 anni vengono trasferiti nella tenuta del sovraintendente del penitenziario e l\u00ec ritrovano lo sceriffo che doveva prendere il posto del sovraintendente. Dalla cicatrice sul volto dello sceriffo, Banks capisce che si tratta dello stesso che anni prima li aveva incastrati per l'omicidio del signor Hancock. Gibson si accorge allora che l'uomo ha l'orologio del padre, che quando aveva frugato nelle tasche del defunto imbroglione, non aveva trovato. Gibson si impossessa quindi del fucile da caccia dello sceriffo e, mentre lui e Banks discutono su chi deve ucciderlo, lo sceriffo tira fuori una pistola con l'intento di sparare ai due detenuti. Il sovraintendente in carica per\u00f2 lo uccide in tempo, avendo capito che in realt\u00e0 lo sceriffo era una persona disonesta. Alla polizia dir\u00e0 invece che si era trattato di un incidente di caccia. Decide perci\u00f2 di farli uscire di prigione, ma poco prima di dare l'ordine di scarcerazione, muore.\nTornano in carcere, dove ormai novantenni non rinunciano all'idea di fuggire e, inscenando la loro morte durante un incendio, riescono finalmente ad evadere e ad andare a vedere una partita di baseball allo stadio."}
{"id": "1590944", "revid": "107187", "url": "https://it.wikipedia.org/wiki?curid=1590944", "title": "Gnocco", "text": ""}
{"id": "1590951", "revid": "1305772", "url": "https://it.wikipedia.org/wiki?curid=1590951", "title": "Baptism", "text": "Baptism \u00e8 il settimo album in studio del cantante statunitense Lenny Kravitz, pubblicato il 18 maggio 2004 dalla Virgin Records."}
{"id": "1590952", "revid": "339392", "url": "https://it.wikipedia.org/wiki?curid=1590952", "title": "It's time for a love revolution", "text": ""}
{"id": "1590954", "revid": "767487", "url": "https://it.wikipedia.org/wiki?curid=1590954", "title": "Midnattsol", "text": "I Midnattsol sono un gruppo folk metal tedesco formatosi nel 2002.\nDebuttano nel 2005 con l'album \"Where Twilight Dwells\"\nStoria dei Midnattsol.\nLa cantante, Carmen Elise Espan\u00e6s, di origini norvegesi \u00e8 sorella della cantante dei Leaves' Eyes, Liv Kristine.\nAlla band vengono attribuite caratteristiche provenienti da diversi generi musicali, come Gothic metal e Melodic metal.\nLa band \u00e8 formata da 6 elementi, due donne e quattro uomini."}
{"id": "1590958", "revid": "33751", "url": "https://it.wikipedia.org/wiki?curid=1590958", "title": "Prima Lega 2004-2005 (Bahrein)", "text": "Il campionato bahreinita di calcio 2004-2005 \u00e8 stata la quarantanovesima edizione del torneo. Vide la vittoria del Bahrain Riffa Club.\nAvvenimenti.\nLa Bahrain Premier League venne vinta dal Bahrain Riffa Club, mentre l'Al-Hala retrocesse in seconda divisione. La seconda divisione venne vinta dal Setra, che conquist\u00f2 la promozione. Manama, penultima classificata in Premier League, e Malikiya, seconda della seconda divisione, si affrontarono in uno spareggio promozione-retrocessione, in cui il Malikiya conquist\u00f2 la promozione nella massima divisione."}
{"id": "1590959", "revid": "287204", "url": "https://it.wikipedia.org/wiki?curid=1590959", "title": "Bring It On (Lenny Kravitz)", "text": "Bring It On \u00e8 una canzone di Lenny Kravitz, pubblicata per il download digitale il 25 ottobre 2007 ed in seguito inserita nell'album del cantante \"It's Time for a Love Revolution\", uscito nel 2008."}
{"id": "1590963", "revid": "28592", "url": "https://it.wikipedia.org/wiki?curid=1590963", "title": "Agronomi", "text": ""}
{"id": "1590975", "revid": "339392", "url": "https://it.wikipedia.org/wiki?curid=1590975", "title": "Trofim Lysenko", "text": ""}
{"id": "1590977", "revid": "339392", "url": "https://it.wikipedia.org/wiki?curid=1590977", "title": "Tamtam", "text": ""}
{"id": "1590980", "revid": "1543377", "url": "https://it.wikipedia.org/wiki?curid=1590980", "title": "Body Language (Kylie Minogue)", "text": "Body Language \u00e8 il nono album della cantante pop australiana Kylie Minogue. \u00c8 un album con suoni pi\u00f9 sofisticati e pacati, rispetto al precedente \"Fever\".\nDescrizione.\n\u00c8 stato definito come album \"Lounge\" con ampi riferimenti R&amp;B, in cui Kylie toglie i panni della cantante futuristica per far posto a quella della diva sofisticata con chiari riferimenti a Brigitte Bardot. La cantante ha dichiarato di aver pensato a Brigitte Bardot come un ottimo miscuglio di classe e rock and roll, indicandola come una delle pi\u00f9 famose pinup della storia.\nLa cantante per quanto riguarda la musica, si \u00e8 ispirata a grandi nomi della musica americana come Prince, Human League per fondere il suo stile elettro-pop con elementi hip hop. \n\"Beat Per Minute\" \u00e8 stata omessa dal progetto Body Language, ma \u00e8 stata rinominata \"BPM\" e inclusa successivamente come B-Side del singolo del 2004 \"I Believe In You\". Un'ulteriore traccia omessa \u00e8 la versione di \"Chocolate\" contenente una parte Rap. Non \u00e8 stata inclusa perch\u00e9 alla cantante non piaceva.\nPer \"Body Language\" fu offerto alla Minogue un'ulteriore brano, dal titolo \"Toxic\", ma la cantante rifiut\u00f2 e il brano fu in seguito assegnato a Britney Spears, che lo pubblic\u00f2 come secondo singolo del suo quarto album \"In the Zone\". \"Toxic\" \u00e8 diventato il secondo singolo di maggior successo della Spears, nonch\u00e9 una delle sue canzoni pi\u00f9 conosciute.\nTracce.\nMoney Can't Buy Live (EP).\nUn EP limitato contenente tre tracce tratte dal concerto esclusivo \"Money Can't Buy\", \u00e8 stato pubblicato nei negozi americani Target. Il disco \u00e8 stato pubblicato il 10 febbraio 2004 ed \u00e8 stato venduto gratuitamente con l'acquisto dell'album."}
{"id": "1590981", "revid": "599013", "url": "https://it.wikipedia.org/wiki?curid=1590981", "title": "Shaun Bartlett", "text": "Carriera.\nClub.\nBartlett inizi\u00f2 la sua carriera calcistica nella squadra della sua citt\u00e0 natale, il Cape Town Spurs, dopodich\u00e9 si trasfer\u00ec negli Stati Uniti d'America, dove gioc\u00f2 nella Major League Soccer coi Colorado Rapids ed i New York MetroStars. Nel 1998 Bartlett abbandon\u00f2 il campionato americano, senza lasciare tracce, e fu ceduto al , dapprima in prestito e poi in via definitiva. Nel 2000 l'attaccante and\u00f2 in prestito al Charlton Athletic, per poi essere riscattato completamente nel 2001 per 2 milioni di sterline. Dopo sei stagioni trascorse in Inghilterra, nel 2006 Bartlett \u00e8 ritornato in patria, dove ha militato nel campionato sudafricano di calcio con la maglia dei Kaizer Chiefs, poi con quella dei Bloemfontein Celtic, dando l'addio al calcio giocato nel 2009.\nNazionale.\nBartlett \u00e8 attualmente il secondo giocatore con pi\u00f9 presenze e il miglior marcatore di tutti i tempi della Nazionale di calcio del Sudafrica (28 reti in 74 presenze, preceduto da Benni McCarthy quanto a reti e da Aaron Mokoena quanto a presenze). Con la Nazionale sudafricana ha partecipato alla Coppa d'Africa nel 1996 (ottenendo la vittoria finale), nel 2000 e nel 2002; inoltre ha preso parte al , in cui segn\u00f2 due reti nella partita contro l'Arabia Saudita, terminata 2-2."}
{"id": "1590984", "revid": "1728", "url": "https://it.wikipedia.org/wiki?curid=1590984", "title": "Camillo Bozzolo", "text": "Biografia.\nNato a Milano da una famiglia nobile, studi\u00f2 medicina all'Universit\u00e0 di Pavia laureandosi nel 1868, avendo per maestri figure illustri della medicina italiana dell'epoca quali Salvatore Tommasi (1813-1888), Luigi Porta (1804-1875), Antonio Quaglino (1817-1894), Eusebio Oehl (1827-1903), ed Arnaldo Cantani.\nUn anno dopo inizi\u00f2 la carriera medica presso l'Ospedale Maggiore di Milano come assistente di \"anatomia patologica\", e inizi\u00f2 a frequentare il \"Laboratorio di Patologia Generale Sperimentale\" di Giulio Bizzozero a Pavia. Due anni dopo abbandon\u00f2 la professione medico-ospedaliera per seguire le sue ricerche in Austria e in Germania come allievo del patologo Johann Ritter von Oppolzer, del patologo boemo Karl Rokitansky, del patologo tedesco Ludwig Traube, ma soprattutto del patologo e antropologo Rudolf Virchow.\nNel 1871 fece ritorno in Italia e riprese il suo posto all'Ospedale Maggiore di Milano affiancando il primario Achille Visconti, e continuando la sua collaborazione con Bizozzero, il quale si trasfer\u00ec a Torino dove aveva vinto la cattedra di Anatomia Patologica ed invit\u00f2 Bozzolo a seguirlo. Durante il suo soggiorno torinese Bozzolo, oltre a proseguire il suo apprendistato al fianco di Bizozzero, divenne allievo del celebre studioso di medicina clinica Carlo Leopoldo Rovira, tuttavia, nel 1873, alla morte del rettore Giuseppe Timermans, patrono di Bizozzero e Bozzolo, quest'ultimo rimase senza cattedra e dovette fare ritorno a Milano dove prosegu\u00ec la sua attivit\u00e0 di assistente fino al 1876.\nQuando Carlo Leopoldo Rovida divenne titolare della cattedra di Clinica a Torino, nomin\u00f2 Bozzolo suo assistente, diventando suo supplente durante i lunghi periodi di malattia di Rovida. Nel 1878 Bozzolo vinse il concorso per la cattedra di Patologia Generale all'Universit\u00e0 di Genova, ma vi rinunzi\u00f2 per organizzare il primo corso in Italia di \"Clinica Medica Propedeutica\".\nQuando Luigi Concato divenne titolare di Clinica Medica e mor\u00ec quasi subito dopo, nel 1882, Bozzolo vinse la cattedra di professore ordinario. Nella clinica da lui diretta ebbe come collaboratori l'allora neolaureato patologo Ferdinando Micheli. Dal 1900 al 1902 divenne Presidente dell'Accademia di Medicina, attivit\u00e0 alla quale affianc\u00f2 la carica di assessore all'Igiene e di Consigliere comunale di Torino, cariche che ricopr\u00ec dal 1905 al 1915. Il 26 gennaio 1910 venne nominato senatore.\nMor\u00ec nel 1920 a Casalzuigno, nella Villa Della Porta Bozzolo che aveva acquistato anni prima, e venne sepolto nel cimitero comunale locale.\nLa figlia Marianna (1881-1968) spos\u00f2 nel 1901 Antonio De Toma (1865-1940), imprenditore valsesiano del marmo artificiale attivo in tutta Europa; la loro figlia primogenita, Annina, fu poetessa (le opere sono raccolte in volume nel 2006).\nIl Comune di Torino gli ha intitolato una piazza nel quartiere Nizza-Millefonti.\nAttivit\u00e0 scientifica.\nBozzolo, oltre ad essere fondatore della \"Scuola ematologica torinese\", \u00e8 stato un attento studioso del mieloma multiplo, anche denominato \"malattia di Kahler-Bozzolo\". In collaborazione con Edoardo Perroncito fu lo scopritore della cosiddetta \"malattia del minatore del San Gottardo\" o \"anemia del minatore\", scoprendo che l'ancylostomum duodenale (un verme nematode) fosse la causa di questa grave malattia diffusasi tra i minatori che lavoravano per la costruzione della galleria ferroviaria del San Gottardo.\nFra le sue varie ricerche fu il suo studio sulla polmonite da diplococco, asserendo che le lesioni in altri organi interni causate da questa patologia avevano anch'esse origine dal batterio della polmonite."}
{"id": "1590985", "revid": "287204", "url": "https://it.wikipedia.org/wiki?curid=1590985", "title": "Bahraini King's Cup 2005", "text": "La Bahraini King's Cup 2005 \u00e8 stata la terza edizione della coppa nazionale del Bahrain, in seguito alla proclamazione del regno; la cinquantaseiesima in totale.\nIl torneo si \u00e8 disputato dal 17 maggio al 20 giugno 2005. La formula consisteva in tre turni eliminatori (ottavi, quarti, semifinali) e finale in partita unica ed eliminazione diretta. Il torneo \u00e8 stato vinto per la ventiseiesima volta dal Muharraq, che ha battuto l'Al-Shabab per 1-0 dopo i tempi supplementari."}
{"id": "1590987", "revid": "88740", "url": "https://it.wikipedia.org/wiki?curid=1590987", "title": "Culto di Johnson", "text": "Il cosiddetto culto di Johnson era un movimento diffusosi nel 1964 sull'isola di Nuova Hannover, attualmente parte della Papua Nuova Guinea. Erroneamente ritenuto un culto del cargo, tale movimento fu, pi\u00f9 correttamente, di natura politica.\nOrigini.\nDopo essere stata una colonia divisa tra tedeschi e britannici, la Papua Nuova Guinea (allora divisa in due diversi territori, rispettivamente noti come \"Papua\" e \"Nuova Guinea\") fu amministrata dall'Australia. Dopo una temporanea occupazione da parte giapponese durante la seconda guerra mondiale, le autorit\u00e0 australiane ne ripresero il controllo in vista della futura indipendenza sostenuta dalle Nazioni Unite.\nNel febbraio del 1964, durante le prime elezioni nei due territori di Papua e Nuova Guinea organizzate dalle autorit\u00e0 australiane, i membri della trib\u00f9 Lavongai dell'isola di Nuova Hannover scelsero di votare per l'allora Presidente degli USA \nLyndon Johnson. Le autorit\u00e0 australiane spiegarono agli isolani che essi, ovviamente, non potevano votare per Johnson e chiesero loro di cambiare il loro voto. Gli isolani, tuttavia, manifestarono il loro scontento affermando che essi non volevano essere pi\u00f9 dominati dagli australiani e che avrebbe preferito che fossero gli americani a dominarli, in modo tale da poter beneficiare del benessere proprio della societ\u00e0 americana. In particolare, gli isolani sostennero che le potenze coloniali che fino ad allora si erano avvicendate sulle isole avevano soltanto sfruttato le risorse locali e raccolto tributi, senza curarsi del benessere degli abitanti. Al contrario gli americani, quando occuparono diverse isole oceaniche durante la seconda guerra mondiale al fine di prevenire una possibile invasione giapponese, dimostrarono di trattare le varie etnie locali tutte allo stesso modo. Oltretutto, diversi abitanti dell'isola di Nuova Hannover che, durante il conflitto, avevano lavorato per le truppe statunitensi su altre isole, conservavano un buon ricordo dell'esercito degli Stati Uniti, che aveva donato loro cibo e vestiti.\nL'amministrazione coloniale australiana, tuttavia, liquid\u00f2 tale movimento ritenendolo un culto del cargo sviluppatosi a causa della povert\u00e0 e della mancanza di istruzione degli isolani.\nIl cosiddetto culto di Johnson pu\u00f2 quindi essere visto come un movimento originato dalla scarsa conoscenza tra culture. Per le autorit\u00e0 australiane, infatti, fu un duro colpo constatare che gli isolani sostenessero di preferire il dominio americano: ci\u00f2, con tutta probabilit\u00e0, non fece altro che inasprire la reazione da parte australiana. D'altro canto, esso fu testimonianza della scarsa conoscenza della cultura dei Lavongai, che consideravano una forma di umiliazione il fatto che gli australiani dicessero loro cosa fare."}
{"id": "1590989", "revid": "287204", "url": "https://it.wikipedia.org/wiki?curid=1590989", "title": "Loie Fuller", "text": ""}
{"id": "1590990", "revid": "124197436", "url": "https://it.wikipedia.org/wiki?curid=1590990", "title": "Sabrina Spellman", "text": "Sabrina Spellman \u00e8 un personaggio immaginario ideato da Nell Scovell e protagonista della serie a fumetti \"Sabrina, vita da strega\" (\"Sabrina, The Teenage Witch\"). \u00c8 figlia di uno stregone e di una donna umana. Dal fumetto sono stati tratti tre film per la TV, una serie televisiva, \"Sabrina, vita da strega\", e diverse serie animate. Nel 2014 il personaggio ha subito un reboot con una nuova serie a fumetti intitolata \"Le terrificanti avventure di Sabrina\" a cui \u00e8 ispirata la serie TV omonima prodotta da Netflix nel 2018.\nStoria editoriale.\nIl personaggio esord\u00ec nel n. 22 della serie a fumetti \"Archie's Mad House\" nel 1962. Era destinata a non apparire pi\u00f9 ma ai lettori piacque e perci\u00f2 fece ritorno qualche numero dopo; fece poi regolari apparizioni nella serie a fumetti \"Archie's Laugh TV-Out\", pubblicata dal 1969 al 1985, per 106 numeri complessivi. Sabrina ha anche avuto un fumetto dedicato, \"Sabrina, The Teenage Witch\", dal 1971 al 1983. Il personaggio compare occasionalmente in altri fumetti dello stesso editore, la Archie Comics, dove fa visita a personaggi come Archie, Betty Cooper, Veronica Lodge, e Jughead Jones.\nGraficamente il personaggio si \u00e8 modificato negli anni risultando, rispetto alle origini, molto diverso, diversamente dagli altri personaggi della serie di Archie, la cui fisionomia \u00e8 rimasta piuttosto fedele nel tempo. Fra gli autori delle storie ci furono Nancy Holder, Diana G. Gallagher e Mel Odom.\nBiografia.\nIn origine, Sabrina \u00e8 stata creata dalle sue due zie, Hilda e Zelda Spellman, da una pozione magica che si \u00e8 rivelata sbagliata. Tuttavia, ci\u00f2 \u00e8 stato successivamente modificato dalla sitcom del 1996, in cui viene spiegato che Sabrina \u00e8 una \"mezza strega\" (sua madre \u00e8 un essere umano normale, o \"mortale\" come li chiamano le streghe, mentre suo padre \u00e8 uno stregone). Vive con Hilda e Zelda (entrambe streghe stesse) nella citt\u00e0 immaginaria di Greendale, che si trova da qualche parte vicino a Riverdale, la casa di Archie Andrews, mentre suo padre \u00e8 via. La serie live action del 1996 ha anche dato a Sabrina e alle sue zie il cognome \"Spellman\". Anche Salem Saberhagen vive con le tre donne come animale domestico di famiglia. Nelle storie a fumetti originali Salem era un tipico gatto che non parlava. La sitcom del 1996 ha introdotto l'idea che Salem fosse uno stregone che \u00e8 stato trasformato in un gatto come punizione per aver tentato di dominare il mondo.\nLa maggior parte delle avventure di Sabrina consistono in Sabrina che cerca di usare i suoi poteri in segreto per aiutare gli altri (le streghe in genere non sono autorizzate a parlare ai mortali delle loro capacit\u00e0 o esistenza) o che affronta le prove quotidiane dell'essere un'adolescente. Un tema ricorrente nelle storie di Sabrina \u00e8 il suo imparare di pi\u00f9 sull'uso corretto dei suoi poteri, tramite le zie o dai viaggi in una dimensione magica che \u00e8 la casa di varie creature magiche/mitologiche, comprese altre streghe. A questa dimensione vengono dati vari nomi; i fumetti della met\u00e0 degli anni 2000 lo chiamano \"Reame magico\", mentre la sitcom live-action lo chiama \"Altro mondo\". Queste avventure contenevano anche momenti in cui Sabrina doveva agire come un supereroe in alcune occasioni.\nIl principale interesse amoroso di Sabrina \u00e8 il suo ragazzo mortale di nome Harvey Kinkle che, come quasi tutti gli altri mortali nel mondo di Sabrina, non sa che la sua ragazza \u00e8 una strega.\nAltri media.\nTelevisione.\nSerie televisive.\nIl primo adattamento del fumetto fu un film TV con l'omonimo titolo nel 1996. Da questo film partir\u00e0 la serie televisiva \"Sabrina, vita da strega\" nello stesso anno. La serie televisiva \"Sabrina, vita da strega\" \u00e8 stata prodotta dal 1996 al 2003, realizzando sette stagioni. Le prime quattro vengono mandate in onda dalla ABC, le ultime tre dalla Warner Bros. Sabrina in ogni occasione viene interpretata da Melissa Joan Hart. Ci sono invece persone differenti ad interpretare il ruolo di Harvey, Hilda e Zelda nella serie TV rispetto al film da cui prende spunto. Marnie Littlefield (il nome della migliore amica di Sabrina nel film), ha un nuovo nome, Jenny Kelley, ma rimane la migliore amica di Sabrina. Sono stati girati altri due film: \"Sabrina - Vacanze romane\" (1998) e \"Sabrina nell'isola delle sirene\" (1999). Tutti e tre i film sono indipendenti dalla serie televisiva.\nNel settembre 2017 esord\u00ec la serie \"Le terrificanti avventure di Sabrina\" (\"Chilling Adventures of Sabrina\"), spin-off della serie televisiva \"Riverdale\". Il progetto, inizialmente sviluppato dalla Warner Bros. Television e dalla Berlanti Productions per la stagione televisiva 2018-2019 della CW, avrebbe mostrato una versione pi\u00f9 cupa e tesa della storia di Sabrina, secondo la linea dell'omonima serie a fumetti (in Italia \"Le terrificanti avventure di Sabrina\"). Il 1\u00ba dicembre 2017 la serie \u00e8 stata acquisita da Netflix, la quale gi\u00e0 distribuisce \"Riverdale\" internazionalmente, ordinando formalmente la produzione di due stagioni da 10 episodi ciascuna. L'episodio pilota sar\u00e0 scritto e diritto da Roberto Aguirre-Sacasa, che sar\u00e0 anche produttore esecutivo insieme a Greg Berlanti, Sarah Schechter, Jon Goldwater e Lee Toland Krieger. Il 5 gennaio 2018 viene annunciato che Kiernan Shipka interpreter\u00e0 Sabrina.. Il 5 febbraio 2018 viene annunciato che Jaz Sinclair interpreter\u00e0 Rosalind Walker, la migliore amica di Sabrina.\nSerie televisive animate.\nIl primo cartone animato, \"Archie e Sabrina\", fedele al fumetto, fu mandato in onda nel 1969 sulla rete televisiva americana CBS. in questa versione Sabrina \u00e8 ancora come era stata originariamente concepita, una ragazza alta e slanciata, con i capelli bianchi e le lentiggini. In seguito riappare protagonista nella propria serie animata del 1971, \"Sabrina the Teenage Witch\".\nNel 1999, a seguito della fortunata serie televisiva live action \"Sabrina, vita da strega\", al personaggio venne dedicata una nuova serie d'animazione, con un ruolo da protagonista, \"Sabrina\", prodotta dalla DIC Entertainment (all'epoca di propriet\u00e0 della Disney) con la sceneggiatura di Josh Stolberg e Sean Abley. Sabrina qui ha solo 12 anni e frequenta la scuola media. Oltre alle zie Hilda e Zelda e Salem, \u00e8 presente anche lo zio Quigley, che non ha poteri ed essendo il pi\u00f9 vecchio \u00e8 anche il pi\u00f9 saggio e cerca sempre di tenere a bada tanto Sabrina quanto le esuberanti zie. La pi\u00f9 cara amica di Sabrina \u00e8 Chloe Flan, una ragazza afro-americana, che \u00e8 l'unica ad essere a conoscenza delle doti magiche di Sabrina. In una puntata, si scopre avere una tremenda paura delle siringhe, che riesce a superare. Nel telefilm la sua migliore amica \u00e8 Jenny Kelley, successivamente Valerie Birkhead e infine Dreama, ma nessuna delle prime due sa dei suoi poteri mentre la terza \u00e8 una strega come lei. Per il resto la serie animata \u00e8 molto simile alle prime quattro stagioni della serie televisiva.\nNel 2003 \u00e8 stato prodotto il prosieguo della serie e del film d'animazione del 2002 tratto da essa, \"Sabrina - Amiche per sempre\", dal titolo \"\" (serie di 26 episodi trasmessi in Italia sul canale Frisbee). In questa serie la migliore amica di Sabrina si chiama Maritza e non \u00e8 al corrente dei suoi poteri, inoltre Sabrina ha una rivale che si chiama Cassandra, la nipote della regina delle streghe Enchantra.\nNel 2013 \u00e8 stata prodotta un'ulteriore serie animata incentrata sul personaggio, \"Sabrina vita da strega\" (\"Sabrina: Secrets of a Teenage Witch\"), realizzata in Computer grafica 3D. In questa serie sono presenti ancora una volta i personaggi storici di Harvey, Salem, le zie Hilda e Zelda ed Enchantra (gi\u00e0 apparsa nella serie animata del 2003), a cui sono stati affiancati nuovi personaggi.\nBiografia del personaggio.\n\u00c8 nata da Edward Spellman, stregone, e Diana, mortale. Suo padre ha almeno 4 sorelle: Vesta, che appare una sola volta nella prima stagione di \"Sabrina, vita da strega\", Hilda e Zelda, le zie che ospitano Sabrina (fino alla quinta stagione della stessa serie televisiva) e Sophia, una strega che vive a Roma identica a Sabrina. Quest'ultima, come ogni membro della famiglia Spellman, ha anche un gemello cattivo; la sua si chiama Katrina. I suoi genitori hanno divorziato quando aveva dieci anni e la sua matrigna si chiama Gail Kippling Spellman, che vive col padre a Parigi e il figlio avuto dal nuovo matrimonio, Donald. Irma invece \u00e8 la matriarca della famiglia Spellman, molto temuta per la potenza dei suoi poteri. Sabrina ha anche molti altri parenti, come il cugino Larry, zia Beulah, la cugina Zsa Zsa e Marigold. La figlia di quest'ultima, Amanda, apparir\u00e0 in molti episodi dando spesso il tormento alla povera Sabrina, anche se avr\u00e0 un ruolo fondamentale per il finale della serie televisiva. Sabrina ha una nonna, morta quand'era piccola, che ha rivisto a sedici anni grazie a un biglietto magico regalatole dalle zie Hilda e Zelda.\nNon si conosce l'esatto anno di nascita di Sabrina Spellman, visto che nelle diverse serie TV ella compie il suo sedicesimo compleanno in anni completamente differenti. Sabrina \u00e8 un personaggio attivo, capace di prendersi in giro e di prendere in giro l'ossessione per le mode, gli approcci difficili con gli adulti e le tipiche contraddizioni degli adolescenti.\nNel corso delle sette stagioni della prima serie televisiva live action si assiste a una vera e propria maturazione della streghetta: all'inizio \u00e8 una giovane adolescente un po' timida e imbranata, ma in seguito, anche grazie alla buona educazione ricevuta dalle zie, riuscir\u00e0 a compiere sempre le scelte giuste, anche quelle che possono cambiare la vita.\nSabrina, in quanto strega, pu\u00f2 far apparire e scomparire oggetti e persone, levitare e muovere gli oggetti con la sola forza della mente, teletrasportarsi e fare molte altre cose semplicemente sfregandosi la guancia e pensando alla magia da compiere.\nNella serie live action \"Sabrina, vita da strega\", il gesto magico \u00e8 stato cambiato con un pi\u00f9 semplice puntare il dito: spesso, prima di farlo, pronuncia anche una formula in rima, soprattutto quando deve fare incantesimi pi\u00f9 specifici, come far nevicare o diventare muta. Quando ha bisogno di trovare un incantesimo per risolvere un problema consulta il libro magico, che le \u00e8 stato regalato dalle zie per il suo sedicesimo compleanno. A volte non basta il dito e cos\u00ec ricorre al laboratorio di sua zia Zelda per creare ad esempio cibi e bibite magiche. Altre volte, nella serie della DIC, la ragazza chiede consiglio a uno spirito che vive in un vaso nella cucina di casa: l'effetto della magia che ne deriva, per\u00f2, non \u00e8 sempre quello che Sabrina voleva, in dipendenza da effetti che Sabrina non aveva tenuto in conto."}
{"id": "1590992", "revid": "729019", "url": "https://it.wikipedia.org/wiki?curid=1590992", "title": "Vincenzo Licciardi", "text": "Capo della famiglia Licciardi di Secondigliano, \u00e8 stato arrestato dalla Squadra Mobile della Questura di Napoli il 7 febbraio 2008 a Pozzuoli in una villa a Cuma, dove si trovava insieme alla moglie. Era tra i 30 ricercati pi\u00f9 pericolosi d'Italia ancora in libert\u00e0 e aveva ricevuto anche un mandato di cattura internazionale. Dopo il suo arresto fu succeduto dal boss Gennaro Cirelli detto Gerry."}
{"id": "1591004", "revid": "2036644", "url": "https://it.wikipedia.org/wiki?curid=1591004", "title": "Super League 2005 (Cina)", "text": "La Chinese Super League 2005 fu la 2\u00aa edizione del campionato di calcio della Cina. La Chinese Super League vide la vittoria finale del Dalian Shide, che si aggiudic\u00f2 l'ottavo titolo della sua storia, tenendo conto della precedente Jia A League.\nClassifica finale.\nLegenda:\n\u00a0\u00a0\u00a0\u00a0\u00a0 Campione di Cina e ammessa alla fase a gironi di AFC Champions League 2006\n\u00a0\u00a0\u00a0\u00a0\u00a0 Ammessa alla fase a gironi della AFC Champions League 2006"}
{"id": "1591008", "revid": "363629", "url": "https://it.wikipedia.org/wiki?curid=1591008", "title": "Cavallo selvaggio", "text": ""}
{"id": "1591010", "revid": "729019", "url": "https://it.wikipedia.org/wiki?curid=1591010", "title": "Battaglia di Ponte Nuovo", "text": "La battaglia di Ponte Nuovo (in corso \"battaglia di Ponte Novu\", in francese \"bataille de Ponte Novo\"), si svolse dall'8 al 9 maggio 1769, ultimo scontro tra gli indipendentisti della Repubblica di Corsica di Pasquale Paoli, aiutati dal padre di Napoleone Bonaparte, Carlo e le armate del re di Francia Luigi XV. Guidati dai granatieri francesi per la strada di Corte, capitale della nazione corsa, questa battaglia sancisce la fine della seconda e ultima fase della guerra in Corsica tra truppe francesi e indipendentisti.\nIl ponte genovese che collega le due rive del Golo a Ponte Nuovo, fu il luogo dove si confrontarono le truppe francesi e quelle paoliste composte dai corsi e dai mercenari prussiani, dopo che le armate francesi avevano rallentato l'avanzata dei corsi a Boccheciampe d'Oletta. Il ponte fu distrutto dai tedeschi in ritirata durante la Seconda guerra mondiale. Tuttora rimane un forte evento simbolico per i corsi e per i nazionalisti. Il 13 giugno 1769 Pasquale Paoli sciolse le milizie rimaste e si imbarc\u00f2 per la Gran Bretagna da Porto Vecchio: l'indipendenza corsa era ufficialmente finita.\nPreambolo.\nDopo la sconfitta subita a Borgo, Luigi XV cambi\u00f2 tattica: tent\u00f2 dapprima, a pi\u00f9 riprese e senza successo, di far assassinare Pasquale Paoli e cerc\u00f2 di corrompere alcuni suoi luogotenenti; poi, al comando del conte di Vaux, invi\u00f2 un corpo di spedizione di 22.000 uomini supportati da numerosi pezzi di artiglieria. Sul versante corso, l'esercito nazionale poteva contare su 15.000 uomini, compresi mercenari prussiani e svizzeri, ma con pochissime armi. Per porre fine al governo corso di Pasquale Paoli, il comando francese decise di spostarsi su Corte attraverso il passaggio di Golo a Ponte Nuovo.\nPreludio.\nIl conte di Vaux decide di coinvolgere 15.000 uomini in questa azione dal 1\u00b0 al 4 maggio 1769. Mentre \u00e8 al comando delle forze principali, al centro, la sua ala destra \u00e8 comandata dal colonnello d'Arcambal e la sua ala sinistra \u00e8 sotto il comando di Marbeuf.\nIl 5 maggio 1769 iniziarono le operazioni con l'occupazione dei comuni di Murato e San Nicolao, rompendo cos\u00ec le difese corse del Nebbio, occupando successivamente Borgo e attraversando il Golu. Il 6 maggio 1769 le truppe francesi presero la Costera.\nCorso della battaglia.\nIl 7 maggio 1769, dopo aver occupato Santo Pietro e Lento, il Conte di Vaux vi stabil\u00ec la sua sede. Successivamente 2.000 uomini delle truppe corse, compresi mercenari prussiani e svizzeri, al comando di Antonio Gentili (futuro governatore militare di Corf\u00f9 sotto il Direttorio), si posizionarono a Ponte Nuovo per bloccare l'avanzata delle truppe francesi.\nL'8 maggio 1769, volendo riprendere Lento ai francesi, Pasquale Paoli decise di attaccare il villaggio da tre lati. Le truppe comandate da Pietro Colle, da Rostino, guidano l'attacco principale verso i comuni di Tenda e di Lento, situati nella valle del Golo dove erano di stanza le truppe del Conte di Vaux. Un primo feroce assalto costrinse le truppe francesi a ripiegare, consentendo alle truppe corse di avanzare. Ma rinforzi francesi provenienti da Lento e Canavaggia respinsero le truppe corse. Successivamente un contrattacco francese costrinse i corsi a ritirarsi, in ordine, sulla sponda destra del ponte, lato Rostino, dove nel frattempo erano gi\u00e0 giunti 1 200 soldati francesi in attesa sulle alture.\nAssaliti da tutte le parti, i Corsi cercarono quindi di tornare disordinatamente sull'altra sponda, contemporaneamente le truppe in ritirata di Pietro Colle furono prese a fucilate dai mercenari prussiani incaricati di difendere il ponte. Assaltate da una parte dai francesi e impedite dall'altra di attraversare il ponte, le truppe corse vengono respinte.\nVoltaire, nell'opera \"Le Pr\u00e9cis du Si\u00e8cle de Louis XV\" (1\u00aa edizione 1768), scrive con ammirazione in occasione di questa lotta:\n\u201cL'arma principale dei corsi era il loro coraggio. Questo coraggio fu cos\u00ec grande che in uno di questi combattimenti, verso un fiume chiamato Golo, costruirono un baluardo dei loro morti per avere il tempo di ricaricarsi alle loro spalle prima di fare una necessaria ritirata; i loro feriti si mescolavano tra i morti per rafforzare il bastione. C'\u00e8 valore ovunque, ma queste azioni si vedono solo tra i popoli liberi. \"\nEppure i combattimenti non cessarono dopo questa battaglia. Altri ebbero luogo come nella regione di Vico, dal 1\u00b0 al 5 giugno 1769, tra le truppe di Clemente Paoli, fratello di Pasquale Paoli, e i battaglioni del conte de Narbonne, comandante militare di Ajaccio. Nello stesso periodo i Corsi si opposero invano all'avanzata delle truppe francesi, come a Fiumorbo o nel Vivario. I francesi cercarono di catturare Pasquale Paoli, che riusc\u00ec a fuggire, con 300 fedeli, imbarcandosi a Porto-Vecchio il 13 giugno 1769 per Livorno.\nConseguenze.\nA seguito di questa sconfitta, Paoli sar\u00e0 costretto all'esilio. Da notare che nei mesi successivi quasi un centinaio di famiglie corse, tra le pi\u00f9 influenti, furono nobilitate da Luigi XV, la maggior parte di quelle che avevano partecipato alla battaglia al fianco di Paoli (l'esempio del Bonaparte \u00e8 il pi\u00f9 noto). Ponte Novo segna la fine dell'indipendenza paolista, durata quattordici anni, dal 1755 al 1769. Finisce cos\u00ec il sogno di una Corsica indipendente, certamente dipendente dall'aiuto dell'Inghilterra, ma dotata di una costituzione, una bandiera (che precede in particolare la bandiera tricolore), la sua moneta, il suo esercito, la sua marina, la sua universit\u00e0, dove erano ammessi i borsisti selezionati in base ai loro meriti e dove, a condizione di essere capifamiglia, le donne avevano diritto di voto - mentre nessun altro popolo europeo, indipendentemente dal genere, disponeva ancora di questo diritto.\nPer le sue imprese, Paoli, caduto cos\u00ec a Ponte Nuovo, ha beneficiato di numerose testimonianze di ammirazione e rimane noto, in particolare negli Stati Uniti, come uno dei principali ispiratori della Dichiarazione d'indipendenza degli Stati Uniti d'America del 1776 e della Costituzione degli Stati Uniti d'America.\nLa battaglia oggi.\nAncora oggi la battaglia di Ponte Nuovo viene rievocata ogni anno l'8 maggio e il pi\u00f9 delle volte d\u00e0 luogo a ricostruzioni in costumi d'epoca. Ad eccezione dell'effimero regno anglo-corso del 1794, la Corsica \u00e8 rimasta francese da allora.\nIl ponte genovese che collega le due rive del Golo a Ponte Nuovo, luogo di confronto diretto tra le truppe paoliste composte da corsi e da mercenari prussiani, e gli eserciti francesi a cui si unirono anche dei combattenti corsi, in particolare le famiglie Boccheciampe d'Oletta, Casabianca de Vescovato, Rossi d'Ajaccio, Buttafuoco, per la maggior parte ufficiali della Corsica reale, fu distrutto durante la seconda guerra mondiale."}
{"id": "1591011", "revid": "120728384", "url": "https://it.wikipedia.org/wiki?curid=1591011", "title": "Passer\u00e0", "text": "Passer\u00e0 \u00e8 un brano musicale cantato da Aleandro Baldi al Festival di Sanremo 1994. Il pezzo, scritto dallo stesso Baldi con Giancarlo Bigazzi e Marco Falagiani, vince nella sezione \"Campioni\" della kermesse canora. Il brano verr\u00e0 poi inserito nell'album \"Ti chiedo onest\u00e0\".\nIl brano venne incluso nel 2004 dal gruppo musicale Il Divo nell'album \"Il Divo\", che vendette oltre 3 milioni di album."}
{"id": "1591014", "revid": "123528025", "url": "https://it.wikipedia.org/wiki?curid=1591014", "title": "In Your Eyes (Kylie Minogue)", "text": "In Your Eyes \u00e8 un brano pop-dance cantato dalla cantautrice australiana Kylie Minogue per il suo ottavo album \"Fever\" del 2001. Il brano \u00e8 stato scritto dalla Minogue, Richard Stannard, Julian Gallagher e Ash Howes. \u00c8 uscito accompagnato da ben quattro B-Side: \"Good Like That\", \"Tightrope\", \"Harmony\", \"Never Spoken\".\nKylie ha eseguito dal vivo la canzone nel Fever Tour, nello Showgirl Tour e al X2008.\nIl video.\nIl video girato per \"In Your Eyes\" \u00e8 stato diretto da Dawn Shadforth (lo stesso del video del singolo precedente). Il video vede la Minogue in uno studio illuminato da numerosi neon colorati. \u00c8 diviso in due sequenze; nella prima la cantante ed un gruppo di ballerini seguono la propria coreografia davanti ad uno sfondo coloratissimo, nella seconda c'\u00e8 soltanto Kylie Minogue che danza in mezzo a delle luci. Per tutta la durata del video, le due sequenze sono frammezzate fra loro. Il video \u00e8 una specie di estensione del tema futuristico lanciato nel precedente video \"Can't Get You out of My Head\". Minogue ed il suo direttore artistico William Baker avevano mostrato molto interesse nell'interpretazione \"urban\" dei movimenti robotici nelle coreografie, e li avevano inseriti nel video. Anche i costumi utilizzati rispecchiano questo interessamento.\nSuccesso e vendite.\nL'uscita del singolo \u00e8 stata posticipata di un mese, per l'ancora alta popolarit\u00e0 del singolo precedente Can't Get You out of My Head.\nIl pezzo ha avuto considerevole successo in tutto il mondo, debuttando alla numero tre in Inghilterra e numero uno dell'aiprlay inglese. Le sue vendite superano abbondantemente le 200.000 copie, ottenendo lo status di Silver. In Australia, va direttamente alla numero uno, continuando il successo del precedente singolo, archiviando lo status di Gold, per le vendite superiori a 35.000 copie. In Europa va immediatamente alla numero uno dei singoli pi\u00f9 venduti e debutta nella \"Top10\" di vari paesi. In Italia il singolo debutta alla numero 12 salendo successivamente fino alla 7, restando in \"Top15\" per pi\u00f9 di due mesi. Ha venduto pi\u00f9 di 4 milioni in tutto il mondo, arrivando nella \"Top20\" dei singoli pi\u00f9 venduti nel 2002. \u00c8 al 34\u00ba posto dei singoli pi\u00f9 venduti nel 2002 in Italia."}
{"id": "1591016", "revid": "11959", "url": "https://it.wikipedia.org/wiki?curid=1591016", "title": "Arish", "text": ""}
{"id": "1591019", "revid": "174925", "url": "https://it.wikipedia.org/wiki?curid=1591019", "title": "Sindrome da serotonina", "text": ""}
{"id": "1591020", "revid": "63178", "url": "https://it.wikipedia.org/wiki?curid=1591020", "title": "Carcinoma papillare della tiroide", "text": ""}
{"id": "1591028", "revid": "3831", "url": "https://it.wikipedia.org/wiki?curid=1591028", "title": "Ordine camaldolese", "text": ""}
{"id": "1591031", "revid": "405063", "url": "https://it.wikipedia.org/wiki?curid=1591031", "title": "Meta Sudans", "text": "La Meta Sudans, in italiano Meta sudante, era una fontana di et\u00e0 flavia, che si trovava vicino al Colosseo e all'arco di Costantino.\nStoria.\n\u00c8 rappresentata in una moneta di Tito datata 80 d.C.: Veniva chiamata \"meta\" per via della sua forma che rappresentava la meta attorno alla quale i carri dovevano svoltare nelle gare nei circhi, e \"sudans\" perch\u00e9 sembrava sudare: infatti, la palla di bronzo che la sormontava era crivellata da fori da cui usciva l'acqua.\nAlla Meta Sudans, secondo un'antica leggenda, andavano i gladiatori a lavarsi dopo il combattimento effettuato nel vicino anfiteatro.\nI resti della fontana flavia, che consistevano ormai in una pietra con pochi dettagli, furono definitivamente smantellati in epoca fascista durante i lavori per la costruzione della via dei Trionfi.\nDescrizione.\nEra una fontana imponente, di forma tronco-conica, alta 17 o forse anche 18 metri. Sorgeva su un'altra ancora pi\u00f9 antica, pi\u00f9 bassa (16 metri) e risalente all'et\u00e0 giulio-claudia, che and\u00f2 distrutta nel grande incendio di Roma del 64. L'esistenza di quest'ultima, attestata nelle \"Lettere\" di Seneca (56, 4), \u00e8 stata confermata dai risultati delle indagini condotte nell'area tra il 1986 e il 2003 dal Dipartimento di Scienze dell'Antichit\u00e0 della Sapienza - Universit\u00e0 di Roma sotto la direzione della prof.ssa Clementina Panella.\nSito archeologico.\nEra collocata nel punto di convergenza di 4 o 5 regioni (II, III, IV, X e forse I) delle 14 nelle quali era divisa Roma."}
{"id": "1591037", "revid": "113757", "url": "https://it.wikipedia.org/wiki?curid=1591037", "title": "Battaglia di Ponte Novo", "text": ""}
{"id": "1591043", "revid": "29125", "url": "https://it.wikipedia.org/wiki?curid=1591043", "title": "La sfida del Samurai", "text": ""}
{"id": "1591045", "revid": "1543377", "url": "https://it.wikipedia.org/wiki?curid=1591045", "title": "National Board of Review Awards 1957", "text": "La 29\u00aa edizione dei National Board of Review Awards si \u00e8 tenuta nel dicembre 1957."}
{"id": "1591050", "revid": "496876", "url": "https://it.wikipedia.org/wiki?curid=1591050", "title": "Nodulo dominante della tiroide", "text": " \nIl nodulo solitario o dominante della tiroide \u00e8 un piccolo aggregato fibroso normalmente non nocivo che pu\u00f2 evolversi in forma maligna.\nTerapia.\nIl trattamento indicato \u00e8 chirurgico e rientra nella chirurgia della tiroide, in particolari casi:\nIl nodulo solitario si tratta generalmente con emitiroidectomia o tiroidectomia sulla base dell'esame istologico intraoperatorio, negativo o positivo rispettivamente. In caso di esame istologico intraoperatorio non diagnostico, ci si limita a un'emitiroidectomia e si attende il risultato dell'esame istologico definitivo e solo in caso di diagnosi certa di tumore si consiglia un secondo intervento per asportare la restante tiroide. In casi selezionati di esame intraoperatorio non diagnostico, tenendo in considerazione le condizioni generali del paziente o precise richieste del paziente stesso, si pu\u00f2 effettuare una tiroidectomia."}
{"id": "1591051", "revid": "113757", "url": "https://it.wikipedia.org/wiki?curid=1591051", "title": "Carlo Bonaparte", "text": ""}
{"id": "1591074", "revid": "226845", "url": "https://it.wikipedia.org/wiki?curid=1591074", "title": "Attenti a quei due...", "text": ""}
{"id": "1591079", "revid": "92596191", "url": "https://it.wikipedia.org/wiki?curid=1591079", "title": "Ponte Nuovo (Castello di Rostino)", "text": "Ponte Nuovo (in corso \"Ponte Novu\", in francese \"Ponte-Novo\") \u00e8 una localit\u00e0 della Corsica nord occidentale. \u00c8 situato sulla RN 193 tra a 167\u00a0m d'altezza tra Bastia e Corte nel comune di Castello di Rostino.\nStoria.\nA Ponte Nuovo l'8 maggio 1769, si svolse la battaglia di Ponte Nuovo, tra le truppe isolane di Pasquale Paoli contro le truppe del francesi di Luigi XV comandate da No\u00ebl Jourda, conte di Vaux. Questo avvenimento avrebbe segnato la fine della repubblica paolina, fondata nel 1755 con capitale Corte. \nDurante la seconda guerra mondiale, il ponte fu poi quasi totalmente distrutto nel corso degli scontri con l'esercito tedesco in ritirata verso Bastia nel settembre 1943, incalzato dall'avanzata delle truppe italiane, coadiuvate dalle truppe francesi e dalla Resistenza locale.\nOggi Ponte Nuovo ha 50 abitanti.\nInfrastrutture e trasporti.\nPonte Nuovo \u00e8 servita da dall'omonima stazione ferroviaria dalla linea ferroviaria a scartamento metrico Bastia \u2013 Ajaccio."}
{"id": "1591080", "revid": "22475", "url": "https://it.wikipedia.org/wiki?curid=1591080", "title": "Tenchi muy\u014d! (serie animata)", "text": ", \u00e8 un anime televisivo di 26 episodi prodotto dalla AIC e dalla Pioneer LCD. \u00c8 vagamente basato sui primi sei episodi dell'OAV \"Chi ha bisogno di Tenchi?\". Questa serie ha avuto due seguiti cinematografici \"Chi ha bisogno di Tenchi? The movie - Tenchi muyo in love\" (uscito nel 1996) e \"Chi ha bisogno di Tenchi? The movie - Memorie lontane\" (uscito nel 1999).\nIn questa serie vengono introdotti tre nuovi personaggi: la collega di Mihoshi, Kiyone Makibi (che in realt\u00e0 era gi\u00e0 apparsa in \"Mihoshi Special\"), il rivale di Ryoko Nagi, ed il suo cabbit, Ken-Ohki.\nRispetto a \"Chi ha bisogno di Tenchi?\", le personalit\u00e0 di alcuni personaggi sono leggermente differenti: Washu \u00e8 praticamente una psicopatica, egocentrica con manie di grandezza, mentre il personaggio di Mihoshi Kuramitsu \u00e8 molto pi\u00f9 comico che nella serie OAV.\nTrama.\nTenchi Masaki pu\u00f2 sembrare un normale diciassettenne che vive nella campagna giapponese, dato che non sa ancora cosa lo aspetta in futuro. Quando la piratessa spaziale Ryoko, inseguita da due agenti della polizia intergalattica, finisce per schiantare la propria astronave nella propriet\u00e0 del tempio del nonno di Tenchi, il ragazzo viene risucchiato in una avventura, che lo porter\u00e0 in orbita nello spazio profondo ed oltre.\nColonna sonora.\nSigla di apertura\nSigla di chiusura\nA seconda della sequenza di animazione che viene mostrata nella sigla finale, la canzone \u00e8 cantata da un seiyuu differente. Le versioni \"Volleyball\" e \"Fishing Ryo-Ohki\" sono cantate da Ai Orikasa, mentre la versione \"Ayeka in Space\" \u00e8 cantata da Yumi Takada."}
{"id": "1591082", "revid": "1762097", "url": "https://it.wikipedia.org/wiki?curid=1591082", "title": "Campionati mondiali di pallanuoto", "text": "I campionati mondiali di pallanuoto (\"FINA World Water Polo Championships\") sono le competizioni maschile e femminile a squadre nazionali, disputate a latere dei campionati mondiali di nuoto, che assegnano periodicamente il titolo di campione del mondo di pallanuoto.\nLa prima edizione maschile fu organizzata nel 1973, mentre quella femminile vide la luce nel 1986.\nLe pi\u00f9 recenti detentrici del titolo, vincitrici del torneo di pallanuoto al mondiale di Gwangju del 2019, sono l'Italia in campo maschile e gli in quello femminile.\nQualificazioni.\nPartecipano al campionato mondiale 16 formazioni, sia nel torneo maschile che in quello femminile. Le squadre si qualificano secondo le seguenti modalit\u00e0:\nTorneo maschile.\nAlbo d'oro.\nAggiornato a Gwangju.\nMedagliere.\nLa tabella delle medaglie qui sotto elenca le squadre nazionali secondo la rispettiva tabella pubblicata dalla FINA.\nTorneo femminile.\nAlbo d'oro.\nAggiornato a Gqangju 2019"}
{"id": "1591083", "revid": "767487", "url": "https://it.wikipedia.org/wiki?curid=1591083", "title": "Herwig Wolfram", "text": "Biografia.\nIl suo interesse principale \u00e8 la storia medievale; negli anni sessanta del Novecento ha dato avvio a una corrente della storiografia, capace di rivoluzionare gli studi sulle etnie germaniche. La corrente ha oggi il suo massimo esponente in Walter Pohl (\"Le origini etniche dell'Europa\"), suo allievo.\nDal 1983 al 2002 Wolfram ha diretto l'Istituto austriaco di ricerche storiche (\"Instituts f\u00fcr \u00d6sterreichische Geschichtsforschung\")."}
{"id": "1591098", "revid": "729019", "url": "https://it.wikipedia.org/wiki?curid=1591098", "title": "Mieloma multiplo", "text": "Il mieloma multiplo (MM), noto anche come malattia di Kahler-Bozzolo \u00e8 una neoplasia sostenuta dalla proliferazione di un clone neoplastico di natura plasmacellulare, cellule appartenenti al sistema immunitario presenti soprattutto nel midollo osseo che hanno la funzione di produrre anticorpi. Si tratta per lo pi\u00f9 di una patologia dell'anziano, dato che solo il 18% dei pazienti in media \u00e8 pi\u00f9 giovane di 50 anni alla diagnosi.\nEziologia.\nIl MM ha base oncogenica ma la sua reale causa non \u00e8 ancora nota. Di sicuro le \"radiazioni ionizzanti\" hanno un ruolo causale, data la sua alta incidenza tra i sopravvissuti delle esplosioni atomiche e tra i radiologi esposti per lungo tempo per ragioni professionali. Una incidenza pi\u00f9 alta della media \u00e8 stata riportata anche tra i contadini che hanno maneggiato certe classi di \"pesticidi\" o insetticidi, e nei lavoratori dell'industria che hanno maneggiato solventi a base di benzene.\nPatogenesi molecolare.\nDalle analisi citogenetiche convenzionali \u00e8 emerso che nel 30-59% dei pazienti mielomatosi \u00e8 possibile che si creino anomalie cariotipiche. L'estensione e la frequenza di queste \u00e8 correlabile con lo stadio della malattia, con la prognosi e la risposta primaria alla terapia. Per esempio, rientra nella media trovare circa il 20% di anomalie al I stadio della malattia, che diventano il 60% allo stadio III e pi\u00f9 dell'80% quando esistono metastasi extra-midollari disseminate.\nCaratteristiche anomalie numeriche sono la monosomia 13 e le trisomie dei cromosomi 3, 5, 7, 9, 11, 15 e 19. Anomalie strutturali non casuali pi\u00f9 frequentemente coinvolgono il cromosoma 1, con nessuna apparente specificit\u00e0 di locus: il 14q32 (IgH) nel 20-40%; il locus 11q13 (bcl-1) in circa il 20% dei casi ma per lo pi\u00f9 \u00e8 traslocato su 14q32; si registra la delezione interstiziale 13q14 nel 15% dei casi ed il coinvolgimento del locus 8q24 in circa il 10%.\nLa lesione genetica principale in molti tumori dei linfociti B coinvolge l'attivazione di un oncogene, come conseguenza di una \"traslocazione\" a carico del locus IgH (14q32.2), o meno frequentemente traslocazioni variabili su uno dei loci IgL variabili (2p12, kappa o 22q11, lambda). Dalle analisi citogenetiche si rileva molto spesso (circa il 40%) la traslocazione per 14q32; e ben nel 30% di queste il locus cromosomiale partner e 11q13 (geni per \"ciclina D1\" e \"Bcl-1\"), mentre un 5% spetta al locus per l'oncogene \"cMyc\" (8q24).\nAnalisi pi\u00f9 sofisticate hanno permesso di scoprire che l'oncogene disregolato dalla traslocazione 4;14 \u00e8 quello per il recettore tipo III del fattore di crescita dei fibroblasti \"(FGFR3)\".\nMutazioni del gene di Ras avvengono in circa il 39% dei pazienti con mieloma multiplo appena diagnosticato e la loro frequenza aumenta con la progressione della malattia. \"N-Ras\" e \"K-Ras\" raramente sono mutati in plasmocitomi solitari, ma la loro frequenza pu\u00f2 raggiungere il 30% nella forma multipla e circa il 70% nella forma disseminata. Mutazioni attivanti di Ras possono portare all'indipendenza cellulare dai fattori di crescita e alla soppressione della morte cellulare programmata o apoptosi dei linfociti B mielomatosi.\nLa traslocazione 14q18 coinvolge la proteina \"anti-apoptotica\" Bcl-2, la quale conferisce protezione e resistenza all'apoptosi dagli effetti del desametasone, deprivazione di citochine trofiche (IL-6) e farmaci citotossici. Le mutazioni a carico dell'oncogene retinoblastoma \"(Rb)\" sono molto frequenti nel MM (fino al 70% dei pazienti) e le cellule tumorali esprimono una proteina Rb iperattiva (a causa di una iper-fosforilazione), che controlla l'entrata della cellula nel ciclo cellulare. All'opposto di quanto avviene nei linfociti B normali, il fattore di crescita trasformante \u03b2 (TGF-\u03b2) non sopprime la fosforilazione di Rb, ma anzi stimola la crescita delle cellule mielomatose nonostante vi sia una elevata presenza di \"p16INK4\", un inibitore di alcune chinasi ciclina-dipendenti.\nInfine, la mutazione dell'oncosoppressore p53 \u00e8 un evento raro nel MM (nel 5% dei mielomi inattivi) e se avviene, si presenta solo nello stadio molto avanzato della malattia.\nSintomatologia.\nPoich\u00e9 diversi organi possono essere affetti da questa patologia i suoi sintomi variano notevolmente da paziente a paziente e spesso vengono confusi con sintomi di altre patologie.\nNormalmente i sintomi, denominati CRAB (dall'inglese: \" increased calcium, renal insufficiency, anaemia, or bone lesions \"; ipercalcemia, insufficienza renale, anemia, lesioni ossee), sono:\nL'esame diagnostico che pu\u00f2 far sospettare il mieloma multiplo \u00e8 l'elettroforesi delle sieroproteine nel quale compare un picco monoclonale delle Gamma-globuline dovuto alla produzione di anticorpi monospecifici che derivano dai cloni della plasmacellula che ha subito la mutazione.\nTerapia.\nPrima della comparsa dei moderni farmaci antineoplastici, vi erano pochissime soluzioni per fronteggiare la malattia:\nIl MM \u00e8 attualmente ancora una malattia non guaribile ma certamente trattabile, che si pu\u00f2 fronteggiare con diversi mezzi.\nGrazie all'introduzione dei nuovi farmaci, nei pazienti giovani si \u00e8 assistito negli ultimi anni a un progressivo allungamento della \nsopravvivenza mediana (che attualmente si attesta intorno ai 6-7 anni), mentre nei pazienti anziani la mediana di sopravvivenza non si \u00e8 \nsostanzialmente modificata (attestandosi intorno ai 4 anni). La chemioterapia associata alla radioterapia palliativa pu\u00f2 tamponare molta della fenomenologia decalcificante e dolorosa del paziente. I farmaci classici sono:\nLa loro combinazione pu\u00f2 portare il 40% dei pazienti alla risposta completa. Nei casi di refrattariet\u00e0 al melphalan, la \"ciclofosfamide\" si \u00e8 dimostrata attiva combinata con un altro steroide, il \"metil-prednisolone\". L'uso aggiuntivo di fosfonati come l'alendronato e il clodronato, rallentano di molto la sintomatologia osteoporotica e dolorosa.\nNuove terapie comprendono:\nTuttavia la ricerca farmacologica per questa malattia continua: nel giugno 2008 \u00e8 stato pubblicato, da parte di un gruppo giapponese dell'Universit\u00e0 di Kyoto, un articolo che ha riportato come l'alcaloide \"omo-harringtonina\" sia molto potente in vitro nell'uccidere le cellule mielomatose. Un altro gruppo del Dana Farber Cancer Institute di Boston, invece, ha scoperto che un composto organico isolato da un organismo marino, l\"'aplidina\", \u00e8 risultata molto potente nell'uccidere sia cellule mielomatose coltivate, sia trapiantate in topi (xeno-graft). L'effetto per entrambi i composti \u00e8 quello di stimolare l'apoptosi o morte cellulare programmata.\nInfine, per tamponare gli effetti immunosoppressori della chemioterapia (rischio di infezioni), pu\u00f2 essere d'aiuto la somministrazione di \"gamma-globuline\" e l'uso dei fattori di crescita \"G-CSF\" e \"GM-CSF\" per aiutare la \"ripresa\" della componente granulocitaria.\nAlternative non farmacologiche comprendono il trapianto di midollo osseo allogenico e il trapianto autologo.\nUtilizzo dei bifosfonati.\nIn circa l'80% dei pazienti affetti da mieloma multiplo ricorre la malattia ossea, con possibili fratture patologiche, compressioni midollari e radicolari con conseguente sintomatologia dolorosa. Tali eventi scheletrici peggiorano la qualit\u00e0 di vita e riducono complessivamente la sopravvivenza dei pazienti. La prevenzione di SRE \u00e8 pertanto un importante obiettivo della terapia di supporto nel mieloma multiplo.\nI bifosfonati (zoledronato e pamidronato) si sono rilevati farmaci attivi ed efficaci nel ridurre tale rischio. Sebbene esistano farmaci di nuova generazione, come il denosumab, al momento questi ultimi non hanno ancora l'indicazione d'utilizzo nel mieloma multiplo, sebbene possano essere assai promettenti.\nIndicazioni di impiego.\nL'uso di bifosfonati \u00e8 raccomandato solo nel mieloma sintomatico. In tutti i pazienti con funzionalit\u00e0 renale nella norma, l'inizio della terapia con bifosfonati solitamente coincide con l'avvio della terapia per il mieloma.\nPamidronato e zoledronato hanno simile efficacia nella prevenzione delle fratture. La terapia deve essere di durata massima di due anni (24 somministrazioni mensili); oltre i due anni la terapia \u00e8 da riservare solo a casi selezionati.\nProblematiche particolari.\nLa terapia con bifosfonati pu\u00f2 esporre a rischio di problematiche odontoiatriche come l'osteonecrosi mandibolare o mascellare, per cui un'eventuale bonifica dentaria deve possibilmente essere fatta prima dell'inizio dei bifosfonati. Durante la terapia, \u00e8 utile un monitoraggio di eventuali problemi odontoiatrici (dolore, disagio mandibolare o mascellare). Il paziente deve eseguire adeguata igiene orale; eventuali interventi odontoiatrici, di qualsiasi natura, sono da effettuare dopo valutazione ematoncologica e odontoiatrica, solo in caso di reale necessit\u00e0 e sotto profilassi antibiotica.\nLa valutazione della funzionalit\u00e0 renale deve essere costante con monitoraggio della creatininemia o, meglio, calcolo della creatinina clearance e, in caso di compromissione renale, il dosaggio del farmaco deve essere adeguato o la terapia sospesa."}
{"id": "1591099", "revid": "439868", "url": "https://it.wikipedia.org/wiki?curid=1591099", "title": "Felix Bloch", "text": "All'inizio dei suoi studi universitari (presso l'ETHZ di Zurigo) scelse ingegneria, cambiando idea dopo un anno ed iscrivendosi a fisica; nei due anni seguenti vi segu\u00ec i corsi di Peter Debye, Paul Scherrer, Hermann Weyl e Erwin Schr\u00f6dinger dai quali apprese i fondamenti della nascente meccanica quantistica.\nQuando Schr\u00f6dinger lasci\u00f2 Zurigo nel 1927, Bloch prosegu\u00ec i suoi studi con Werner Heisenberg presso l'universit\u00e0 di Lipsia, dove consegu\u00ec il dottorato nell'estate del 1928 con una tesi riguardante le propriet\u00e0 degli elettroni nei cristalli.\nDopo il dottorato continu\u00f2 la propria carriera universitaria studiando fra gli altri con Werner Heisenberg, Niels Bohr ed Enrico Fermi. Nel 1933 lasci\u00f2 la Germania per la Stanford University, ottenendo nel 1939 la cittadinanza statunitense. Durante la seconda guerra mondiale lavor\u00f2 nell'ambito della fisica nucleare presso Los Alamos.\nNel 1954-1955 fu il primo direttore del CERN."}
{"id": "1591119", "revid": "47767", "url": "https://it.wikipedia.org/wiki?curid=1591119", "title": "Sant'Appiano", "text": "Agiografia e culto.\nLa tradizione popolare lo vuole originario di Genova. \nIn seguito alle sue predicazioni, fugg\u00ec, perseguitato, dalla citt\u00e0 natale per approdare alle foci del fiume Cecina e risalire all'interno fino ad arrivare al nostro colle, dove si stabil\u00ec, formando una prima comunit\u00e0 cristiana, battezzando molti fedeli e ricevendovi sepoltura. \nDa lui il colle avrebbe preso il nome di Sant'Appiano. \nIn un \"Martirologio\" locale, conservato nella biblioteca del convento di San Lucchese a Poggibonsi, si indica il 6 novembre quale giorno festivo a lui dedicato (il giorno della sua morte).\nIl santo senza nome.\nVerrebbe naturale pensare che il nome \"Appiano\" derivi dalla famiglia degli Appi (\"Gens Appia\"), ma mons. Ferrandino Fiorini fa tutt'altra ipotesi: la pieve dove il santo \u00e8 sepolto fu costruita, come spesso \u00e8 accaduto, sul sito di un tempietto pagano la cui denominazione era \"Sancta ad planum\" (santuario o luoghi santi verso il piano). La pieve si trova infatti su un pianoro con pareti piuttosto scoscese. In epoca cristiana, una volta sostituito il tempio con la pieve e gli idoli pagani con il santo senza nome, quest'ultimo dovette diventare per tutti il \"santo al piano\", cio\u00e8 sant'Appiano.\nPoco dopo la formazione della primitiva comunit\u00e0 cristiana, probabilmente si \u00e8 sentito il bisogno di dare un volto e un nome al primo evangelizzatore: da qui la scelta del santo senza nome diventato poi sant'Appiano."}
{"id": "1591120", "revid": "288477", "url": "https://it.wikipedia.org/wiki?curid=1591120", "title": "Mussetta", "text": "Mussetta (o Mussa) fu un centro fortificato della pianura veneto-friulana posto nei pressi del basso corso del fiume Piave, nel Veneto Orientale.\nL'abitato, fiorito durante il Medioevo in un'area al confine tra la Marca Trevigiana, il Patriarcato di Aquileia e il Dogado Veneziano, scomparve all'inizio del XV secolo. Sul possesso e il controllo del feudo nacquero diverse dispute nel Duecento e Trecento tra i Patriarchi di Aquileia, il Libero Comune di Treviso, i membri delle casate dei Da Romano e Da Camino.\nDocumenti medievali attestano di quattro personaggi citati nella Divina Commedia di Dante Alighieri che ebbero a che fare con questa localit\u00e0: Cunizza da Romano, Ezzelino III da Romano, Gherardo da Camino e Gaia da Camino.\nToponimo.\nIn veneto antico la voce \"mussa\" o \"musa\", citata negli statuti bellunesi e trevigiani, indicava un \"prato chiuso per il pascolo\". Secondo Wladimiro Dorigo, il toponimo \"mussetta\" ricorda un dosso di origine antropica o naturale con funzioni confinarie. Attorno al XV secolo lo stesso termine denotava anche ad una misura di superficie pari a 1000\u00a0m\u00b2, cio\u00e8 un appezzamento che un uomo era in grado di accudire in un giorno.\nOggi il toponimo sopravvive nella denominazione di una frazione e di un quartiere di San Don\u00e0 di Piave, rispettivamente Mussetta di Sopra e Mussetta di Sotto.\nStoria.\nDalle origini al dominio degli Ezzelini.\nIl primo nucleo di Mussetta si svilupp\u00f2 in seguito all'anno 1000 attorno a un castello edificato dai Patriarchi di Aquileia, i quali detenevano la giurisdizione sul territorio circostante.\nAll'epoca, Mussetta era parte di un ampio feudo, che comprendeva Fossalta di Piave, Croce, San Donato, Losson della Battaglia, Meolo e Marteggia.\nUn documento risalente al 1152 cita la soggezione religiosa di Mussetta ai vescovi di Treviso, indicando la chiesa dell'abitato, dedicata a san Biagio, come una \u00abregula\u00bb dipendente dalla pieve di San Mauro di Noventa. Nel 1177 Il patriarca di Aquileia affid\u00f2 \u00abil castello di Mussa con tutte quelle possessioni e terre e boschi che al detto castello appartengono\u00bb ad Ezzelino I da Romano (detto \"Il Balbo\"), di ritorno dalla Terrasanta.\nNegli anni successivi la giurisdizione civile di Mussetta rest\u00f2 in mano alla casata degli Ezzelini e nel 1207 il feudo venne assegnato in dote a Palma da Romano (figlia di Ezzelino II il Monaco) per le sue nozze con Valpertino di Cavaso (o di Onigo). Il matrimonio fu celebrato il 16 febbraio dello stesso anno a Mussetta alla presenza di importanti personaggi del tempo. In quel periodo la giurisdizione ecclesiastica apparteneva al Patriarca di Aquileia e il castello era dotato di una chiesa intitolata a Santa Maria Assunta e a Sant'Osvaldo.\nIn seguito alla morte di Palma da Romano (1218), Mussetta ritorn\u00f2 agli Ezzelini. Coinvolta nella guerra tra il comune di Treviso e i Da Romano, nel 1234 il borgo fu saccheggiato e gli scontri portarono alla distruzione del suo castello. Ricostruito ai tempi di Ezzelino III da Romano, il castello sub\u00ec una catastrofica alluvione del Piave nel 1250.\nDalla caduta degli Ezzelini alla distruzione.\nCon la caduta degli Ezzelini, il gastaldo Almerico di Sacile prese possesso del castello a nome del patriarca di Aquileia, Gregorio da Montelongo, il 13 novembre 1259.\nNel 1260 si ha notizia che il podest\u00e0 trevigiano imponeva alla \u00abCuriae Mussae et Sancti Donati\u00bb il pagamento di tributi sui prodotti agricoli. Passata, dunque, al libero Comune di Treviso, successivamente Mussetta fu donata come dote nuziale alla poetessa Gaia da Camino per il suo matrimonio con il cugino, Tolberto III. \nCunizza, unica sopravvissuta dei da Romano, ritenendo di avere ancora dei diritti sul feudo ne fece atto di donazione ai suoi nipoti, i Conti di Mangona, il 10 giugno 1279.\nContro le pretese di tutti, il Patriarca di Aquileia ne reclam\u00f2 la propriet\u00e0 e inascoltato commin\u00f2 la scomunica al Comune di Treviso e a tutti i suoi maggiorenti (1292). Lo stesso patriarca vendette in quell'anno il feudo di Mussetta al patrizio veneziano Marco Querini, vendita che scaten\u00f2 la guerra fra il patriarca e Treviso. Alla fine fu deliberata una risoluzione che attribu\u00ec Mussetta al Comune di Treviso, che affid\u00f2 a sua volta la gestione del feudo alla potente famiglia dei Da Camino.\nSul possesso del castello nacquero alcune controversie nel XIV secolo (tra Rizzardo IV da Camino e il comune di Treviso).\nIl 5 settembre 1337 Mussa fu concessa in feudo a Morando di Porcia da Bertrand de Saint Geni\u00e8s, patriarca di Aquileia.\nFra il 1412 e il 1413 Mussetta venne occupata e distrutta nella guerra tra Sigismondo di Lussemburgo e la Serenissima Repubblica di Venezia. La popolazione, abbandonata Mussetta, si insedi\u00f2 lungo i confini del territorio della Serenissima, presso l'attuale San Don\u00e0 di Piave, ponendosi sotto la protezione della Repubblica di Venezia."}
{"id": "1591122", "revid": "2014155", "url": "https://it.wikipedia.org/wiki?curid=1591122", "title": "Maria d'Angi\u00f2", "text": "Era figlia di Luigi duca d'Angi\u00f2, conte di Provenza e re di Napoli, e di Iolanda di Aragona.\nBiografia.\nNel 1413 la madre promise Maria in sposa al figlio del re di Francia Carlo VI e di Isabella di Baviera, Carlo, &lt;br&gt;Da quella data il futuro re di Francia visse in Angi\u00f2, alla corte di Iolanda, madre di Maria.\nNel 1417, il padre mor\u00ec di malattia. Nello stesso anno il suo promesso Carlo diveniva il delfino del regno di Francia.\nMaria d'Angi\u00f2, diciottenne, il 22 aprile 1422 spos\u00f2 il delfino di Francia, Carlo.\nIl 21 ottobre del 1422, alla morte del re di Francia, Carlo VI, suo marito, Carlo, gli successe nel titolo col nome di Carlo VII, ma ebbe il riconoscimento di una piccola parte della nobilt\u00e0 francese, che a Parigi invece acclam\u00f2 Enrico II che era gi\u00e0 re d'Inghilterra (Enrico VI) ed i suoi sudditi continuarono a chiamarlo Delfino.&lt;br&gt;Il titolo di re, e quindi a Maria di regina, venne attribuito a Carlo VII nella cattedrale di Reims, il 17 luglio del 1429, dopo la solenne incoronazione da Giovanna d'Arco, inginocchiata ai loro piedi.\nMaria fu testimone della riconquista dei territori francesi da parte del marito sino alla conclusione della guerra dei cent'anni (1453), che port\u00f2 alla definitiva vittoria della Francia sull'Inghilterra.\nNonostante diede a suo marito tredici figli tra cui l'erede al trono di Francia, il futuro Luigi XI, la vita sentimentale di Maria non fu tra le pi\u00f9 felici in quanto il marito, Carlo VII, a partire dal 1444 le prefer\u00ec la sua amante, Agn\u00e8s Sorel, sino alla morte di quest'ultima (1450).\nMaria, rimasta vedova nel 1461, si ritir\u00f2 nella contea di Poitiers, attuale Poitou-Charentes, dove, nel viennese si spense, nel 1463.\nDiscendenza.\nMaria e Carlo ebbero 13 figli:"}
{"id": "1591124", "revid": "339392", "url": "https://it.wikipedia.org/wiki?curid=1591124", "title": "Passavettura", "text": ""}
{"id": "1591131", "revid": "59975", "url": "https://it.wikipedia.org/wiki?curid=1591131", "title": "Nine lives", "text": ""}
{"id": "1591132", "revid": "1305772", "url": "https://it.wikipedia.org/wiki?curid=1591132", "title": "Sagi Rei", "text": "Biografia.\nFin da bambino esprime interesse verso la musica. La sua voce e la chitarra sono i primi strumenti che impara a conoscere e la scoperta della musica \"black\" e del \"soul\" targato Motown segnano la sua formazione musicale; cresce quindi ascoltando Marvin Gaye, Stevie Wonder e Michael Jackson.\nNei primi anni Novanta decide di stabilirsi a Bergamo ed intraprende gli studi di Medicina all'Universit\u00e0 di Brescia. Entra a fare parte di un coro gospel a Milano, con cui gira l'Italia, e comincia ad esibirsi con piccole formazioni nei locali, interpretando brani celebri. Sviluppa il suo stile, influenzato dagli elementi soul ed etnico-acustico.\nViene successivamente notato dal produttore Cristian Piccinelli, che oltre a renderlo protagonista di alcuni suoi progetti, lo introduce nel mondo della dance presentandolo a DJ/produttori come Mario Fargetta (per il quale Sagi interpreta \"People On The Beat\") e ai discografici Mauro Marcolin e Diego Abaribi.\nNel 2005 intraprende un progetto di rilettura in chiave acustica di alcuni tra i pi\u00f9 noti successi dance degli anni Novanta, intitolato \"Emotional Songs\", . A cinque anni di distanza dalla pubblicazione, \"Emotional Songs\" \u00e8 stato pubblicato in pi\u00f9 di 15 Nazioni, tra cui Stati Uniti, Canada, Germania e Spagna, e rientra fra i 100 Album pi\u00f9 venduti in Italia, grazie anche alla notoriet\u00e0 del singolo \"L'amour Toujours\" \"( I\u2019ll Fly With You)\" scelto, nel 2009, come accompagnamento musicale di uno spot pubblicitario ed entrato nella classifica dei singoli pi\u00f9 scaricati in Italia. Il brano conquista il Disco d'Oro per il numero di copie vendute.\nNel 2006 \u00e8 la volta della hit \"Shining Star,\" produzione di Get Far alias Mario Fargetta, . \nNel 2007 pubblica \"Emotional Songs part 2\", ampliato con sonorit\u00e0 pi\u00f9 varie che includono anche il pianoforte, mente nel 2008 esce \"Trilogy\", album composto da tre brani inediti.\nNel 2010 pubblica tramite Universal Music l'album \"Sagi sings Michael Jackson\"; l'album, un omaggio a Michael Jackson, contiene alcuni tra i pi\u00f9 significativi brani dell'artista, reinterpretati da Sagi.\nNel 2011 collabora con Mario Biondi, partecipando alla canzone \"Won't You Come Back\" contenuta nel suo album \"Duets\", pubblicato il 15 Novembre 2011.\nRealizza inoltre nel marzo 2012 la colonna sonora di \"Area Paradiso\", un film di Diego Abatantuono.\nIl 4 febbraio 2014 esce per Self Distribuzione \u201cDIAMONDS JADE &amp; PEARLS\u201d prodotto da Umberto Iervolino e dedicato alla musica degli anni \u201980.\nAd ottobre 2015 si rinnova la collaborazione con Mario Fargetta con il singolo \u201cSing It Loud\u201d, trasmesso in rotazione dalle maggiori radio italiane.\nIl 25 novembre 2016 si esibisce in una doppia serata al Blue Note di Milano, dove registra il suo primo disco Live \u201cEmotional Songs Live From Blue Note Milano\u201d uscito il 30 marzo 2017 per DIY / Sony. Una raccolta delle pi\u00f9 belle interpretazioni della sua discografia. In questa occasione Sagi collabora con Italo Treno per una parte della promozione del disco."}
{"id": "1591134", "revid": "767487", "url": "https://it.wikipedia.org/wiki?curid=1591134", "title": "Invincibile", "text": "Invincibile (\"Invincible\") \u00e8 un film del 2001 scritto e diretto da Werner Herzog e interpretato da Tim Roth e Jouko Ahola. La trama si ispira a due reali figure storiche: il forzuto Siegmund Braitbart e l'illusionista Erik Jan Hanussen.\nIl film venne presentato al festival del cinema di Venezia il 3 settembre 2001, ma nelle sale italiane usc\u00ec solo il 25 luglio 2008, con ben 7 anni di ritardo.\n\"Invincibile\" ha segnato il ritorno alla \"fiction\" di Werner Herzog, dopo un decennio di documentari. Il suo ultimo film di fiction era stato \"Grido di pietra\" (\"Cerro Torre: Schrei aus Stein\") nel 1991.\nTrama.\nPolonia Est. Zishe Breitbart \u00e8 un giovane ebreo dotato di incredibile forza fisica. Lavora con suo padre come fabbro in un piccolo villaggio. Un impresario tedesco lo nota e gli propone di andare a lavorare per lui a Berlino. Dopo qualche indecisione Zishe accetta e diventa un'attrazione del \u201cPalazzo dell'occulto di Hanussen\u201d, dove si esibisce travestito da eroe germanico con il nome di Sigfrid.\nHanussen, il capo del locale, \u00e8 un ambiguo illusionista danese che, attraverso numeri di ipnosi e profezie, fa propaganda per Adolf Hitler e il partito nazista, molti componenti del quale sono clienti del locale. Hanussen rivela a Zishe di avere un sogno: diventare il \u201cministro dell'occulto\u201d di Hitler.\nZishe si innamora di Marta, la pianista del locale, che \u00e8 di origini ceche e che viene maltrattata da Hanussen. Un giorno, quando sale sul palco, Zishe rivela di non essere ariano ma ebreo, causando l'ammirazione di alcuni dei presenti e l'ira dei nazisti. Come risposta Hanussen ipnotizza Marta, affermando che riunir\u00e0 in lei la forza di tutti i presenti, e le fa eseguire il numero di Zishe, ovvero il sollevamento di un elefante. Il fatto crea molto scalpore, i giornali ne parlano e un importante rabbino invita Zishe alla sinagoga, dove viene accolto con ammirazione. La sera successiva allo spettacolo sono presenti molti ebrei e molti nazisti, tra cui nientemeno che Himmler e Goebbels. Zishe riesce a sollevare un peso superiore al record mondiale e si scatena una rissa in sala, fermata dall'intervento di Hanussen.\nUn giorno Zishe accusa pubblicamente Hanussen di usare dei trucchi per ingannare la gente; i due finiscono in tribunale. Durante il processo Marta rivela che Hanussen, oltre ad usare trucchi, \u00e8 un ebreo e che il suo vero nome \u00e8 un altro. Poco dopo Hanussen viene catturato dai nazisti per poi essere ritrovato morto qualche tempo dopo. Dopo la morte di Hanussen Zishe inizia ad avere visioni profetiche. Convinto che gli ebrei siano minacciati dai nazisti Zishe torna al suo villaggio in Polonia e cerca di convincere gli ebrei a prepararsi a una persecuzione, ma non viene creduto. Un giorno, mentre esibisce la sua forza, rimane ferito da un chiodo arrugginito. La ferita causa un'infezione che lo porta alla morte.\nLe figure storiche.\nLe figure di Hanussen e Zishe Breibat sono realmente esistite, anche se il loro incontro e alcuni aspetti della loro storia sono stati inventati dall'autore.\nLa figura di Erik Jan Hanussen (1889 \u2013 1933) \u00e8 riproposta in modo abbastanza fedele alla realt\u00e0. Egli si esibiva realmente nel \u201cPalazzo dell'occulto\u201d a Berlino e aveva rapporti con importanti esponenti del partito nazista. Come mostrato nel film, inoltre, affermava di essere un nobile danese mentre in realt\u00e0 era un ebreo di origini ceche, di nome Hermann Steinschneider. Anche le circostanze della morte sono simili a quelle mostrate nel film: il suo corpo venne trovato in un campo fuori Berlino, e si pensa che sia stato assassinato dalle SA perch\u00e9 i suoi rapporti con i nazisti iniziavano a diventare scomodi. Hanussen era gi\u00e0 stato protagonista di alcuni film.\nLa vita di Siegmund Braitbart (1883 \u2013 1925), invece, \u00e8 stata reinterpretata in modo pi\u00f9 evidente: egli infatti \u00e8 morto otto anni prima di Hanussen e ha passato diversi anni esibendosi, oltre che in giro per l'europa, negli Stati Uniti, dei quali era diventato cittadino nel 1923. Egli era per\u00f2 effettivamente nato da un fabbro a \u0141\u00f3d\u017a, in Polonia, e mor\u00ec davvero nel modo mostrato nel film, all'et\u00e0 di 42 anni. Per un certo periodo fu considerato un eroe dagli ebrei, che vedevano in lui un simbolo della resistenza all'antisemitismo.\nCollegamenti ad altri film di Herzog.\nIn \"Invincibile\" il protagonista sogna di trovarsi su una spiaggia piena di granchi rossi. Un sogno simile viene descritto nel documentario \"Echi da un regno oscuro\" (1990), e viene illustrato con immagini molto simili a quelle di questo film. Di queste riprese di granchi rossi, che Herzog ha realizzato sull'isola di Natale, una viene riproposta identica in entrambi i film: quella in cui i granchi attraversano le rotaie mentre arriva un treno.\nLa scena delle meduse nell'acquario invece riprende una simile nel documentario \"Il piccolo Dieter vuole volare\" (1997).\nIl cast.\nJouko Ahola non \u00e8 un attore professionista. \u00c8 finlandese ed \u00e8 stato eletto \"uomo pi\u00f9 forte del mondo\" nel 1997 e nel 1999. Herzog lo ha voluto perch\u00e9 potesse eseguire realmente i numeri di forza nel film, cosa che infatti ha fatto. Ha poi recitato anche nel film \"Le crociate - Kingdom of Heaven\" (\"Kingdom of Heaven\", 2005) di Ridley Scott.\nRudolph Herzog, il primo figlio di Herzog, ha lavorato nel film come aiuto regista e come interprete del mago che fa il numero con le carte."}
{"id": "1591143", "revid": "13956206", "url": "https://it.wikipedia.org/wiki?curid=1591143", "title": "Edward Purcell", "text": ""}
{"id": "1591149", "revid": "125997071", "url": "https://it.wikipedia.org/wiki?curid=1591149", "title": "Danza (Mia Martini)", "text": "Danza \u00e8 il nono album di brani musicali di Mia Martini. Venne pubblicato il 15 dicembre 1978 dalla Warner Bros. Records. Successivamente venne ristampato su CD dall'etichetta discografica WEA.\nIl disco.\nTutti i brani sono firmati da Ivano Fossati.\nSulla copertina, uno stivale giallo di gomma scalcia via una coppa di champagne, simbolo di un periodo di vita - quello dei trionfi all'Olympia in qualit\u00e0 di artista raffinata e inaccessibile - che la cantante sembra voler respingere per sempre, in favore di un ritorno alla semplicit\u00e0 e al grande pubblico che qualche anno prima le diede il successo.\n\"Vola\" usc\u00ec come singolo nell'estate '78 e partecip\u00f2 al \"Festivalbar\"; tra i brani pi\u00f9 importanti vi sono \"Canto alla luna\" e \"La costruzione di un amore\", destinate a rimanere a lungo nel repertorio dell'artista (assieme alla title-track). \"Buonanotte dolce notte\" \u00e8 cantata in duetto con lo stesso Fossati.\nSi tratta di uno degli album pi\u00f9 importanti della sua carriera, per lo spessore di testi e interpretazioni.\nVennero inizialmente esclusi dall'album i brani \"L'ultimo ballo\" e \"Bene\". Per quest'ultimo fu realizzato anche il relativo video messo in onda per la trasmissione Stryx; furono inseriti entrambi nelle successive ristampe. Fu esclusa anche \"Tu no\", facente parte della colonna sonora del film \"Porca societ\u00e0:\" fu pubblicata dalla Warner solo successivamente.\nRingraziamenti.\nUn grazie a \"Foffo\" Bianchi ed uno tutto speciale a Franco Finetti per il grosso aiuto"}
{"id": "1591152", "revid": "119746163", "url": "https://it.wikipedia.org/wiki?curid=1591152", "title": "Robert Mundell", "text": "Insegn\u00f2 all'Universit\u00e0 di Chicago e alla Columbia. Divenne conosciuto per la teoria delle aree ottimali elaborata nel 1961, che gli valse, appunto, il Nobel. Fu inoltre considerato uno dei pi\u00f9 influenti teorici dell'architettura dell'Euro.\nPubblicazioni principali.\nUna bibliografia esauriente dei lavori di Mundell \u00e8 disponibile sul suo sito personale."}
{"id": "1591153", "revid": "51323", "url": "https://it.wikipedia.org/wiki?curid=1591153", "title": "Robert Alexander Mundell", "text": ""}
{"id": "1591154", "revid": "51323", "url": "https://it.wikipedia.org/wiki?curid=1591154", "title": "Robert A. Mundell", "text": ""}
{"id": "1591156", "revid": "775372", "url": "https://it.wikipedia.org/wiki?curid=1591156", "title": "Negazione plausibile", "text": "Il termine negazione plausibile (o anche negabilit\u00e0 plausibile, dall'inglese \"plausible deniability\") definisce quei casi in cui sia possibile dichiararsi formalmente estranei a qualsivoglia fattispecie deprecabile commessa da terzi dei quali si abbia responsabilit\u00e0 o comando diretto, o dichiararsi in buona fede estranei a fatti illeciti che siano stati favoriti in tutto o in parte con propri comportamenti od omissioni.\nNormalmente la negazione plausibile \u00e8 una misura di salvaguardia verso incaricati pubblici cui vengono taciuti intenzionalmente attivit\u00e0 o particolari aspetti di esse - che potrebbero avere risvolti negativi in chiave per esempio politica, di immagine, o perfino penale - svolti da persone a questi sottoposte, al fine di preservare la sua buona fede nel momento in cui dovesse essere costretto in qualsiasi sede a dichiarare di essere ignaro dei fatti oggetto di inchiesta giornalistica o giudiziaria.\nIn tali casi, infatti, il responsabile di un ufficio o il titolare di una catena di comando pu\u00f2 legittimamente dichiarare la propria estraneit\u00e0 a qualsiasi fattispecie contestata e separare le proprie responsabilit\u00e0 da quelle di sottoposti.\nDeriva dall'inglese \"plausible deniability\" e fu coniato per garantire ad alti ufficiali di governo, incluso il presidente degli Stati Uniti, di poter affermare in buona fede all'opinione pubblica la propria estraneit\u00e0 ad atti commessi da funzionari governativi che avrebbero potuto mettere in grave imbarazzo politico l'amministrazione; un esempio, bench\u00e9 espresso in forma cinematografica, si trova nel film \"Independence Day\" del 1996: quando il presidente Whitmore (Bill Pullman) viene a conoscenza del fatto che in una base militare del Paese si sta esaminando da molti anni un velivolo extraterrestre, alla domanda sul perch\u00e9 non ne fosse mai stato informato il suo segretario alla Difesa Nimzicky (James Rebhorn) gli risponde: \u00abDue parole, signor presidente: negazione plausibile\u00bb, sottintendendo quindi che egli, a specifica domanda sull'esistenza di tale installazione militare e delle attivit\u00e0 che ivi si svolgevano, avrebbe potuto negarne l'esistenza in buona fede e senza essere accusato di mentire, essendone stato scientemente mantenuto ignaro.\nUso politico e giudiziario.\nIn caso di assassinii, \"covert operations\" di varia natura, o di ogni altra attivit\u00e0 che susciterebbe il verosimile biasimo dell'opinione pubblica in caso di notoriet\u00e0, le autorit\u00e0 altolocate possono negare ogni legame o consapevolezza verso tali atti, o verso gli autori materiali dei medesimi.\nNella politica e nello spionaggio la negabilit\u00e0 \u00e8 riferita alla possibilit\u00e0 per un potente \"burattinaio\" di evitare l'eventuale \"contraccolpo\" di popolarit\u00e0 (discredito) mediante la pianificazione/delega segreta di un'azione che dev'essere compiuta nel suo interesse da una terza parte \u2014 apparentemente non riconducibile al \"burattinaio\" in questione.\nPi\u00f9 in generale si parla di negabilit\u00e0 plausibile anche in ogni caso in cui un atto lasci poca o nessuna prova dell'azione illegittima o abuso compiuti. Ne sono esempi l'uso di scariche elettriche, waterboarding o leve articolari/strangolamenti, eccetera come mezzo di tortura o punizione, che lasciano scarse tracce (o addirittura nessuna) dell'abuso praticato.\nAltri casi.\nSicurezza informatica.\nMeglio nota come crittografia negabile o \"crittografia ripudiabile\" \u00e8 l'uso di sistemi crittografici che consentono ad un utente, qualora gli venga estorta la password di un archivio cifrato, di negare l'esistenza dell'archivio stesso.\nSolitamente questa tecnologia viene confusa con la steganografia il cui obiettivo \u00e8 tenere nascosta l'esistenza del dato.\nLa crittografia negabile viene utilizzata in due ambiti: negazione d'esistenza e ripudiabilit\u00e0 di creazione.\nNegazione d'esistenza.\nPer proteggere gli utilizzatori di filesystem cifrati da attacchi basati sulla tortura, il software FreeOTFE crea volumi cifrati in due modalit\u00e0: utilizzando un file dedicato all'interno del filesystem o utilizzando dello spazio non inizializzato all'interno di un disco.\nLa prima modalit\u00e0 \u00e8 analoga ad altri sistemi di filesystem cifrati: loop-aes, dm-crypt, filevault. L'utente decide di creare un disco cifrato di una certa dimensione, questa dimensione viene allocata in un file su filesystem. Il file \u00e8 cifrato, e il software di cifratura decifra il file come se fosse un disco fisico. In questo modo l'utente pu\u00f2 accedere al filesystem solo quando il software viene sbloccato da password.\nLa seconda modalit\u00e0 non utilizza un file allocato, ma dello spazio non allocato sul disco. A un'analisi dei settori non utilizzati risulter\u00e0 una porzione di dati cifrati, facendo quindi intuire all'analista la presenza di un disco cifrato nascosto.\nQuando un disco cifrato viene inizializzato, gli spazi non utilizzati vengono riempiti di dati random, cos\u00ec un utente potr\u00e0 creare un disco cifrato sul proprio filesystem utilizzando un file allocato, mettere dei dati, e nello spazio non utilizzato creare un disco nascosto. In questo modo un'analisi dei settori non utilizzati all'interno del disco cifrato non dar\u00e0 alcun risultato differente da quello aspettato, perch\u00e9 le propriet\u00e0 statistiche di un file cifrato e di dati random sono pari. \nL'utente gode di negazione plausibile nei confronti di chi, una volta chiesta la password (e consegnatagli dall'utente) necessaria per accedere al primo filesystem, non potr\u00e0 dire con certezza che altri dati sono cifrati nei settori nascosti. Si sar\u00e0 acceduto ai dati inseriti nel primo filesystem.\nRipudiabilit\u00e0 di creazione.\nQuesto tipo di protezione \u00e8 stato implementato da OTR (\"Off The Records\") riferito alla terminologia giornalistica. OTR \u00e8 un protocollo di cifratura per Instant Messaging, una volta scambiata la chiave tra i due utenti, che possono autenticarsi reciprocamente, i dati non sono pi\u00f9 firmati digitalmente. In questo modo si pu\u00f2 comunicare con riservatezza, e nel caso l'attaccante dovesse decifrare il contenuto dei messaggi, l'autore potrebbe sostenere di non essere stato lui a produrli, ma un terzo in possesso della chiave."}
{"id": "1591158", "revid": "767487", "url": "https://it.wikipedia.org/wiki?curid=1591158", "title": "Poeti cavalieri", "text": "Poeti cavalieri (\"Cavalier poets\") \u00e8 un termine utilizzato per descrivere una scuola di poeti inglesi del XVII secolo, riuniti nelle corti di Giacomo I e di Carlo I ed accomunati dalla celebrazione di istituti, valori o ideali che sono propri della cultura aristocratica.\nFormalmente i \"Cavalieri\" perseguivano l'equilibrio, la simmetria e la perfezione metrica, modellandosi sugli esempi della grande classicit\u00e0 e in particolare su Orazio, Virgilio e Giovenale.\nBen Jonson \u00e8 descritto come il \"padre\" dei poeti cavalieri: molti di loro si autodefinirono suoi \"figli\" o \"discepoli\". Appartennero a questo gruppo poeti come Robert Herrick, Richard Lovelace, Thomas Carew e John Suckling.\nL'orientamento dei poeti cavalieri, grazie al rispetto dei canoni classici e ad uno stile sobrio ed equilibrato, diede vita a una tendenza che sarebbe stata sviluppata nel successivo periodo neoclassico."}
{"id": "1591166", "revid": "767487", "url": "https://it.wikipedia.org/wiki?curid=1591166", "title": "Contea di Latah", "text": "La contea di Latah (in inglese Latah County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 34.935 abitanti. Il capoluogo di contea \u00e8 Moscow."}
{"id": "1591167", "revid": "767487", "url": "https://it.wikipedia.org/wiki?curid=1591167", "title": "Contea di Lemhi", "text": "La contea di Lemhi (in inglese Lemhi County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 7.806 abitanti. Il capoluogo di contea \u00e8 Salmon."}
{"id": "1591168", "revid": "767487", "url": "https://it.wikipedia.org/wiki?curid=1591168", "title": "Contea di Lewis (Idaho)", "text": "La contea di Lewis (in inglese Lewis County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 3.747 abitanti. Il capoluogo di contea \u00e8 Nezperce."}
{"id": "1591169", "revid": "767487", "url": "https://it.wikipedia.org/wiki?curid=1591169", "title": "Contea di Lincoln (Idaho)", "text": "La contea di Lincoln (in inglese Lincoln County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 4.044 abitanti. Il capoluogo di contea \u00e8 Shoshone."}
{"id": "1591171", "revid": "767487", "url": "https://it.wikipedia.org/wiki?curid=1591171", "title": "Contea di Madison (Idaho)", "text": "La contea di Madison (in inglese Madison County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 27.467 abitanti. Il capoluogo di contea \u00e8 Rexburg."}
{"id": "1591175", "revid": "767487", "url": "https://it.wikipedia.org/wiki?curid=1591175", "title": "Contea di Minidoka", "text": "La contea di Minidoka (in inglese Minidoka County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 20.174 abitanti. Il capoluogo di contea \u00e8 Rupert."}
{"id": "1591176", "revid": "767487", "url": "https://it.wikipedia.org/wiki?curid=1591176", "title": "Contea di Nez Perce", "text": "La contea di Nez Perce (in inglese Nez Perce County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 37.410 abitanti. Il capoluogo di contea \u00e8 Lewiston."}
{"id": "1591177", "revid": "767487", "url": "https://it.wikipedia.org/wiki?curid=1591177", "title": "Contea di Oneida (Idaho)", "text": "La contea di Oneida (in inglese Oneida County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 4.125 abitanti. Il capoluogo di contea \u00e8 Malad City."}
{"id": "1591178", "revid": "438678", "url": "https://it.wikipedia.org/wiki?curid=1591178", "title": "Su e gi\u00f9 per Beverly Hills", "text": "Su e gi\u00f9 per Beverly Hills (\"Down and Out in Beverly Hills\") \u00e8 un film di Paul Mazursky del 1986, remake del film \"Boudu salvato dalle acque\" di Jean Renoir.\nTrama.\nJerry Baskin, \"clochard\" vagabondo per Beverly Hills, tenta il suicidio a seguito del furto del suo cane Kerouac, gettandosi nella piscina nella villa degli Whiteman. Salvato da Dave, capofamiglia, egli viene ospitato per qualche giorno, facendo conoscenza di una famiglia benestante di neo arricchiti - Dave \u00e8 proprietario di una fabbrica di grucce in fil di ferro - ciascuno per\u00f2 con problemi importanti al limite del grottesco: la moglie Barbara \u00e8 affetta da perenne cefalea e shopping compulsivo con i figli Jenny anoressica e Max, timido ed introverso omosessuale, senza contare il loro cane, assistito da uno psicologo (umano), in quanto riluttante nel mangiare dalla ciotola. Jerry, avvalendosi del buon senso unito a una spiccata sfrontatezza, riuscir\u00e0 a risolvere i problemi di ciascuno, restituendo loro la dignit\u00e0 e l'umanit\u00e0 perdute, nell'aridit\u00e0 di una vita materialistica ed opulenta."}
{"id": "1591179", "revid": "767487", "url": "https://it.wikipedia.org/wiki?curid=1591179", "title": "Contea di Owyhee", "text": "La contea di Owyhee (in inglese Owyhee County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 10.644 abitanti. Il capoluogo di contea \u00e8 Murphy."}
{"id": "1591180", "revid": "124123", "url": "https://it.wikipedia.org/wiki?curid=1591180", "title": "Ronald Coase", "text": "Trasferitosi negli Stati Uniti negli anni cinquanta, docente all'universit\u00e0 di Buffalo, della Virginia e di Chicago \u00e8 morto nel 2013 all'et\u00e0 di 102 anni.\nLa teoria dell'Impresa.\nNel 1937 Coase scrive un saggio destinato a una lunga fortuna e a far nascere l'approccio neo-istituzionalista alla teoria dell'impresa, cui ha contribuito anche Oliver E. Williamson.\nIl punto di partenza dell'analisi coasiana \u00e8 semplice: se realizzare transazioni di mercato non comportasse alcun costo, ognuno potrebbe lavorare per conto suo, scambiare i beni e i servizi che produce ed essere completamente \"padrone di se stesso\". Ma se, d'altra parte, esistono imprese di enormi dimensioni, ci\u00f2 deve dipendere dal fatto che \"internalizzare\" le relazioni fra gli individui all'interno delle imprese presenta dei vantaggi rispetto al loro esclusivo coordinamento sul mercato. La risposta di Coase \u00e8 la seguente: \"all'esterno dell'impresa i movimenti dei prezzi dirigono la produzione che viene coordinata da una serie di scambi sul mercato. All'interno dell'impresa, queste transazioni di mercato sono eliminate e al posto della complicata struttura di mercato con transazioni di scambio viene posto l'imprenditore/coordinatore che dirige la produzione\". Coase propone una teoria dell'impresa basata sul confronto tra costo d'uso del mercato e costo d'uso dell'impresa per il governo di una determinata transazione. Le imprese esistono dunque perch\u00e9 riescono a realizzare alcune transazioni ad un costo minore di quello associato alla contrattazione di mercato. Risparmiando questi costi e affidando la direzione gerarchica delle risorse all'imprenditore, l'organizzazione di impresa si caratterizza per una maggiore efficienza rispetto al mercato.\nD'altra parte, si chiede Coase, \"perch\u00e9 se uno con l'organizzazione di impresa pu\u00f2 eliminare taluni costi e di fatto ridurre il costo di produzione, continuano comunque a sussistere le transazioni di mercato? Ovvero, perch\u00e9 l'intera produzione non viene effettuata da una sola grande impresa?\". La risposta di Coase \u00e8 che anche all'interno di una data impresa deve essere raggiunto un punto in cui \"i costi di organizzare una transazione in pi\u00f9 all'interno dell'impresa sono uguali ai costi che comporta l'effettuazione della transazione nel mercato aperto\".\nQuesta soglia indica il limite del processo di internalizzazione delle transazioni, la dimensione ottima dell'impresa e i rapporti intercorrenti tra dimensione dell'impresa e dimensione del mercato rispetto a ogni data transazione. All'aumentare delle transazioni internalizzate dall'impresa, il conseguente incremento della dimensione dell'impresa pu\u00f2 implicare rendimenti decrescenti per la funzione imprenditoriale e dunque rendere sempre pi\u00f9 costoso organizzare ulteriori transazioni all'interno dell'impresa. La dimensione ottimale dell'impresa \u00e8 dunque, per Coase, quella che consente, per converso, di ottenere anche la dimensione ottima del mercato: \"abbiamo dunque una teoria dell'equilibrio mobile\" tra i confini dell'impresa e quelli del mercato.\nSintetizzando, un'impresa tende ad essere pi\u00f9 grande (Coase, 1988): quanto minori sono i costi di organizzazione e quanto pi\u00f9 lentamente questi costi crescono all'aumentare delle transazioni organizzate; quanto meno \u00e8 probabile che l'imprenditore commetta errori e quanto minore \u00e8 l'incremento negli errori all'aumentare delle transazioni organizzate; quanto maggiore \u00e8 la diminuzione (o quanto minore \u00e8 l'aumento) del prezzo di offerta dei fattori di produzione per le imprese di grandi dimensioni.\nIl problema del costo sociale.\nNel 1960 Coase estende la precedente analisi basata sui costi di transazione al caso pi\u00f9 generale in cui l'uso dei diritti di propriet\u00e0 sul mercato comporta dei costi di transazione. Se i diritti fossero ben definiti e non vi fossero costi di transazione, il meccanismo di mercato farebbe s\u00ec che i diritti di propriet\u00e0 finirebbero nelle mani dei soggetti che li valutano di pi\u00f9 (Teorema di Coase). Si raggiungerebbe cos\u00ec l'allocazione efficiente delle risorse, indipendentemente dall'allocazione iniziale dei diritti proprietari.\nQuando tuttavia i costi di transazione sono significativi, l'allocazione iniziale dei diritti e il loro uso influenzano l'allocazione finale e non \u00e8 detto che il mercato permetta l'allocazione efficiente delle risorse. In presenza di costi di transazione, la definizione e la concentrazione dei diritti proprietari dipende dai costi di transazione stessi.\nAl fine di promuovere l'uso e l'allocazione efficiente delle risorse occorre comparare le istituzioni (scambio di mercato, intervento pubblico) che permettono di conseguire la migliore allocazione possibile, dati i vincoli esistenti. Ci\u00f2 significa che in presenza di conflitti sull'uso di diritti proprietari, l'intervento pubblico (ad esempio attraverso la tassazione pigouviana) \u00e8 desiderabile solo se comporta un'allocazione pi\u00f9 efficiente dello scambio di mercato.\nDue esempi significativi.\nNel suo articolo The problem of the social cost, Coase descrive come nell'ideazione e nella scelta di accordi sociali, volti a limitare le esternalit\u00e0 dell'attivit\u00e0 di un agente sul benessere di un altro agente, bisogna considerare l'effetto totale che si ha sul benessere della collettivit\u00e0. Secondo Coase per\u00f2, se non ci sono costi di transazione e agenti con potere di mercato, una qualunque distribuzione dei diritti di propriet\u00e0 pu\u00f2 portare all'efficienza, l'importante \u00e8 che i diritti siano scambiabili tra gli agenti. Descriviamo di seguito attraverso due esempi, l'importanza che possono avere gli accordi sociali nel raggiungere l'efficienza:\nL'allevatore e il contadino.\nIl primo riguarda il rapporto che corre tra un allevatore di bestiame e un contadino. Immaginiamo che in un allevamento di bestiame, finalizzato alla produzione di carne, una mandria si sposti raggiungendo le coltivazioni dei terreni adiacenti, danneggiandole. In assenza di barriere di propriet\u00e0, un aumento del bestiame allevato porter\u00e0 maggiori danni per le colture. Inoltre bisogna considerare anche il danno marginale, variabile in quanto una mandria pi\u00f9 grande potrebbe diventare pi\u00f9 agitata e creare pi\u00f9 danni. Assumiamo che il prezzo della coltura sia di 1$ per tonnellata. Per ogni manzo, il contadino perde una tonnellata di coltura, per 2 manzi ne perde 3, quindi con un costo addizionale per manzo di 2$, per 3 manzi ne perde 6, costo addizionale 3$, per 4 manzi invece ne perde 10, costo addizionale 4$. Se si ritiene l'allevatore di bestiame responsabile del danno causato, allora egli avr\u00e0 un costo addizionale di 3$ se aumenta i manzi da 2 a 3. L'allevatore allora nel decidere la dimensione della mandria, sceglier\u00e0 di aumentarla solo nel caso in cui il profitto addizionale della carne prodotta sia maggiore del costo addizionale che l'aumento comporter\u00e0 in termini di danni al contadino. Assumiamo che sia possibile per l'allevatore costruire una barriera tra i due terreni, al costo di 9$. Potrebbe essere vantaggioso per l'allevatore, dato il costo della barriera, pagare i danni se la mandria \u00e8 formata da 3 o meno manzi, pagando al massimo 6$. Si nota come possa essere conveniente per l'allevatore, se ritenuto responsabile, distruggere la coltura del contadino, anzich\u00e9 cercare di un accordo con lui per costruire una barriera.\nSupponiamo che il guadagno netto del contadino per una certa porzione di terra possa essere di 2$, in quanto ricava 12$ dalla vendita delle colture e sostiene una spesa di 10$ per la coltivazione. Il contadino manterr\u00e0 comunque il guadagno netto di 2$ in caso di danneggiamento delle colture, se l'allevatore, ritenuto responsabile, paga un rimborso per i danni provocati da 2 manzi, ossia 3$. L'allevatore potrebbe per\u00f2 star meglio se il contadino fosse disposto a non coltivare la porzione di terra per un prezzo minore di 3$, mentre il contadino, considerando il suo guadagno netto di 2$, sarebbe potrebbe essere disposto a non coltivare quella porzione di terra per qualsiasi pagamento maggiore di 2$. Coase nota come esista la possibilit\u00e0 di un mutuo accordo satisfattorio. Inoltre, una procedura che invece preveda un rimborso per un danno causato dal bestiame, ma che non permette la possibilit\u00e0 di rendere la coltivazione discontinua, potrebbe comportare un impiego troppo basso di fattori nell'allevamento e un impiego troppo alto di fattori nella coltivazione. Nel lungo periodo infine, i rimborsi dovuti dall'allevatore al contadino potrebbero rendere l'attivit\u00e0 di allevamento meno remunerativa dell'agricoltura, determinando minori investimenti nel settore dell'allevamento e una produttivit\u00e0 pi\u00f9 bassa per l'allevatore, viceversa nel settore dell'agricoltura e per il contadino.\nLa presenza di esternalit\u00e0 pu\u00f2 far s\u00ec che il mercato non raggiunga un'efficiente allocazione di risorse. Lo stesso si verificherebbe se l'allevatore fosse privo di responsabilit\u00e0 legale e il contadino dovesse pagare l'allevatore per non diminuire la dimensione della sua mandria. Secondo Coase dunque in assenza di costi di transazione, a prescindere dall'attribuzione di responsabilit\u00e0, gli individui saranno in grado di raggiungere una soluzione collettivamente desiderabile, come sostenuto in precedenza descrivendo la possibilit\u00e0 di un mutuo accordo satisfattorio tra allevatore e contadino. \u00c8 necessario soltanto sapere che esiste una responsabilit\u00e0, poich\u00e9 senza lo stabilimento di un'iniziale delimitazione di diritti non potrebbero esserci transazioni per trasferirli o ricombinarli. Coase nota anche che un eventuale accordo, ad esempio tra contadino e allevatore, potrebbe dipendere anche dall'abilit\u00e0 contrattuale degli individui coinvolti, con il rischio di uno squilibrio nella distribuzione del reddito.\nIl medico e il pasticciere.\nL'esempio \u00e8 tratto da una controversia realmente avvenuta fra un pasticciere ed un medico. Il rumore dei macchinari del laboratorio di pasticceria impediva al medico di svolgere il suo lavoro, in quanto il laboratorio e la stanza di consultazione del medico erano contigue. Il tribunale riconobbe al medico il diritto a non essere disturbato e inoltre obblig\u00f2 il pasticciere a sostituire i propri macchinari con altri meno rumorosi ma anche meno produttivi. Il tribunale, non consider\u00f2 per\u00f2 il fatto che il medico avrebbe potuto spostare lo stanza di consultazione in un'altra ala della sua propriet\u00e0 per non subire fastidi, ma elimin\u00f2 semplicemente l'effetto esterno, limitando l'attivit\u00e0 del pasticciere.\nCoase attraverso questo caso storico, mostra come in realt\u00e0 la questione non consista semplicemente nel rimuovere il danno che una parte infligge all'altra, ma che un danno per qualcuno ci sarebbe comunque, e quindi il problema diventa evitare il pi\u00f9 grave fra i due. Coase concluse che, in assenza di costi di transazione, le parti sono in grado di trovare la soluzione migliore per entrambi, indipendentemente dalla responsabilit\u00e0 legale imposta dalla legge.\nIn un contesto privo di costi per la contrattazione, Coase osserv\u00f2 che qualora il pasticciere avesse pagato al medico una somma di denaro in grado di compensarlo della perdita di reddito subita per la cessazione dell'attivit\u00e0 medica o per il trasferimento della stessa in un'altra ala della propriet\u00e0, questi avrebbe potuto acconsentire ai rumori dei macchinari. Viceversa, in caso di sentenza favorevole al pasticciere, che lasciasse cio\u00e8 il pasticciere libero di utilizzare i macchinari, nell'eventualit\u00e0 in cui l'attivit\u00e0 del pasticciere avesse diminuito il reddito del medico pi\u00f9 di quanto avesse aumentato il suo, il medico avrebbe potuto pagare qualcosa al pasticciere per indurlo ad interrompere l'uso del macchinario e poter cos\u00ec continuare a visitare i pazienti senza difficolt\u00e0.\nDagli esempi evinciamo quindi la tesi sostenuta da Coase. Se non ci sono costi di transazione e non ci sono agenti che hanno potere di mercato, una qualunque distribuzione dei diritti di propriet\u00e0 porta all'efficienza. Quello che \u00e8 importante \u00e8 che il diritto di un agente sia scambiabile, \u00e8 arbitrario stabilire chi ha inizialmente un diritto."}
{"id": "1591181", "revid": "51323", "url": "https://it.wikipedia.org/wiki?curid=1591181", "title": "Ronald Harry Coase", "text": ""}
{"id": "1591182", "revid": "51323", "url": "https://it.wikipedia.org/wiki?curid=1591182", "title": "Ronald H. Coase", "text": ""}
{"id": "1591184", "revid": "767487", "url": "https://it.wikipedia.org/wiki?curid=1591184", "title": "Crimini del cuore (film)", "text": "Crimini del cuore \u00e8 un film di Bruce Beresford del 1986, basato sulla commedia teatrale \"Crimini del cuore\".\nTrama.\nLe tre sorelle Magrath, Lenny, Meg e Babe, con personalit\u00e0 molto diverse, si riuniscono presso la casa di famiglia a Hazlehurst, Mississippi, dove vive Lenny, la pi\u00f9 grande, con il vecchio nonno. La pi\u00f9 giovane di loro, Babe, ha sparato al marito. La sorella pi\u00f9 grande, Lenny, si prende cura del loro nonno e si sta trasformando in una zitella, mentre Meg, la cui carriera di cantante ad Hollywood termin\u00f2 bruscamente dopo un esaurimento nervoso, ha avuto una vita selvaggia, piena di molti uomini. Il loro arrivo porter\u00e0 molta gioia, ma anche molte tensioni, rancori sopiti, vecchi ricordi ed eventi drammatici."}
{"id": "1591185", "revid": "110157", "url": "https://it.wikipedia.org/wiki?curid=1591185", "title": "Contea di Payette", "text": "La contea di Payette (in inglese Payette County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 20.578 abitanti. Il capoluogo di contea \u00e8 Payette."}
{"id": "1591189", "revid": "729019", "url": "https://it.wikipedia.org/wiki?curid=1591189", "title": "Contea di Power", "text": "La contea di Power (in inglese Power County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 7.538 abitanti. Il capoluogo di contea \u00e8 American Falls."}
{"id": "1591192", "revid": "767487", "url": "https://it.wikipedia.org/wiki?curid=1591192", "title": "Contea di Shoshone", "text": "La contea di Shoshone (in inglese Shoshone County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 13.771 abitanti. Il capoluogo di contea \u00e8 Wallace."}
{"id": "1591193", "revid": "767487", "url": "https://it.wikipedia.org/wiki?curid=1591193", "title": "Contea di Teton (Idaho)", "text": "La contea di Teton (in inglese Teton County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 5.999 abitanti. Il capoluogo di contea \u00e8 Driggs."}
{"id": "1591195", "revid": "767487", "url": "https://it.wikipedia.org/wiki?curid=1591195", "title": "Contea di Twin Falls", "text": "La contea di Twin Falls (in inglese Twin Falls County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 64.284 abitanti. Il capoluogo di contea \u00e8 Twin Falls."}
{"id": "1591196", "revid": "110157", "url": "https://it.wikipedia.org/wiki?curid=1591196", "title": "Contea di Valley (Idaho)", "text": "La contea di Valley (in inglese Valley County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 7.651 abitanti. Il capoluogo di contea \u00e8 Cascade."}
{"id": "1591199", "revid": "767487", "url": "https://it.wikipedia.org/wiki?curid=1591199", "title": "Contea di Washington (Idaho)", "text": "La contea di Washington (in inglese Washington County) \u00e8 una contea dello Stato dell'Idaho, negli Stati Uniti. La popolazione al censimento del 2000 era di 9.977 abitanti. Il capoluogo di contea \u00e8 Weiser.\nGeografia fisica.\nContee limitrofi.\nConfina con le contee di:\nCitt\u00e0.\nLa contea di Washington \u00e8 costituita da tre sole citt\u00e0:"}
{"id": "1591202", "revid": "438678", "url": "https://it.wikipedia.org/wiki?curid=1591202", "title": "Chorus Line", "text": "Chorus Line (\"A Chorus Line\"), \u00e8 un film del 1985, diretto da Richard Attenborough. La sceneggiatura fu realizzata da Arnold Schulman e si basa sul libretto dell'omonima produzione teatrale, che debutt\u00f2 nel 1975 e che vinse nove Tony Awards, di James Kirkwood e Nicholas Dante. Le canzoni sono state composte da Edward Kleban e Marvin Hamlisch.\nTrama.\nUn gruppo di ballerini si riunisce sul palcoscenico d'un teatro di Broadway per un'audizione, il cui scopo \u00e8 scegliere un ristretto numero di ballerini di fila per un nuovo \"musical\", prodotto dal famoso coreografo Zach, personaggio scontroso e spigoloso, ma d'indiscutibile talento. Dopo varie fasi a eliminazione, rimangono in lizza sedici ballerini pieni di speranza, tutti disperatamente alla ricerca di lavoro, ai quali s'\u00e8 aggiunta Cassie, che un tempo aveva una sentita storia d'amore con Zach stesso. In seguito, i due s'erano lasciati, ed ella aveva cambiato citt\u00e0, adducendo al trasferimento un nuovo lavoro come prima ballerina, nonch\u00e9 il bisogno di sentirsi indipendente.\nAdesso Cassie \u00e8 davvero disperata di trovare lavoro, o almeno abbastanza da abbassarsi a ricorrere all'ex amante, del quale sembra per\u00f2 essere ancora innamorata, e la cui audizione per la fila sembra capitare a proposito; se poi egli lascer\u00e0 che la sua professionalit\u00e0 abbia la meglio sul passato e sui sentimenti, che evidentemente anch'egli prova ancora nonostante l'iniziale rifiuto di accettare Cassie nell'audizione (secondo lui, sarebbe \"troppo brava per la fila!\"), resta da vedere, dato il finale aperto.\nQuanto al resto del film, che ha sub\u00ecto molti tagli rispetto all'originale \"pi\u00e8ce\" teatrale, soprattutto riguardo agli elementi omosessuali, quasi tutti espunti, a parte un paio d'allusioni e la storia del portoricano Paul (che per\u00f2 s'infortuna ed \u00e8 costretto ad abbandonare l'audizione), man mano che la storia procede, viene rivelato il pi\u00f9 o meno difficile passato di ciascun ballerino, con toni ironici o tragici, a seconda dei vari casi. L'elemento comune che sembra emergere attraverso le diverse storie \u00e8 senza dubbio la comune passione per la danza, che \u00e8 riuscita ad aiutare i vari protagonisti a superare le difficolt\u00e0 della vita.\nProduzione del film.\nA seguito dell'enorme successo ottenuto dalla pi\u00e8ce teatrale a Broadway, i produttori di Hollywood hanno mostrato interesse in una versione cinematografica del musical. Molti registi hanno rifiutato il progetto, insistendo sul fatto che non solo l'originale \"A Chorus Line\" era troppo amato, ma che non si sarebbe adattato bene alla dimensione cinematografica. Persino Michael Bennett, il regista della produzione teatrale, si rifiut\u00f2 di parteciparvi, quando venne respinta la sua proposta di presentare il film come un'audizione volta a fare un casting per la relativa versione cinematografica del musical teatrale, invece di un adattamento letterale della pi\u00e8ce stessa. Quando Attenborough accett\u00f2 il progetto, c'\u00e8 stata un po' di apprensione riguardo al trattamento che il regista britannico avrebbe riservato alla storia intimamente americana del musical..\nLa decisione di modificare la colonna sonora deluse moltissimi fan dello spettacolo originale. \"Hello Twelve, Hello Thirteen, Hello Love\", \"Sing!\" e \"The Music and the Mirror\" furono eliminate (tranne qualche frase della prima), mentre vennero aggiunte canzoni nuove, quali \"Surprise, Surprise\" e \"Let Me Dance for You\". Inoltre, il brano che costituiva il fulcro della produzione teatrale, \"What I Did for Love\", era originariamente interpretato dai ballerini in onore al loro amore per l'arte della danza, mentre nel film, diventa una canzone d'amore dedicata da Cassie a Zach.\nIl musical teatrale \u00e8 stato uno dei primi a trattare il tema dell'omosessualit\u00e0, mentre, come accennato, nel film non restano che un paio di allusioni e la storia di Paul, che per\u00f2 non sembra concludersi bene.\nLe coreografie sono state curate da Jeffrey Hornaday."}
{"id": "1591207", "revid": "767487", "url": "https://it.wikipedia.org/wiki?curid=1591207", "title": "Splash - Una sirena a Manhattan", "text": "Splash - Una sirena a Manhattan (\"Splash\") \u00e8 un film del 1984 diretto da Ron Howard, con protagonisti Tom Hanks e Daryl Hannah.\nTrama.\nCapo Cod: un ragazzino a bordo di una nave si butta in acqua e incontra una sirena-bambina che nuota nel mare. Lui viene salvato da un marinaio e riportato sulla nave.\nManhattan, vent'anni dopo. Allen, il ragazzo, lavora ai mercati generali, manda avanti un commercio di frutta e verdura col fratello Freddie. Mentre Freddie se la spassa, Allen \u00e8 gi\u00f9 di morale: la sua ragazza lo ha piantato. Si reca a Cape Cod, a camminare sulla spiaggia dove incontra uno strano tipo di scienziato. A causa di un incidente, Allen cade da una barca e finisce in mare. Non sa nuotare, ma una bellissima ragazza lo porta a riva per poi scomparire. La ragazza \u00e8 una sirena ed \u00e8 proprio lei l'oggetto delle ricerche dello scienziato Walter Kornbluth che riesce pure a vederla per un attimo sott'acqua.\nLa sirena, tramite il portafoglio perso da Allen, rintraccia il suo indirizzo e si dirige, via acqua, verso Manhattan. Approda ai piedi della Statua della Libert\u00e0, nuda, in mezzo ai turisti, creando sensazione di stupore. La polizia telefona ad Allen, che accorre. La ragazza non sa parlare, ma dimostra la sua gioia nell'averlo ritrovato. Allen comincia a trascurare il suo lavoro, pensa solo all'amore. Lei si rivela piena di risorse: in un solo pomeriggio, guardando la tv, impara l'inglese.\nDato che il suo \u00e8 un nome impronunciabile, viene ribattezzata Madison. Regala ad Allen una fontana sovrastata dalla statua di una sirena. Lui le chiede di sposarlo, ma Madison rifiuta: ha un segreto che non pu\u00f2 rivelare. Non solo, pu\u00f2 restare con lui solo sei giorni: dopo ci sar\u00e0 la luna piena e dovr\u00e0 ripartire. Nel frattempo, l'uomo che l'ha vista nelle acque di Cape Cod la riconosce nella ragazza fotografata sotto la Statua della Libert\u00e0.\nVolendo rivelare a tutti la vera natura di Madison, le corre dietro cercando di innaffiarla: in tal modo, come dicono le leggende, se sar\u00e0 bagnata, le rispunter\u00e0 la coda di pesce. Dopo vari tentativi, una sera ci riesce e Madison rimane, impotente, in mezzo alla strada. Viene portata al Museo di storia naturale insieme ad Allen - ritenuto della sua stessa razza - e entrambi vengono immersi in una vasca, diventando oggetto di studi da parte degli scienziati che vagheggiano di sezionare la sirena.\nA vedere e a sentire tutto ci\u00f2, Kornbluth, lo scienziato colpevole dell'accaduto, comincia a pentirsi. Quando Allen, rilasciato, lo rintraccia, Kornbluth decide di aiutare il giovane a salvare Madison.\nInsieme a Freddie che si unisce al gruppo, si recano al museo, inscenando una commediola per imbrogliare i marines di guardia. Riescono a portare fuori la sirena che, riasciugatasi, riacquista l'uso delle gambe. Inseguiti da mezzo esercito di marines, Allen e Madison raggiungono il porto. Prima di partire per sempre, Madison ricorda ad Allen l'episodio della caduta in mare durante la sua fanciullezza: se lui volesse, potrebbe seguirla. Senza rischio, potrebbe nuotare e respirare sott'acqua, ma non potr\u00e0 pi\u00f9 tornare sulla terraferma.\nVedendo arrivare i marines in tenuta da sommozzatori che si tuffano nelle acque del porto, anche Allen, inizialmente confuso dalla proposta di Madison, si tuffa. Lei, gi\u00e0 lontana, torna indietro. Insieme, si liberano degli inseguitori per poter raggiungere, liberi, le profondit\u00e0 del mare."}
{"id": "1591210", "revid": "8596", "url": "https://it.wikipedia.org/wiki?curid=1591210", "title": "Splash, una sirena a Manhattan", "text": ""}
{"id": "1591223", "revid": "118000966", "url": "https://it.wikipedia.org/wiki?curid=1591223", "title": "Negative FX (album)", "text": "Negative FX \u00e8 l'album d'esordio (e unica registrazione) dei Negative FX, pubblicato nel 1984 ma registrato gi\u00e0 nel 1982."}
{"id": "1591225", "revid": "6923", "url": "https://it.wikipedia.org/wiki?curid=1591225", "title": "Campionato europeo di pallanuoto", "text": "Il campionato europeo di pallanuoto (den. uff.: \"LEN Water Polo European Championships\") \u00e8 la principale competizione pallanuotistica per squadre nazionali in Europa. Sia il torneo maschile (organizzato sin dal lontano 1926) sia quello femminile (1986) sono organizzati dalla Lega europea del nuoto (LEN). Fino al 1997 la competizione era compresa all'interno del campionato europeo di nuoto, ma attualmente tale sport (a differenza del torneo mondiale) \u00e8 separato dalle altre competizioni. La sede \u00e8 uguale sia per gli uomini che per le donne."}
{"id": "1591226", "revid": "287204", "url": "https://it.wikipedia.org/wiki?curid=1591226", "title": "Ara\u00e7atuba", "text": "Ara\u00e7atuba \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591227", "revid": "287204", "url": "https://it.wikipedia.org/wiki?curid=1591227", "title": "Bento de Abreu", "text": "Bento de Abreu \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591231", "revid": "287204", "url": "https://it.wikipedia.org/wiki?curid=1591231", "title": "Guararapes", "text": "Guararapes \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591232", "revid": "1305772", "url": "https://it.wikipedia.org/wiki?curid=1591232", "title": "Barguzin", "text": ""}
{"id": "1591233", "revid": "13956983", "url": "https://it.wikipedia.org/wiki?curid=1591233", "title": "Dizionari enciclopedici", "text": ""}
{"id": "1591236", "revid": "6923", "url": "https://it.wikipedia.org/wiki?curid=1591236", "title": "Margherita d'Ungheria (santa)", "text": "Biografia.\nFiglia del re d'Ungheria B\u00e9la IV, nipote di santa Elisabetta d'Ungheria, e di Maria Lascaris di Nicea, venne educata presso il monastero domenicano di Veszpr\u00e9m, nel quale entr\u00f2 all'et\u00e0 di quattro anni (1246). Sei anni pi\u00f9 tardi fu trasferita al monastero della Madonna fondato dai suoi genitori nell'Isola delle Lepri (ora detta Isola Margherita) presso Buda (le rovine del monastero sono ancora visibili).\nL\u00ec prese i voti solenni quando ebbe diciotto anni (1260); abbracciata la vita religiosa e divenuta monaca domenicana, trascorse il resto della sua vita nel monastero, dedicandosi a umili lavori di cucina, alla cura degli ammalati contagiosi, a un duro digiuno e a notti di preghiera.\nMor\u00ec ancora giovane, a 29 anni.\nIl culto.\nIl culto come beata tributatole sin dalla morte venne approvato da papa Pio VI nel 1789: venne canonizzata da Pio XII il 19 novembre del 1943.\nLa sua memoria liturgica cade il 18 gennaio:"}
{"id": "1591237", "revid": "287204", "url": "https://it.wikipedia.org/wiki?curid=1591237", "title": "Lav\u00ednia", "text": "Lav\u00ednia \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591239", "revid": "767487", "url": "https://it.wikipedia.org/wiki?curid=1591239", "title": "Mo' Money, Mo' 40z", "text": "Mo' Money, Mo' 40z \u00e8 l'album d'esordio dei Mest, pubblicato nel 1998."}
{"id": "1591246", "revid": "287204", "url": "https://it.wikipedia.org/wiki?curid=1591246", "title": "Rubi\u00e1cea", "text": "Rubi\u00e1cea \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591247", "revid": "287204", "url": "https://it.wikipedia.org/wiki?curid=1591247", "title": "Santo Ant\u00f4nio do Aracangu\u00e1", "text": "Santo Ant\u00f4nio do Aracangu\u00e1 \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591250", "revid": "110157", "url": "https://it.wikipedia.org/wiki?curid=1591250", "title": "Museo d'arte orientale (Venezia)", "text": "Il Museo d'arte orientale di Venezia \u00e8 sito all'interno di Ca' Pesaro nel sestiere di Santa Croce, vicino a Campo San Stae.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Veneto, nel dicembre 2019 divenuto Direzione regionale Musei.\nOrigini.\nIl Museo d'Arte Orientale di Venezia \u00e8 una delle maggiori raccolte d\u2019arte giapponese del periodo Edo (1603-1868) in Europa. \n\u00c8 collocato dal 1928 al terzo piano di Ca' Pesaro per una convenzione tra lo Stato, proprietario della raccolta, e il Comune di Venezia, proprietario dell'immobile. \nLa raccolta si deve al principe Enrico di Borbone conte di Bardi. Dal 1887 al 1889, durante un lungo viaggio intorno al mondo compiuto con la moglie, Adelgonda di Braganza e un ristretto seguito, egli visit\u00f2 l'Indonesia, l'Asia sud orientale, la Cina e circa nove mesi in Giappone acquistando oltre trentamila opere.\nAl suo ritorno a Venezia Enrico di Borbone sistem\u00f2 la collezione al secondo piano di Palazzo Vendramin Calergi, che egli occupava soprattutto nei mesi invernali.\nAlla sua morte, nel 1905, la raccolta pass\u00f2 nelle mani della ditta viennese Trau che ne inizi\u00f2 la vendita fino allo scoppio della Prima guerra mondiale, che determin\u00f2 il sequestro dei beni della ditta austriaca.\nA conclusione del conflitto il patrimonio venne riconosciuto al governo italiano in conto riparazione danni di guerra. Nel 1925 Stato e Comune stipularono una Convenzione per sistemare a Ca' Pesaro la collezione. \nA Eugenio (Nino) Barbantini tocc\u00f2 il non facile compito di allestire il nuovo museo di arte orientale in una dimora storica veneziana con stucchi e affreschi. In tre anni Barbantini provvide al trasferimento della raccolta da Palazzo Vendramin Calergi, all'adattamento della sede e all'allestimento del museo di cui fu direttore fino al 1950.\nIl 3 maggio 1928 si inaugur\u00f2 il museo: esposizione d'arte giapponese del periodo Edo (1603-1868) con una sezione cinese e una indonesiana.\nNel 2017 sono iniziati i lavori per il trasloco del museo nella ex chiesa di San Gregorio.\nCollezioni esposte.\nL'allestimento di Nino Barbantini \u00e8 ancora riconoscibile nonostante l'esposizione sia stata rimaneggiata nel corso di diversi interventi di manutenzione, per ricavare nuovi spazi di deposito e lavoro.\nNelle sale dedicate al Giappone si ammirano armi e armature da parata appartenute ai signori feudali e ai samurai del periodo Edo, selle e staffe in lacca da parata, una rara portantina per dama, dipinti su carta e seta, abiti dai preziosi ricami. Ben due sale sono dedicate a oggetti in lacca provenienti da corredi di nozze delle figlie di ricchi commercianti e feudatari, realizzati con la tecnica del makie, la lacca dorata impiegando polvere e lamine d\u2019oro. Gli strumenti musicali sono eccellenti pezzi artistici usati per l'esecuzione dei principali generi di musica tradizionale giapponese.\nI pezzi appartengono prevalentemente al periodo Edo (dal nome della capitale, Edo, l\u2019odierna Tokyo) o Tokugawa, dal nome della casata shogunale che resse le sorti del paese per oltre duecentocinquant'anni garantendo all\u2019arcipelago un periodo di relativa pace caratterizzato da un isolamento quasi completo, ma non mancano opere pi\u00f9 antiche, come per esempio una coppia di statue lignee del periodo Kamakura (1185-1392) o lame del periodo Muromachi (1392-1568).\nLa sezione cinese espone giade e porcellane di diverse manifatture. Nella sala dedicata all'Indonesia si trovano rari kriss, tessuti batik e figure in cuoio del \"wayang\", il teatro delle ombre indonesiano.\nPer motivi di conservazione alcuni oggetti pi\u00f9 delicati, come gli abiti, sono soggetti a esposizione a rotazione.\nServizi a disposizione del pubblico.\nAccessibilit\u00e0: 90% dello spazio espositivo a portatori di handicap motori\nCaffetteria, libreria, guardaroba\nItinerari e giochi tattili per non vedenti e ipovedenti\nGuida multimediale accessibile in inglese e lingua italiana dei segni (QRcode)\nSchede di sala in italiano, inglese e francese\nVideo sulla storia della collezione \"La collezione Bardi da raccolta privata a museo dello Stato\" (13\u2019) e sulla lacca giapponese \"Makie, la lacca dorata . Tecnica e restauro\" (9\u2019) in italiano e inglese\nVideo sulla cerimonia del t\u00e8\nVideo sul teatro delle ombre di Giava (\"wayang kulit\")\nCaratteristiche fisiche della sede.\nComprende dieci aree espositive con una superficie di 628 mq. La superficie totale, comprendente i depositi, \u00e8 di 1380 mq, il 90% dello spazio espositivo \u00e8 accessibile ai portatori di handicap motori."}
{"id": "1591251", "revid": "287204", "url": "https://it.wikipedia.org/wiki?curid=1591251", "title": "Valpara\u00edso (San Paolo)", "text": "Valpara\u00edso \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione omonima."}
{"id": "1591254", "revid": "287204", "url": "https://it.wikipedia.org/wiki?curid=1591254", "title": "Jorg Michael", "text": ""}
{"id": "1591256", "revid": "767487", "url": "https://it.wikipedia.org/wiki?curid=1591256", "title": "Wasting Time", "text": "Wasting Time \u00e8 il secondo album dei Mest, pubblicato nel 2000. \u00c8 il primo album ufficiale della band, in quanto il precedente \"Mo' Money, Mo' 40z\" era autoprodotto."}
{"id": "1591257", "revid": "599013", "url": "https://it.wikipedia.org/wiki?curid=1591257", "title": "Mirco Sadotti", "text": "Carriera.\nCresciuto nelle giovanili del ha esordito in serie A nella stagione 1999-2000 con il .\nVanta oltre 120 presenze in Serie B con le maglie di , , , e ed in Serie C1 con la SPAL.\nHa giocato in Serie C2 con il .\nIl 2010-2011 diventa un calciatore dell'Ac Nuova Foiano squadra aretina che militava nella 1\u00aa Categoria Aretina e nel 2011-2012 ha contribuito alla promozione della squadra Foianese in Promozione per poi ritirarsi dall'attivit\u00e0 agonistica."}
{"id": "1591261", "revid": "729019", "url": "https://it.wikipedia.org/wiki?curid=1591261", "title": "Sindrome Kabuki", "text": "La sindrome Kabuki o sindrome di Niikawa-Kuroki \u00e8 un insieme di sintomi e segni caratterizzanti una malformazione congenita dell'individuo. Tale sindrome \u00e8 stata scoperta da due medici giapponesi nel 1981.\n\u00c8 detta cos\u00ec poich\u00e9 tali pazienti hanno una \"facies\" che pu\u00f2 ricordare la famosa espressione facciale del teatro giapponese kabuki, il mie (\u898b\u5f97).\nEpidemiologia.\nI primi casi si erano visti soltanto nel continente asiatico dopo di che si diffuse nel mondo arrivando in Europa e negli USA, la diffusione in Giappone \u00e8 pari a 1 su 32.000.\nSintomatologia.\nFra i sintomi e i segni clinici si presentano ritardo dello sviluppo psicomotorio ed intellettivo, ptosi palpebrale, scoliosi, clinodattilia del 5\u00ba dito, ipodonzia, tendenza all'obesit\u00e0.\nEziologia.\nLa causa \u00e8 attribuibile a mutazioni a carico di due geni che codificano per proteine regolatrici della trascrizione.\nNella sindrome di Kabuki di tipo I il gene mutato \u00e8 il KMT2D, localizzato sul braccio lungo del cromosoma 12, che codifica per una metil-transferasi specifica per la lisina. La sua attivazione porta un aumento dell'attivit\u00e0 trascrizionale. La mutazione a carico di questo gene \u00e8 ereditata secondo un pattern autosomico dominante.\nNella sindrome di Kabuki di tipo II il gene mutato \u00e8 il KDM6A, localizzato sul braccio corto del cromosoma X, codifica per una demetilasi specifica per la lisina. La sua attivazione porta ad una riduzione dell'attivit\u00e0 trascrizionale. La mutazione a carico di questo gene \u00e8 ereditata secondo un pattern dominante legato alla X (vedi malattie monogeniche X-linked).\nTerapie.\nIl trattamento cura le anomalie che si manifestano nel corso della sindrome, come ad esempio una terapia logopedica favorisce lo sviluppo del linguaggio."}
{"id": "1591265", "revid": "599013", "url": "https://it.wikipedia.org/wiki?curid=1591265", "title": "Capsula a percussione", "text": "La capsula a percussione \u00e8 un tipo di innesco per armi da fuoco.\nStoria.\nL'accensione della polvere per lo sparo si era ottenuta nel corso dei secoli in tre modi: con miccia, con acciarino a ruota (usante la pirite) e con acciarino a pietra (usante la selce), ma quando, sul finire del Settecento\u00a0\u2013 inizio dell'Ottocento, si scoprirono le sostanze che scoppiavano per percussione (la prima fu forse il fulminato di mercurio) subito si pens\u00f2 a come poterle applicare alle armi da fuoco. Il reverendo John Forsyth negli anni tra il 1805 ed il 1807 svilupp\u00f2 un modo di accensione basato su un composto di clorato di potassio, zolfo e carbone che era contenuto in un piccolo serbatoio (detto \"boccetta di profumo\", per la sua forma) che, opportunamente ruotato, faceva cadere un po' di questo innesco su una struttura simile ad un luminello rendendo l'arma pronta allo sparo. Il vantaggio in rapidit\u00e0 di caricamento rispetto alle armi a pietra era enorme ed anche l'accensione della carica di lancio pi\u00f9 sicura ma poich\u00e9 l'esplosione avveniva in prossimit\u00e0 del serbatoio vi era sempre il rischio che questo scoppiasse. Sono state infatti rinvenute armi basate sull'invenzione di Forsyth con il serbatoio esploso. Si tent\u00f2 successivamente il \"sistema a tubetto\" nel quale il fulminato (o altro composto simile) era posto all'interno di un piccolo cilindro di rame simile ad una capsula ma assai sottile, che doveva essere appoggiato su un acciarino (in corrispondenza del focone) dove, coperto da una piastra, era battuto dal cane.\nNegli stessi anni l'inglese Maynard brevett\u00f2 un sistema di accensione a nastro di carta o rame contenente gli inneschi in forma di piccole pastiglie che scorreva, essendo comandato dall'armamento del cane, e presentava di volta in volta una pastiglia sul luminello. Questi sistemi pur essendo gi\u00e0 meno rischiosi di quello di Forsiyh si rivelarono per\u00f2 poco pratici e l'invenzione della capsula a percussione, si ritiene dovuta a Joshua Shaw, intorno al 1816 o a Eggs nel 1818 (non vi \u00e8 completa chiarezza sull'argomento) ed entrata in uso corrente intorno al 1830, li releg\u00f2 tra i sistemi sorpassati. In realt\u00e0 vari sistemi di accensione continuarono a coesistere per alcuni anni specialmente presso gli eserciti (dato l'alto numero di armi da modificare o sostituire ed il relativo costo) o in paesi dove non si disponeva della tecnica necessaria alla produzione delle nuove capsule (era pi\u00f9 pratico l'uso dell'arma a pietra in quanto la polvere e la pietra focaia erano di facile reperibilit\u00e0), ma la nuova invenzione si diffuse sempre pi\u00f9 rapidamente e gi\u00e0 verso la met\u00e0 del XIX secolo (o poco dopo) era in uso praticamente ovunque.\nCaratteristiche e funzionamento.\nSi compone di un involucro in rame, ottone, o altre simili leghe, sagomato a forma di bicchiere avente un diametro che pu\u00f2 essere vario ma generalmente compreso tra i 4,5 e i 6\u00a0mm. e di un composto chimico (fulminato di mercurio, azotidrato di piombo, stifnato di piombo o altri) situato sul fondo, che esplode se percosso. Dopo aver versato nella canna, o nel tamburo, delle armi ad avancarica la polvere ed avervi calcato sopra la pallottola, si inserisce la capsula sul luminello (un piccolo tubetto in acciaio avvitato sopra o dietro la camera di scoppio) e, quando essa \u00e8 percossa dal percussore, il composto esplode ed il getto di fuoco prodotto \u00e8 convogliato nella camera di scoppio dove accende la carica di polvere facendo partire il colpo.\nL'uso della capsula a percussione \u00e8 necessario in tutte le armi individuali corte o lunghe, sia ad avancarica (non a miccia n\u00e9 a pietra focaia) che a retrocarica. \"Se ne parla per\u00f2 propriamente solo per quelle ad avancarica\" perch\u00e9 in quelle a retrocarica, usanti la cartuccia, si preferisce parlare genericamente di \"innesco\" anche se questo prevede sempre la presenza della capsula (che \u00e8 per\u00f2 in esso integrata). In alcune cartucce non \u00e8 centrale ma \u00e8 disposta ad anello lungo il collarino (percussione anulare). Questo era comune nelle prime cartucce autocontenute, ma oggi \u00e8 usato solo nelle cartucce pi\u00f9 deboli, quale la .22 Long Rifle, in quanto il percussore per colpire l'innesco deve intaccare il bossolo che per questo deve necessariamente essere sottile, quindi poco resistente alle alte pressioni create da un colpo pi\u00f9 potente. Nelle armi ad avancarica tuttavia \u00e8 uno degli elementi separati che devono essere usati all'atto del caricamento: polvere da sparo, proiettile e capsula. La capsula ha la funzione di accendere la carica di polvere quando \u00e8 schiacciata dal percussore."}
{"id": "1591267", "revid": "283826", "url": "https://it.wikipedia.org/wiki?curid=1591267", "title": "Campionato europeo di pallanuoto 2008 (maschile)", "text": "Il campionato europeo di pallanuoto 2008 \u00e8 stato la XXVIII\u00aa edizione maschile e si \u00e8 svolto a Malaga (Spagna) dal 3 al 13 luglio. L'evento \u00e8 stato organizzato dalla \"Ligue Europ\u00e9enne de Natation\" (LEN) in collaborazione con la \"Real Federaci\u00f3n Espa\u00f1ola de Nataci\u00f3n\".\nGli incontri si sono disputati nel Centro Acu\u00e1tico de M\u00e1laga e hanno partecipato alla competizione 12 squadre nazionali divise in due gruppi da 6.\nIl Montenegro, all'esordio assoluto nella manifestazione, ha conquistato il titolo europeo battendo in finale gli ex connazionali della Serbia.\nSquadre partecipanti.\nDelle 12 nazionali partecipanti, 6 si sono qualificate direttamente al campionato in quanto prime classificate all'Europeo 2006 (inclusa la Spagna, paese ospitante); le altre 6 hanno disputato un torneo di qualificazione.\nFase finale.\nFinale per l'Oro.\nNota"}
{"id": "1591271", "revid": "1522738", "url": "https://it.wikipedia.org/wiki?curid=1591271", "title": "Dorthonion", "text": "Il Dorthonion (\"Terra dei Pini\"), pi\u00f9 tardi Taur-nu-Fuin, \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. Era una regione-altopiano e si trovava immediatamente al nord del Beleriand, e a sud della pianura di Ard-galen (pi\u00f9 tardi Anfauglith), che delimitava la fortezza di Morgoth di Thangorodrim. \u00c8 rilevante la sua funzione di luogo e ambiente pericoloso nelle avventure di molti dei personaggi pi\u00f9 importanti nei diversi libri di Tolkien e in altre opere come \"Il Silmarillion\", \"The Lays of Beleriand\" e \"I figli di H\u00farin\". Analogo alle altre grandi foreste del mondo leggendario di Tolkien cos\u00ec come Bosco Atro, Fangorn e Lothl\u00f3rien, viene inteso come \"meccanismo\" di passaggio nel leggendario mondo di Tolkien e vi si svolgono importanti episodi nelle \"cerche eroiche\" dei suoi protagonisti quali Beren, L\u00fathien, Beleg e T\u00farin.\nIl Dorthonion era lungo 60 leghe da est a ovest. Nel nord si alzava gradatamente dalla pianura, con una grande foresta di pini. L'Ered Gorgoroth (Monti del Terrore) formavano il confine sud del Dorthonion, curvandosi a nord verso la parte est formando il Passo di Aglon tra il Dorthonion e il Colle di Himring. Al sud e ovest del Dorthonion c'era l'Echoriath (Monti Cerchianti), che circondavano il nascosto reame di Gondolin. Le pi\u00f9 elevate insenature del fiume Sirion passavano tra il pendio occidentale del Dorthonion e l'Ered Wethrin (I Monti d'Ombra).\nIn origine il Dorthonion era governato da Angrod e Aegnor, figli di Finarfin, ma fu invaso da Morgoth durante la Dagor Bragollach, dopo la quale fu chiamato Taur-nu-Fuin (\"Bosco Atro\").\nI pendii nord orientali del Dorthonion erano conosciuti come Ladros, un feudo donato a Boromir della casa di B\u00ebor. Qui Barahir e pi\u00f9 tardi suo figlio Beren dimorarono come banditi.\nCome tutte le altre terre a occidente degli Ered Luin, Taur-nu-Fuin fu perlopi\u00f9 distrutta nella Guerra d'Ira alla fine della Prima Era. La sua parte pi\u00f9 elevata sopravvisse come l'isola Tol Fuin (Isola della Notte), parte delle isole occidentali."}
{"id": "1591273", "revid": "599013", "url": "https://it.wikipedia.org/wiki?curid=1591273", "title": "Museo d'arte orientale (Torino)", "text": "Il MAO - Museo d'Arte Orientale \u00e8 un museo di Torino, inaugurato nel 2008. Ubicato in pieno centro, ha sede nello storico \"Palazzo Mazzonis\" e ospita una delle raccolte artistiche asiatiche pi\u00f9 interessanti d'Italia.\nNel 2019 ha superato quota 119.000 visitatori.\nStoria.\nIl \"MAO Museo d'Arte Orientale\" di Torino \u00e8 tra le pi\u00f9 recenti istituzioni museali ad inserirsi nel gi\u00e0 ricco contesto culturale del capoluogo piemontese.\nDa tempo le istituzioni locali si interrogavano su come meglio organizzare le collezioni orientali, gi\u00e0 precedentemente conservate nel Museo Civico d'Arte Antica e, con il contributo della Regione Piemonte, della Compagnia di San Paolo e della Fondazione Agnelli, nel corso dei primi anni Duemila si \u00e8 giunti ad un ragguardevole numero di reperti. Un concreto sostegno \u00e8 stato garantito anche dal Comune di Torino, che ha messo a disposizione del nascente polo museale il pregevole \"Palazzo Mazzonis\". Il museo \u00e8 stato diretto fino al 2013 da Franco Ricca, docente universitario di meccanica quantistica, da tempo appassionato cultore di arte orientale.\nL'allestimento e le collezioni.\nFrutto della necessit\u00e0 di fruire di un nuovo strumento per la conoscenza di mondi lontani, il MAO accoglie le collezioni orientali gi\u00e0 precedentemente conservate nel Museo Civico d'Arte Antica ma deve molto anche al contributo dei reperti provenienti dalle collezioni della Regione Piemonte, della Compagnia di San Paolo e della Fondazione Agnelli.\n\u00c8 obiettivo del museo custodire e rendere note al pubblico opere emblematiche della produzione artistica orientale e divenire un accesso privilegiato a studiosi della cultura asiatica, anche con l'ausilio di iniziative specifiche. L'allestimento interno, curato dall'architetto Andrea Bruno, prevede l'esposizione a rotazione di circa 1.500 opere, alcune di notevole rilevanza, disposte in cinque sezioni. I criteri che hanno suggerito le scelte progettuali hanno consentito di realizzare un godibile percorso museografico, malgrado la planimetria tipica di un edificio antico e quindi non sempre favorevole. L'atrio d'ingresso, in cui \u00e8 stato realizzato un ampio spazio vetrato, ospita i giardini \"zen\" giapponesi, con sabbia e muschio. Attraverso uno scalone monumentale si accede alle gallerie, divise in cinque aree, caratterizzate da scelte cromatiche e stilistiche differenti, con ampio uso di legno, acciaio, vetro e una grafica museale evocativa dei luoghi di provenienza.\nIl primo piano ospita le gallerie dell'Asia Meridionale, del Sud-est asiatico, della Cina e la prima parte della sezione dedicata al Giappone, mentre la seconda parte della galleria Giappone si trova al secondo piano. Al terzo piano \u00e8 ubicata la galleria Himalayana, mentre il quarto piano conclude il percorso con la sala, rigorosamente verde, dedicata all'arte islamica.\nA queste collezioni, che consistono in circa 2.300 opere, si aggiungono pi\u00f9 di 1.400 reperti di scavo di periodo pre-islamico provenienti dagli scavi iracheni di Seleucia e Coche. \nAsia meridionale e sud-est asiatico.\nIn questa sezione sono ospitate le collezioni di tre grandi aree geografico-culturali: India, Gandhara e Indocina.\nNelle sale dedicate all'India si trovano opere di ispirazione induista e buddhista provenienti dal Kashmir, dall'India vera e propria e dal Pakistan Orientale. Si tratta di sculture in pietra, bronzi, terrecotte e dipinti su cotone che vanno dal II sec. a.C. al XIX sec. Nelle sale destinate all'arte indiana sono collocati rilievi e sculture che mostrano esempi dell'arte Shunga, Kushana, Gupta e del Medioevo Indiano. \nCon Gandhara si intende l'area geografica compresa fra Afghanistan e Pakistan nord-occidentale. Lo stesso termine designa per\u00f2 la produzione artistica di ispirazione buddhista fiorita proprio in quella zona tra il II secolo a.C. e il V sec. d.C. Nelle sale del MAO si trovano fregi del grande \"st\u016bpa\" di Butkara, frutto degli scavi condotti negli anni '50 dalla sezione piemontese dell'IsMEO, e alcune statue in scisto, stucco e terracotta.\nIn queste sale sono collocate opere provenienti dell'area che comprende Thailandia, Birmania, Vietnam e Cambogia insieme ad alcune importanti sculture del periodo Khmer.\nCina.\nNella collezione cinese si pu\u00f2 constatare quanto la millenaria cultura della Cina e la sua immensa estensione abbiano generato una grande variet\u00e0 di rappresentazioni artistiche. Tuttavia, la coesione della sua struttura sociale e politica ha favorito l'evolversi di uno stile omogeneo e fortemente caratterizzante. La collezione comprende vasellame neolitico, esemplari di bronzi rituali e lacche dal periodo pre-imperiale alle dinastie Han e Tang.\nGiappone.\nLa collezione giapponese svela l'unicit\u00e0 del connubio tra tradizione, artigianalit\u00e0 e sapiente conoscenza dei materiali. In questa sezione si trovano statue lignee (dal XII al XVII secolo), paraventi dal XVII al XIX secolo, tessuti, dipinti e xilografie, nonch\u00e9 oggetti laccati, armi e armature. La galleria giapponese \u00e8 soggetta a periodiche rotazioni delle opere che coinvolgono prevalentemente tessuti, opere pittoriche e stampe.\nHimalaya.\nIn questa suggestiva collezione si pu\u00f2 cogliere il lato mistico del Buddhismo, che coinvolge l'arte dei suoi paesi (Bhutan, Ladakh, Nepal, Sikkim e Tibet) in tutte le sue forme: dalla scultura alla pittura, dalla scrittura all'architettura. In questa sezione si trovano sculture in legno e in metallo, strumenti rituali, dipinti a tempera (thangka) e alcune copertine lignee di testi sacri, intagliate e dipinte.\nIslam.\nLa collezione islamica \u00e8 caratterizzata da manoscritti e suppellettili provenienti da Turchia, Persia ed ex repubbliche sovietiche dell'Asia centrale, dove si evidenzia l'importanza della calligrafia. La galleria ospita velluti ottomani, ceramiche, bronzi nonch\u00e9 rari manoscritti persiani e copie calligrafiche del Corano.\nPalazzo Mazzonis.\nGi\u00e0 noto come \"Palazzo Solaro della Chiusa\" e dimora dell'omonima famiglia, l'edificio fu ampiamente rimaneggiato gi\u00e0 nel Seicento e, nel 1870, divenne propriet\u00e0 del Cav. Paolo Mazzonis di Pralafera, industriale tessile. A seguito di lavori di restauro egli adib\u00ec parte del palazzo a sede della \"Manifattura Mazzonis S.n.c.\", che qui rimase per quasi cent'anni. A seguito della sfavorevole congiuntura economica, l'attivit\u00e0 cess\u00f2 nel 1968 e, dopo lunghi anni di degrado, nel 1980 l'edificio fu ceduto al Comune di Torino che lo destin\u00f2 ad ospitare parte degli uffici giudiziari. Nel 2001, in seguito al trasferimento di questi ultimi presso il nuovo \"Palazzo di Giustizia\", l'edificio fu completamente restaurato e, dal 2008, \u00e8 sede del MAO.\nCome raggiungere il museo.\nEssendo ubicato nel centro storico della citt\u00e0, si consiglia di consultare il sito del Comune di Torino per informarsi sulle restrizioni dell'accesso ai veicoli.\nParcheggi sotterranei a pagamento: \"Piazza Emanuele Filiberto\", \"Santo Stefano\", \"Piazza Castello\". In alternativa, \u00e8 utilizzabile la linea del bus 52, Star 2 e bus Citysightseeing (fermata 7); il museo si trova in prossimit\u00e0 di altri siti di interesse, come Palazzo Madama e Palazzo Reale, ed \u00e8 facilmente raggiungibile a piedi anche da Piazza Castello."}
{"id": "1591275", "revid": "13957345", "url": "https://it.wikipedia.org/wiki?curid=1591275", "title": "Mirko Sadotti", "text": ""}
{"id": "1591277", "revid": "33689", "url": "https://it.wikipedia.org/wiki?curid=1591277", "title": "Ospedale San Filippo Neri", "text": "Il Presidio Ospedaliero San Filippo Neri \u00e8 un ospedale pubblico italiano facente parte dell'Azienda Sanitaria Locale Roma 1.\nSi trova lungo la ferrovia Roma-Viterbo F.S. ed \u00e8 attivo come presidio a servizio del settore nord-occidentale della Capitale con i propri reparti di degenza regolare, \"day hospital\" e \"day surgery\".\nStoria.\nL'ospedale San Filippo Neri \u00e8 stato costruito nel 1940 e poi ampliato negli anni sessanta.\nDal 1\u00ba luglio 1994 l'ospedale \u00e8 diventato \"ospedale di rilievo nazionale e di alta specializzazione\", a seguito dei riconoscimenti ottenuti nelle attivit\u00e0 ad elevata specializzazione presenti, quali: neurochirurgia e neurologia intensiva, cardiologia, cardiochirurgia e oncologia. Contemporaneamente l'ospedale si \u00e8 costituito in azienda ospedaliera, ai sensi dell'art. 6 della legge regionale n.18 del 16 giugno 1994, acquisendo quindi personalit\u00e0 giuridica pubblica ed autonomia imprenditoriale, ed ha assunto la denominazione di Azienda complesso ospedaliero San Filippo Neri ospedale di rilievo nazionale e di alta specializzazione.\nAttualmente \u00e8 sede dei centri di riferimento regionale per:\nPresso l'U.O.C. di Neurochirurgia \u00e8 attiva dal 2000 la neurochirurgia mini-invasiva computer assistita per il trattamento dei tumori del sistema nervoso centrale. Mediante moderni software, introdotti da Shahram Sherkat, si diagnosticano e curano tutte le patologie neoplastiche cerebrali, con approcci microchirurgici e mirati.\nL'U.O.C. di Neurochirurgia del San Filippo Neri \u00e8 inoltre un importante centro di riferimento per la Neurochirurgia Stereotassica (Responsabile: Dr Shahram Sherkat).\n\u00c8 poi attivo l'ambulatorio integrato multispecialistico dedicato alla cura del paziente affetto da tumore cerebrale (Presidi Sant'Andrea, Via Cassia 721).\n\u00c8 anche presente una unit\u00e0 valutativa Alzheimer, inserita nel progetto Cronos del Ministero della Sanit\u00e0 e un centro di nutrizione clinica.\nA seguito della riorganizzazione aziendale sono stati avviati una serie di interventi di riprogettazione strutturale del complesso ospedaliero, con una completa rivisitazione della distribuzione interna dei padiglioni A e B, sia dal punto di vista edile che impiantistico. \u00c8 stato quindi attivato il nuovo edificio C, per ospitare il Dipartimento di emergenza e accettazione (DEA) di II livello.\nGli interventi di ristrutturazione edilizia ed impiantistica, tuttora in corso, prevedono anche il miglioramento alberghiero dei reparti.\nSebbene oggetto di numerose ristrutturazioni e ampliamenti, l'edificio originario riporta resti di simboli architettonici di stampo fascista, tipici dell'epoca, come ad esempio i fasci littori presenti sulla facciata dell'ingresso principale."}
{"id": "1591279", "revid": "767487", "url": "https://it.wikipedia.org/wiki?curid=1591279", "title": "Gary Marocchi", "text": "Carriera.\nMarocchi ha giocato nella nazionale di calcio dell'Australia per 11 volte in partite internazionali nel ruolo di centrocampista. La sua carriera di giocatore \u00e8 iniziata a Perth nel 1971 con i Perth Azzurri nella Western Australia State League e si \u00e8 conclusa nel 1980 con gli Adelaide City nella National Soccer League. Ha giocato poi 22 volte nella Western Australia e 3 nella South Australia.\nLa prima esperienza di Marocchi come allenatore a livello semiprofessionstico \u00e8 stata nei Perth Italia nel 1991. Vi rimase fino a quando fu ingaggiato dai Perth Kangaroos, dove nel 1994 conquist\u00f2 la FAS Premier League. Quando i Perth Glory entrarono nella National Soccer League nel 1996, Marocchi fu scelto per guidarli. In entrambe le stagioni in cui fu in carica per\u00f2 manc\u00f2 le finali. Fu rimpiazzato da Bernd Stange prima della stagione 1998-1999. Nel 2003 \u00e8 stato assunto dagli Swan IC nella WA State League, dove ha allenato fino al giugno 2005, quando si dimise, motivando la sua scelta anche con lo scarso impegno mostrato dai giocatori."}
{"id": "1591284", "revid": "767487", "url": "https://it.wikipedia.org/wiki?curid=1591284", "title": "Nothing Gold Can Stay", "text": "Nothing Gold Can Stay \u00e8 l'album d'esordio dei New Found Glory, al tempo chiamati A New Found Glory, pubblicato nel 1999.\nIl CD fu originariamente distribuito in solo 400 copie dalla Eulogy Recordings. Successivamente, in seguito a vicissitudini di natura legale, la band firm\u00f2 con la Drive-Thru Records, e l'album venne ristampato."}
{"id": "1591287", "revid": "110157", "url": "https://it.wikipedia.org/wiki?curid=1591287", "title": "Santuario della Madonna dell'Olivo", "text": "Il santuario della Madonna dell'Olivo \u00e8 un luogo di culto cattolico situato nella localit\u00e0 di Bacezza, in piazza Madonna dell'Olivo, nel comune di Chiavari nella citt\u00e0 metropolitana di Genova. La chiesa \u00e8 sede della parrocchia di Santa Maria e San Biagio in Bacezza del vicariato di Chiavari-Lavagna della diocesi di Chiavari.\nLa principale festivit\u00e0 si celebrano nelle giornate del 2 e 3 febbraio per le ricorrenze religiose della Candelora e di san Biagio. L'inno di Nostra Signora dell'Olivo, intitolato \"Sulla verde fiorita collina\", \u00e8 stato composto e musicato dal maestro e sacerdote Giovanni Battista Campodonico nel 1936.\nStoria.\nIl santuario mariano \u00e8 situato in localit\u00e0 Bacezza lungo la strada statale 1 Via Aurelia. Secondo la tradizione locale fu in questo luogo che nel 936 un tessitore di Rovereto (frazione di Chiavari) in cammino verso la cittadina marinara trov\u00f2 su un albero di ulivo un quadretto raffigurante la \"Vergine Maria con il Bambino Ges\u00f9\". Sempre secondo i racconti locali, i contadini della zona, gi\u00e0 nelle notti precedenti, videro inoltre un bagliore all'altezza dell'uliveto. Si decise pertanto per la costruzione di un tempio religioso, una cappella, nella quale custodire e venerare la presunta immagine miracolosa.\nI primi interventi di restauro risalgono al 1291, ma fu nel 1660 che la chiesa venne completamente riedificata, dopo il voto fatto dai chiavaresi per la liberazione della peste in citt\u00e0 nel 1656. Nel corso del 2018 sono stati portati a compimento i lavori di ritinteggiatura della facciata.\nDescrizione.\nLa struttura del santuario \u00e8 ad unica navata in stile tardo rinascimentale e presenta diversi cicli di affreschi dei pittori Paolo Baratta, Francesco Chiarella, Annunzio Barchi e Giuseppe Isola del XVIII-XIX secolo e raffiguranti principalmente le vicende del presunto quadretto mariano miracoloso. Sopra l'altare laterale di san Gaetano \u00e8 presente inoltre una tela del pittore Giovanni Maria delle Piane, detto \"il Mulinaretto\".\nNel 1936, nel corso del millenario ritrovamento del quadretto, l'intera struttura \u00e8 stata nuovamente restaurata cos\u00ec come si presenta attualmente a cui \u00e8 seguita l'incoronazione dell'immagine. All'interno sono inoltre presenti alcuni ex voto in prevalenza di carattere mariano.\nNell'abside, entro due nicchie, si trova l'organo a canne Tamburini \"opus 136\", costruito nel 1936. Lo strumento \u00e8 a trasmissione pneumatica e la sua consolle, situata nell'abside, ha due tastiere di 61 note ciascuna e pedaliera concavo-radiale di 32 note."}
{"id": "1591292", "revid": "117618121", "url": "https://it.wikipedia.org/wiki?curid=1591292", "title": "Emotional Songs", "text": "Emotional Songs \u00e8 il primo album di Sagi Rei, artista israeliano, pubblicato nel 2005 delle etichette indipendenti Do It Yourself e Melodica.\nDisco.\nIn quest'album Sagi Rei reinterpreta solamente con la sua voce e la sua chitarra alcuni dei pi\u00f9 grandi successi dance degli anni 90.\nA quattro anni di distanza dalla sua pubblicazione, l'album rientra fra i 100 pi\u00f9 venduti in Italia (posizione n\u00b085) grazie ad una nuova notoriet\u00e0 del singolo L'Amour Toujours (I'll Fly With You), scelto come colonna sonora di uno spot pubblicitario per l'azienda Intimissimi."}
{"id": "1591294", "revid": "78273", "url": "https://it.wikipedia.org/wiki?curid=1591294", "title": "Regio esercito", "text": ""}
{"id": "1591303", "revid": "767487", "url": "https://it.wikipedia.org/wiki?curid=1591303", "title": "New Found Glory (album)", "text": "New Found Glory \u00e8 il secondo album dei New Found Glory, pubblicato nel 2000. \u00c8 stato certificato disco d'oro dalla RIAA il 24 giugno 2003."}
{"id": "1591304", "revid": "6923", "url": "https://it.wikipedia.org/wiki?curid=1591304", "title": "Agnese di Montepulciano", "text": "Biografia.\nDi nobile famiglia toscana, entr\u00f2 giovanissima nel monastero delle \"sorelle del sacco\" di Montepulciano: dopo sei anni si trasfer\u00ec nel nuovo convento di Proceno, presso Viterbo, divenendone badessa l'anno successivo. Nel 1306 fond\u00f2 a Montepulciano un monastero intitolato a Santa Maria Novella, inizialmente soggetto alla regola di sant'Agostino, ma presto passato sotto la cura dei frati domenicani. Divenutane priora, mantenne la carica sino alla morte.\nIl culto.\nLa sua figura godette di grande popolarit\u00e0 sin dalla morte grazie ad una biografia agiografica redatta da Raimondo da Capua: anche Caterina da Siena le fu devota e due delle sue nipoti furono monache nel suo convento. Anche Lorenzo Sordini Mariani ha scritto presto un libro sulla sua vita. Venne canonizzata da papa Benedetto XIII il 10 dicembre del 1726.\nIl suo corpo incorrotto \u00e8 conservato a Montepulciano, nella chiesa a lei intitolata, in un'urna collocata sopra l'altare maggiore. Nella sagrestia e nei locali del santuario sono custodite numerose testimonianze della santa.\nLa memoria liturgica di sant'Agnese ricorre il 20 aprile."}
{"id": "1591305", "revid": "963244", "url": "https://it.wikipedia.org/wiki?curid=1591305", "title": "Sant'Agnese da Montepulciano", "text": ""}
{"id": "1591306", "revid": "59975", "url": "https://it.wikipedia.org/wiki?curid=1591306", "title": "No Parole from Rock n' Roll", "text": ""}
{"id": "1591309", "revid": "110157", "url": "https://it.wikipedia.org/wiki?curid=1591309", "title": "AAlib", "text": "AAlib (ASCII Art Library) \u00e8 una libreria grafica che permette alle applicazioni di convertire automaticamente immagini e video in ASCII art.\n\u00c8 stato usato in vari programmi, tra cui alcuni lettori multimediali come Xine e MPlayer per la visualizzazione di video, ed alcune conversioni di giochi come Quake, Quake II e Unreal Tournament.\n\u00c8 disponibile anche un programma demo chiamato bb, che visualizza le capacit\u00e0 grafiche della libreria.\nDistribuito con licenza GNU, AAlib \u00e8 un software libero."}
{"id": "1591314", "revid": "93556", "url": "https://it.wikipedia.org/wiki?curid=1591314", "title": "Louis Baraguey d'Hilliers", "text": "Biografia.\nBaraguey d'Hilliers \u00e8 un nobile entrato nell'esercito francese come sottotenente nel 1784, venne promosso a tenente nel 1791, prima di lasciare l'incarico in polemica con la condotta di guerra dei rivoluzionari. All'inizio della guerra rivoluzionaria della nuova repubblica francese decise di rimanere in patria, e nel 1793 venne promosso, durante l'assedio di Magonza. Baraguey d'Hilliers venne arrestato e processato dal tribunale rivoluzionario, ma venne rilasciato dopo un anno di carcere per via della morte di Robespierre e reintegrato. Nel 1796 comand\u00f2 parte della repressione contro agli insorti.\nAggregato nello stesso anno all'Armata d'Italia, ha servito sotto Napoleone Bonaparte e fu coinvolto nella Battaglia di Rivoli e nella conquista di Bergamo. Fu quindi promosso generale di divisione, e durante il periodo di occupazione fu a capo della guarnigione francese di stanza a Venezia. Nel 1798 accompagn\u00f2 Bonaparte in Egitto, ma dopo che i francesi conquistarono Malta (dove partecip\u00f2 attivamente allo sbarco e alla conquista della postazione di San Pawl il-Bahar) venne nuovamente inviato in Francia con il bottino conquistato. Durante il viaggio di ritorno la sua nave fu per\u00f2 intercettata dalla Royal Navy fu fatto prigioniero. Dopo la sua liberazione dovette affrontare una corte marziale, e fu assolto.\nNel 1801 Baraguey d'Hilliers venne nominato ispettore generale di fanteria e nel 1804 divenne colonnello generale dei dragoni, nonch\u00e9 grande ufficiale della Legion d'Onore. Comand\u00f2 una riserva di cavalleria durante la campagna del 1805, e si distinse nella battaglia di Elchingen al comando del generale Ney. Durante la campagna del 1809 ha servito sotto il vicer\u00e9 Eugenio di Beauharnais, distinguendosi al comando dei dragoni francesi nella battaglia di Raab. Nel 1811 fu inviato in Spagna, dove serv\u00ec in Catalogna, regione della quale divenne governatore dopo la conquista. Richiamato dalla Spagna, serv\u00ec nella campagna di Russia. Durante la ritirata da Mosca, Baraguey d'Hilliers e la sua divisione dovettero arrendersi il 9 settembre ai russi, evento che suscit\u00f2 l'irritazione di Napoleone, che ne ordin\u00f2 il processo davanti ad una corte marziale. Baraguey mor\u00ec tuttavia a Berlino, senza mai affrontare il procedimento.\nLa sua tomba \u00e8 situata nel cimitero militare degli Invalides a Parigi, ed il suo nome compare tutt'ora sull'Arco di Trionfo a Parigi, iscritto sul pilastro sud."}
{"id": "1591315", "revid": "1272592", "url": "https://it.wikipedia.org/wiki?curid=1591315", "title": "Domenico Grimani", "text": "Biografia.\nEra primogenito del futuro doge Antonio di Marino Grimani (ramo \"da Santa Fosca\") e di Caterina di Domenico Loredan.\nEbbe un'ottima formazione che concluse all'universit\u00e0 di Padova; oltre a uscirne laureato in diritto canonico (nel 1487), vi approfond\u00ec gli studi di filosofia, seguendo, su consiglio dell'amico Antonio Pizzamano, le lezioni del tomista Francesco Securo da Nard\u00f2. Al termine degli studi continu\u00f2 a soggiornare a Padova per un altro anno, partecipando agli ambienti culturali della citt\u00e0.\nDa vescovo Grimani fu nominato amministratore apostolico di Nicosia nel 1495; successivamente tenne la cattedra di Aquileia dal 1498 al 1517, quando vi rinunci\u00f2 in favore del nipote Marino. Fu poi amministratore apostolico della diocesi di Urbino dal 1514 al 1523 e vescovo di Ceneda dal 1517 al 1520. Abate commendatario di Sesto al Reghena dal 1503 al 1523. Fu creato cardinale da papa Alessandro VI nel concistoro del 20 settembre 1493, ricevendo il titolo di San Nicola fra le immagini e, in seguito, quello di San Marco. La nomina avvenne dopo \"elargizione paterna di una somma enorme (tra i 25.000 e i 30.000 ducati)\"\nUomo di vasta cultura ed amante delle arti e delle lettere, viene ricordato soprattutto per le sue famose collezioni che oggi si trovano presso la Biblioteca Nazionale Marciana di Venezia. Nella Biblioteca Arcivescovile di Udine \u00e8 conservato un gruppo di codici manoscritti a lui appartenuto, composto da 4 codici latini, 6 codici ebraici e 10 codici greci.\nGrimani fu anche un eminente teologo e scrisse numerosi lavori, fra i quali spicca la traduzione delle omelie di San Giovanni Crisostomo.\nGi\u00e0 molto malato all'epoca del conclave del dicembre 1521, mor\u00ec circa un anno e mezzo dopo e fu sepolto nella Basilica dei Santi Giovanni e Paolo a Roma, dove rimase per molto tempo, fino a quando i suoi resti vennero trasferiti a Venezia, nella chiesa di San Francesco della Vigna.\nCollezionismo.\nIl cardinal Grimani fu uno dei pi\u00f9 celebri collezionisti della sua epoca. Possedeva una raccolta di sceltissime sculture classiche, di cui buona parte furono donate alla Repubblica, divenendo il nucleo primigenio del futuro Museo archeologico. Nella sua collezione comparivano inoltre opere di Giorgione, di Tiziano, quattro tavole di Hans Memling, tre di Patinier, tre di Bosch, il cartone di Raffaello della \"Conversione di Saulo\", stampe di D\u00fcrer, disegni di Leonardo, Michelangelo e Raffaello.\nUno dei pezzi pi\u00f9 preziosi era il \"Breviario Grimani\", codice miniato straordinario, nella storia della miniatura, per numero e qualit\u00e0 delle immagini.\nRealizzato nelle Fiandre, si trova oggi nella Biblioteca Marciana di Venezia.\nGenealogia episcopale.\nLa genealogia episcopale \u00e8:"}
{"id": "1591317", "revid": "118893620", "url": "https://it.wikipedia.org/wiki?curid=1591317", "title": "Giuseppe Andrea Angeloni", "text": "Biografia.\nProveniente da una ricca famiglia di Roccaraso, dove nacque. \nSi \u00e8 laureato in economia politica e scienze agronomiche all'Universit\u00e0 di Napoli.\nDurante il Regno delle Due Sicilie, essendo un liberale, fu perseguitato dai borboni, quindi arrestato e esiliato.\nA Genova fece parte del comitato pro-fondi per la spedizione dei Mille di Garibaldi.\nCon l'unit\u00e0 d'Italia, fu dapprima deputato, poi sottosegretario ai Lavori Pubblici durante il governo Cairoli.\nCome politico, s'interess\u00f2 fin dall'inizio della propria discesa in campo ai problemi del Tavoliere della Puglia, del credito fondiario e dei sistemi di riscatto.\nGrazie al suo apporto per lo sviluppo delle ferrovie nel Mezzogiorno, ed in particolare in Abruzzo, Roccaraso, sua citt\u00e0 natale, pot\u00e9 sviluppare il turismo.\nFu uno dei promotori inoltre del tratto ferroviario Sulmona-Isernia e, si pensa, anche promotore nel 1881 di una variante carrozzabile tra Pettorano e Roccapia.\nSulmona gli ha intitolato una strada del centro storico."}
{"id": "1591323", "revid": "2033069", "url": "https://it.wikipedia.org/wiki?curid=1591323", "title": "Actimel", "text": "Actimel (conosciuto negli Stati Uniti con il nome DanActive) \u00e8 uno yogurt probiotico prodotto dalla azienda francese Danone dal 2004. Contiene le due colture tradizionali dello yogurt, il \"Lactobacillus bulgaricus\" e \"Streptococcus thermophilus\", e un particolare fermento lattico, il \"Lactobacillus casei IMUNITASS\". \nViene distribuito in 20 Paesi in bottigliette da 100ml, in confezioni da 4 a 16 porzioni ciascuna a multipli di 2. Dopo che la Danone ha iniziato a produrre l'Actimel, molti altri marchi hanno iniziato a distribuire prodotti probiotici.\nDal 2019 il marchio Danone non appare pi\u00f9, oppure \u00e8 stata estremamente ridotta la sua presenza sulle confezioni di yogurt, che appare con un'immagine semplificata da pubblicizzare.\nMascotte.\nNel 2006 la Danone ha presentato tre mascotte, due uomini e una ragazza, per sponsorizzare il prodotto \"L\". \"Casei\" e \"Immunitas\", questi i nomi dei tre personaggi, tre supereroi che con le loro tute spaziali, i loro poteri e i loro gadget, difendono l'organismo dai batteri; il trio si chiama \"\"Team Actimel\".\nLa squadra \u00e8 stata promossa anche in altre nazioni, con piccole variazioni nei nomi.\nIn Italia \u00e8 stato presentato un gioco di carte, giocabile con lamincards in omaggio in ogni confezione. Inoltre le mascotte sono presenti nelle confezioni dell'Actikids, variante dell'Actimel dedicato per i bambini.\nCritiche.\nActimel multifrutti contiene 12,5g di zuccheri ogni 100g; questa concentrazione \u00e8 pi\u00f9 alta rispetto alla concentrazione consigliata dall'UK Food Standards Agency (massimo 10g ogni 100g). \nNel 2009 l'Unione europea ha intimato ai fabbricanti di prodotti come Actimel di fornire una prova scientifica stringente delle asserzioni ripetutamente riportate nelle pubblicit\u00e0, secondo le quali questi prodotti contribuirebbero a rinforzare le difese naturali dell'organismo.\nI benefici dichiarati risultano essere riduzione dell'incidenza di diarrea, riduzione delle riniti nei bambini, miglioramento nelle funzioni immunitarie negli adulti e riduzione delle infezioni invernali negli anziani.\nGusti.\nActimel ed Actikids sono attualmente presenti nei seguenti gusti:"}
{"id": "1591324", "revid": "34971", "url": "https://it.wikipedia.org/wiki?curid=1591324", "title": "BB demo", "text": ""}
{"id": "1591325", "revid": "416175", "url": "https://it.wikipedia.org/wiki?curid=1591325", "title": "Emotional Songs Part 2", "text": "Emotional Songs Part 2 \u00e8 il secondo album dell'artista israeliano Sagi Rei, pubblicato nel 2007.\nSull'onda del successo del primo album, l'ormai consolidato duo di produttori Max Moroldo (Do It Yourself) e Diego Abaribi (Melodica) pensano che sia arrivato il momento giusto di replicare il progetto delle \"Emotional Songs\" con un secondo volume, mantenendo il \"concept\" del primo album, ma ampliando gli orizzonti musicali con una scelta di sonorit\u00e0 pi\u00f9 varie, affiancando al vecchio concetto di sola voce e chitarra, strumenti come piano, archi e percussioni.\nGli arrangiamenti sono stati affidati al pianista Andrea Pollione, mentre la scelta dei 14 brani da \"reinterpretare\" \u00e8 rimasta nelle mani dei due produttori. L'apporto creativo di Sagi Rei all'album e la sua voglia di crescere artisticamente fanno s\u00ec che questo progetto assuma un maggiore spessore rispetto al primo, ampliando notevolmente il target di riferimento.\nIl risultato \u00e8 un emozionante album di vecchi e nuovi successi, non solo dance, che spazia dal pop al blues, dal jazz allo swing, con ritmi tribali e contaminazioni elettroniche che lo rendono simile ad un disco di brani inediti.\nTracce.\nPer il lancio di questo album sono state create due diverse track lists: una destinata al \"fisico\" (eccezion fatta per il mercato latino), un'altra destinata al mercato digitale, con all'interno due bonus track."}
{"id": "1591328", "revid": "228587", "url": "https://it.wikipedia.org/wiki?curid=1591328", "title": "Grignolino", "text": "Il Grignolino \u00e8 un vitigno a bacca nera italiano. \nColtivato essenzialmente nelle zone di Asti e del Monferrato Casalese ed in parte in aree marginali delle Langhe fornisce uve a bacca rossa. Mescolato con uve Freisa e Barbera fornisce vini dal colore pi\u00f9 intenso. \nStoria.\nNoto sin dal Medioevo come \"Barbesino\" il nome potrebbe comunque derivare da \"gragnola\", espressione dialettale astigiana per indicarne i semi, molto numerosi in questa uva. \nCaratteristiche.\nI grappoli hanno dimensione medio-grande con forme tendenti al piramidale mentre gli acini, medio-piccoli, tendono alla forma ellittica. Il vitigno, scarsamente resistente alle malattie (tollera bene solo la peronospora), predilige l'esposizione al sole e terreni asciutti e sabbiosi."}
{"id": "1591330", "revid": "984922", "url": "https://it.wikipedia.org/wiki?curid=1591330", "title": "Priosa", "text": "Priosa \u00e8 una frazione del comune di Rezzoaglio. \u00c8 situata nella Val d'Aveto (che ospita anche il Parco Regionale omonimo), alla confluenza del torrente Aveto e del torrente Salto. \u00c8 situata al centro di un verde altopiano ancora oggi utilizzato come pascolo e storicamente ricordato come \"la Svizzera ligure\", dai primi escursionisti del Club Alpino Italiano.\nLa frazione ospita circa 10 famiglie, e un paio di esercizi commerciali: un ristorante/pizzeria e una locanda. Nel periodo estivo la popolazione aumenta lievemente per la presenza di villeggianti.\nPriosa era situata nei cosiddetti \"Feudi Imperiali\" di origine altomedievale, e fu terra di confine della Repubblica di Genova. La flora e la fauna locale sono tipiche della zona, e il centro abitato \u00e8 circondato da boschi di cerro e di faggio,\nDurante la guerra ha dato asilo al capo partigiano Aldo Gastaldi detto Bisagno e alla formazione da lui comandata.\nSede di Parrocchia, la frazione ospita anche una chiesa di origini cinquecentesche e dedicata a San Giovanni Battista, annesso alla quale vi \u00e8 un cimitero; la chiesa ospita un grazioso presepe di ambientazione contadina, nel periodo natalizio. Nelle vicinanze della frazione si estende il parco naturale regionale dell'Aveto; Priosa \u00e8 anche un antico centro di allevamento della razza bovina \"cabannina\". Prodotti locali rinomati sono i funghi e il miele mentre quasi del tutto scomparsa \u00e8 la produzione del formaggio che un tempo aveva reso famosa la zona.\nI giorni 4 e 5 agosto di ogni anno si festeggia la Madonna della Neve, con una serata danzante e l'allestimento di una lotteria."}
{"id": "1591339", "revid": "765341", "url": "https://it.wikipedia.org/wiki?curid=1591339", "title": "Pietro Ramella", "text": "Biografia.\nLaureato in Economia e Commercio presso l'Universit\u00e0 di Torino, \u00e8 stato funzionario di un istituto di credito fino al collocamento in quiescenza a fine giugno 1991; nell'ottobre dello stesso anno si \u00e8 iscritto alla Facolt\u00e0 di Scienze Politiche dell'Universit\u00e0 di Pavia, dove si laureato nel giugno 1995.\nCollaboratore di riviste d'indirizzo antifascista, ha pubblicato numerosi articoli su \"L'impegno\" (rivista dell'Istituto Storico della Resistenza Prov. della Provincia di Biella e Vercelli), su \"Il triangolo rosso\" (rivista dell'\"Associazione Nazionale Ex Deportati Politici\"), oltre a collaborare estendendo saggi per i siti dell'ANPI e della rete dei siti denominati \"istituto per la resistenza e societ\u00e0 contemporanea\".\nLibri.\nHa inoltre curato: \nSaggi.\nSu \"L'impegno\".\n\"L'Impegno\" \u00e8 una rivista dell'Istituto Storico della Resistenza delle province di Biella e Vercelli (sito Istituto Storico della Resistenza)\nSu \"Il triangolo rosso\".\nRivista a cura dell'Associazione nazionale ex deportati politici, ANED, Milano. sito associazione\nL'odissea degli spagnoli con il triangolo blu.\nAffacciarsi alle finestre dove c'era la strage.\nI fiori del lager, poi l'incubo del gas.\nOggi come sessant'anni fa la Spagna nel nostro cuore.\nLe figure di maggior spicco dei combattenti spagnoli deportati in Germania.\nQuel \"treno fantasma\" verso Dachau.\nSpagna: anche i lager della morte per la spietata vendetta di Franco.\nI crimini di guerra \"parlano\" anche italiano.\nTestimoni di Geova. Prima delle SS arriv\u00f2 il fascismo\nLa storia di Agapito: il deportato spagnolo che salv\u00f2 un italiano.\nI lager di Petain: al servizio dei nazisti per lo sterminio dei francesi.\nLa Spagna franchista e gli ebrei sefarditi.\nI disegni del Ghetto, Carta e pastello mentre se n'andava l'infanzia.\nLa guerra di Spagna nel diario di un protagonista.\nSpagna: resistono ancora i monumenti franchisti.\nIl governo francese intern\u00f2 a Le Vernet repubblicani spagnoli, ebrei e antifascisti.\nGli \"schiavi\" della Todt. I nazisti chiedevano, i francesi rifornivano di uomini i campi di lavoro.\nNasce tra gli spagnoli il Comitato di liberazione nel lager di Mauthausen.\nPresentati a Torino \"I bollettini di Dachau\".\nNella \"Retirada\" la tragedia degli \"Olvidados de la Historia\".\nIl Campo di Dachau\nDeportazioni e suicidi prima dell'8 settembre 1943.*n. 2/3\u00a02004\nFrancesco Fausto Nitti, l'uomo che beff\u00f2 Benito Mussolini e Hitler nella sua \"battaglia\" in Europa.\nImprigionati, uccisi, dimenticati: la sorte toccata agli omosessuali.\nLa libert\u00e0 allo Stato nascente: percorsi nell'archivio di Bruno Vasari.\nPadre e figlia nati il 24 aprile\u2026 il significato della festa del giorno dopo.\nFerruccio Maruffi insignito del \"sigillo civico\" della Citt\u00e0 di Torino.\n\"Volevano portarci via le stelle\" un film sulla vita di Marisa Scala.\nSettant'anni fa Franco aggrediva la Spagna democratica.\nStoria generale della deportazione italiana.\nNell'Olocausto spagnolo tra Hitler e Franco l'oasi di Elizabeth.\nOlocausto spagnolo e responsabilit\u00e0 italiane.\nLa vergogna spagnola della Valle dei Caduti.\nL'esumazione delle vittime del franchismo.\nPresentato a Torino \"La deportazione nei lager nazisti 1943-1945.\nLa deportazione nera. La tragedia della schiavitu' in America\nMilano-Mauthausen e ritorno: la memoria era un dovere"}
{"id": "1591340", "revid": "436907", "url": "https://it.wikipedia.org/wiki?curid=1591340", "title": "Don't Lie", "text": "Don't Lie \u00e8 un singolo del gruppo musicale statunitense The Black Eyed Peas, pubblicato il 26 luglio 2005 come secondo estratto dal quarto album in studio \"Monkey Business\".\nDescrizione.\nIl brano \u00e8 stato scritto da will.i.am (che ne \u00e8 anche il produttore), Fergie, Taboo, Apl.de.ap, C. Peters, D. Peters e R. Walters ed \u00e8 basato su un campionamento di un demo che Fergie aveva inciso prima di entrare a far parte del gruppo. Il tema affrontato dal brano \u00e8 quello delle bugie, visto dal punto di vista maschile e da quello femminile. Nel testo infatti gli uomini del brano parlando di vari problemi risolti appunto mentendo, mentre Fergie canta il ritornello che fa \"No, no, no, no baby, no, no, no, no don't lie\" che vuol dire, appunto\" No, no, no, no tesoro, no, no, no, no non mentire\".\nVideo musicale.\nIl videoclip, girato a Rio de Janeiro, inizia con una fotografia di tutti e quattro i componenti del gruppo, i quali iniziano successivamente a muoversi insieme alla musica prendendo ritmo e poi iniziano a ballare.\nSuccesso commerciale.\nIl singolo ha ottenuto un notevole successo negli Stati Uniti (posizione numero sei della Billboard Hot 100), in Australia ed in diversi paesi in Europa. In Italia ha ottenuto anche un ottimo successo restando per molte settimane tra i primi singoli dell'estate nelle classifiche. In America Latina il singolo \u00e8 stato pubblicato dopo il grande successo di \"Don't Phunk with My Heart\", e fu in grado di eguagliare il suo successo. \u00c8 entrato nella top ten nella sua quinta settimana e ha raggiunto la posizione # 2 nella sua ultima settimana, rimanendovi per cinque settimane e diventando il secondo singolo tra i pi\u00f9 ascoltati."}
{"id": "1591341", "revid": "1543377", "url": "https://it.wikipedia.org/wiki?curid=1591341", "title": "For You I Will", "text": "For You I Will \u00e8 una ballata pop scritta da Diane Warren e prodotta da David Foster per Monica. La canzone \u00e8 apparsa sulla colonna sonora del film Space Jam ed \u00e8 stata pubblicata come singolo nel febbraio del 1997. \u00c8 una delle canzoni di pi\u00f9 grande successo della cantante, avendo guadagnato il disco di platino ed essendo arrivata nella top5 della classifica statunitense.\nVideo.\nIl video del brano \u00e8 stato diretto da Francis Lawrence e prodotto dalla East West Japan ed \u00e8 completamente ambientato in un cinema. Monica entra nella sala cinematografica e mentre canta assiste ad alcune scene tratte da Space Jam; nel frattempo iniziano a entrare tutti gli inservienti che vi lavorano per preparare il cinema all'aperture del pubblico; alcuni di questi si accorgono della presenza di un estraneo che ha attivato la proiezione del film nella sala, ma nonostante i loro tentativi di ricerca, non trovano nessuno, come se le scene di Monica si svolgessero in un'altra dimensione.\nRicezione.\nIl singolo ha debuttato in USA direttamente nella top10, al numero 9, diventando la quarta hit in top10 per l'artista. In poche settimane \u00e8 riuscito ad arrivare fino al numero 4, mentre nelle classifiche R&amp;B al numero 2. Anche nelle classifiche R&amp;B il brano ha debuttato in top10, in questo caso alla posizione numero 7. Il successo \u00e8 stato tale da permettere a Monica di ricevere il disco di platino il 2 luglio 1997, il secondo per un singolo dopo \"Don't Take It Personal (Just One Of Dem Days)\".\nIn Nuova Zelanda il singolo \u00e8 rimasto quello di pi\u00f9 successo finch\u00e9 nel 1998 The Boy Is Mine non ha guadagnato la vetta: entrato in classifica al numero 8, la settimana successiva era gi\u00e0 al numero 2, per poi riscendere passando un totale di 12 settimane nella top40.\nNel Regno Unito \u00e8 stata la quarta canzone di Monica ad entrare nella top40."}
{"id": "1591343", "revid": "155634", "url": "https://it.wikipedia.org/wiki?curid=1591343", "title": "Max Julen", "text": "Forte gigantista degli anni ottanta, pur avendo ottenuto in carriera solo una vittoria in Coppa del Mondo, vanta tuttavia la medaglia d'oro vinta nello slalom gigante ai XIV Giochi olimpici invernali di , in Jugoslavia (ora Bosnia ed Erzegovina).\n\u00c8 figlio di Martin, a sua volta sciatore alpino di alto livello.\nBiografia.\nJulen s'afferm\u00f2 nel Circo bianco nella stagione 1981-1982 quando, in slalom gigante, colse il primo piazzamento di rilievo in Coppa del Mondo a Morzine il 9 gennaio (13\u00ba), il primo podio dieci giorni pi\u00f9 tardi sulla Chuenisb\u00e4rgli di Adelboden (3\u00ba) e partecip\u00f2 ai Mondiali di Schladming (13\u00ba).\nLa successiva stagione 1982-1983 fu la sua migliore in Coppa del Mondo: grazie anche a sei podi, tutti in slalom gigante, fu 8\u00ba nella classifica generale e 2\u00ba in quella di specialit\u00e0, superato di 7 punti dal vincitore Phil Mahre. Raggiunse tuttavia l'apice della carriera nel 1983-1984, quando - sempre in slalom gigante - vinse la sua unica gara di Coppa del Mondo in carriera, il 12 dicembre a Les Diablerets, e soprattutto la medaglia d'oro ai XIV Giochi olimpici invernali di . In quella sua unica partecipazione olimpica non complet\u00f2 invece la prova di slalom speciale.\n10\u00ba nello slalom gigante dei Mondiali di Bormio 1985, il 10 marzo dello stesso anno ad Aspen sal\u00ec per l'ultima volta sul podio in Coppa del Mondo, nella medesima specialit\u00e0 (3\u00ba). Sul finire della stagione successiva ottenne il suo ultimo piazzamento in carriera, l'8\u00ba posto nello slalom gigante di Coppa del Mondo disputato a Lake Placid il 19 marzo 1986.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1591344", "revid": "124599735", "url": "https://it.wikipedia.org/wiki?curid=1591344", "title": "Ashley Jones", "text": "Biografia.\nAshley Jones, cresciuta in Texas, a Houston, si \u00e8 diplomata alla \"Lamar High School\". Ha ottenuto la laurea alla \"Pepperdine University\" di Malib\u00f9, in California, dopo aver studiato anche a Firenze.\nIl suo primo ruolo di rilievo \u00e8 stato quello di \"Megan Dennison Viscardi\", interpretato - dal 1997 al 2000 e, per una puntata, nel 2001 - nella \"soap\" della CBS \"The Young and the Restless\", trasmessa in Italia da Retequattro col titolo di \"Febbre d'amore\". Durante il periodo di lavoro a \"Febbre\", ha ricevuto due candidature al \"premio Emmy\" per l'orario diurno.\nInterpreta il ruolo del medico e stilista Bridget Forrester in \"The Bold and the Beautiful\" - nota in Italia come \"Beautiful\" - dal dicembre del 2004 al dicembre del 2010, fino a quando il personaggio passa in secondo piano facendo apparizioni sporadiche tra il 2011 e il 2016 e 2018. Le precedenti interpreti del ruolo sono state Agnes Bruckner, Jennifer Finnigan ed Emily Harrison. Nel 2016 \u00e8 entrata nel cast di General Hospital nel ruolo di Parker Forsyth.\nVita privata.\nDal 2003 al 2009 \u00e8 stata sposata con lo scrittore Noah Nelson, figlio dell'attore Craig T. Nelson. Nel 2016 \u00e8 diventata madre di Hayden Joel, nato dalla relazione con l'attuale marito Joel Henricks.\nRiconoscimenti.\nEmmy Awards.\nNomination:\nGolden Boomerang.\nVinti:\nDoppiatrici italiane.\nNelle versioni in italiano dei suoi film, \u00e8 doppiata da:"}
{"id": "1591345", "revid": "729019", "url": "https://it.wikipedia.org/wiki?curid=1591345", "title": "Italiano Armuzzi", "text": "Di origini forlivesi, milit\u00f2 con Francesco Sforza dal 1423 al 1435 specialmente del Piceno, contro Niccol\u00f2 Fortebraccio ed ebbe il temporaneo governo di Camerino (citt\u00e0 delle Marche).\nLasciato Francesco Sforza pass\u00f2 a combattere nel campo avverso, al fianco di Filippo Maria Visconti, ottenendo in feudo tre castelli nel tortonese (Piemonte). Sospettato di infedelt\u00e0 dal Visconti, venne fatto decapitare nel 1446."}
{"id": "1591346", "revid": "188323", "url": "https://it.wikipedia.org/wiki?curid=1591346", "title": "Sistema della vena porta", "text": ""}
{"id": "1591348", "revid": "22475", "url": "https://it.wikipedia.org/wiki?curid=1591348", "title": "I cacciatori di Dune", "text": "I cacciatori di Dune (\"Hunters of Dune\") \u00e8 un romanzo di fantascienza di Brian Herbert e Kevin J. Anderson, il primo del cosiddetto \"Dune 7\", la conclusione della saga dell'Universo di Dune. Il romanzo \u00e8 collocato cronologicamente dopo l'ultimo capitolo del Ciclo di Dune scritto da Frank Herbert, \"La rifondazione di Dune\". Pubblicato per la prima volta nel 2006, in Italia \u00e8 uscito nel luglio 2020.\nSinossi.\nLa trama del libro si concentra su tre diversi punti: il primo narra le avventure dei passeggeri della non-nave su cui sono imbarcati i fuggitivi dalla Casa Capitolare; il secondo racconta di Uxtal, creduto l'ultimo maestro Tleilax, e posto in servit\u00f9 dai Volti Danzanti del Nemico; il terzo riguarda i tentativi di Murbella di unire Bene Gesserit e Matres Onorate e di preparare, quindi, le basi per affrontare un Ancient Enemy (Antico Nemico) che ha scacciato queste ultime dalla Dispersione.\nGli avvenimenti iniziano tre anni dopo la fine di La rifondazione di Dune e dopo la fusione tra Bene Gesserit e Matres Onorate ad opera di Murbella, Madre Superiora delle prime e Gran Matre Onorata delle seconde.\nLa non-nave Itaca.\nLa non-nave Ithaca in fuga dalla Casa Capitolare, dove si trovano, tra gli altri, il giovane ghola di Miles Teg gi\u00e0 risvegliato, Sheeana, l'ultimo ghola di Duncan Idaho, alcuni giovani vermi e gli Ebrei, \u00e8 dispersa nello spazio sconosciuto per via del brusco salto effettuato per far perdere le proprie tracce.\nLa visione dell'Oracle of Time, figura mitica dei Navigatori della Gilda Spaziale, costringe inoltre Duncan a saltare nuovamente nello spazio normale.\nDue misteriosi personaggi, Daniel and Marty, menzionati anche alla fine di La rifondazione di Dune, cercano di catturare la non-nave con una rete a tachioni, ma Miles Teg riesce ad effettuare un ulteriore salto con la non-nave.\nScytale, l'ultimo maestro dei Tleilaxu rimasto, imbarcato anch'egli sulla Ithaca, porta in una capsula nullentropica nel suo corpo le cellule oltre che dei Maestri Tleilaxu, anche dei grandi personaggi dei tempi antichi (Paul Atreides, Leto Atreides, Lady Jessica, Chani Kynes, Stilgar, Leto Atreides II, Gurney Halleck, Thufir Hawat oltre che alle figure leggendarie della Jihad Butleriana come Serena Butler e Xavier Harkonnen), e sentendo avvicinarsi la fine cerca di scendere a patti con Sheeana per poter ottenere un ghola di se stesso e non disperdere la propria conoscenza. In cambio del suo ghola verr\u00e0 concessa, non dopo alcune discussioni accese tra le Bene Gesserit, la creazione di alcuni dei grandi del passato.\nL'intero universo ignora che nel corso degli eventi della Casa Capitolare di Dune, Scytale era stato costretto a svelare ai passeggeri della Ithaca il segreto velle vasche Axlotl ed esso veniva usato sulla \"non-nave\" come fonte primaria di spezia. Il Bene Gesserit dibatte ferocemente circa l'opportunit\u00e0 di creare ghola da una di queste figure storiche. Sheeana ritiene che possano risultare utili, mentre altre temono il ritorno di certi \"errori\" come Leto II. Nonostante le controversie, i ghola vengono creati un po' alla volta. A Scytale \u00e8 concesso di avere il suo alla nascita dei primi.\nTleilax.\nI discendenti dei Tleilaxu, tornati dalla Dispersione con nuove capacit\u00e0, hanno nel frattempo conquistato le vette del potere del Bene Tleilax grazie all'aiuto delle Matres Onorate, eliminando i vecchi Maestri, e cercano ora di riprodurre su Bandalong le vasche axlotl per la produzione dei ghola e della Spezia. Khrone, il loro leader, manda Uxtal, il presunto ultimo Tleilaxu originale rimasto, a servire Hellica, una Matre Onorata rinnegata che si \u00e8 eletta Madre Superiora e che si \u00e8 insediata su Tleilax.\nSu Tleilax, Uxtal viene costretto a creare nelle vasche axlotl la droga usata dalle Matres Onorate e un primo ghola, quello del perverso Barone Vladimir Harkonnen. Il giovane Barone si mostra subito sociopatico come l'originale. In seguito Khrone ottiene il sangue di Paul Atreides da una reliquia religiosa e costringe Uxtal a creare un ghola del Kwisatz Haderach, in modo da trasformarlo, con l'aiuto del Barone, in un'arma per Danier e Marty. In seguito giunge su Tleilax il Navigatore della Gilda Edrik per avvalersi della conoscenza di Uxtal circa le vasche axlotl; il Navigatore teme che la sua genia diverr\u00e0 obsoleta quando la tecnologia di navigazione Ixian sar\u00e0 disponibile. Egli cerca una fonte alternativa alla spezia per rompere il monopolio Bene Gesserit, ma anche Uxtal \u00e8 convinto che il segreto sia andato perso con l'assassinio dei Maestri Tleilaxu ad opera delle Matres Onorate. Alla fine riesce ad accedere al materiale genetico del defunto Maestro Waff ed attraverso un processo accelerato crea molti (dopotutto difettosi) ghola di Waff, nella speranza di svelare il segreto per produrre il m\u00e9lange nelle vasche.\nCasa Capitolare.\nSulla Casa Capitolare, unico pianeta ancora in grado di produrre la Spezia, Murbella \u00e8 alle prese con gli attriti tra Bene Gesserit e Matres Onorate, unite dalla Madre Superiora comune ma ancora divise nei metodi, tanto da far sfociare i dissapori anche in scontri aperti. In quel luogo, Murbella allena una squadra \u00e9lite di truppe d'assalto Bene Gesserit, chiamate Valchirie, servendosi delle capacit\u00e0 combinate di Bene Gesserit, Matres Onorate e Maestri di Spada di Ginaz \"perduti\". Le sue \"Valchirie\" attaccano con successo le piazzeforti delle Onorate Madri ribelli su altri pianeti, e nel frattempo scoprono che alcune delle Onorate Madri sono Volti Danzanti in incognito, non smascherabili sino alla morte."}
{"id": "1591351", "revid": "22475", "url": "https://it.wikipedia.org/wiki?curid=1591351", "title": "I vermi della sabbia di Dune", "text": "I vermi della sabbia di Dune (\"Sandworms of Dune\") \u00e8 un romanzo di fantascienza di Brian Herbert e Kevin J. Anderson, il secondo e ultimo della serie cosiddetta \"Dune 7\", la conclusione della saga dell'Universo di Dune. Pubblicato in unico volume in lingua inglese nel 2007, \u00e8 uscito in italiano il 21 gennaio 2021.\nTrama.\nLa fine si avvicina.\nAl momento dell'inizio del libro, i passeggeri della non-nave Itaca continuano da quasi due decenni la loro di ricerca di un nuovo mondo natale per le Bene Gesserit, mentre Duncan Idaho elude la rete tachionica della coppia Daniel e Marty, ora noti per essere i leader delle macchine pensanti, Omnius ed Erasmus. Tra gli abitanti dell'Ithaca ci sono i ghola giovani di Paul Atreides, Lady Jessica, e altri. Gi\u00e0 nel Vecchio Impero, Madre Comandante Murbella della Nuova Sorellanza effettua dei tentativi di radunare l'umanit\u00e0 per una ultima resistenza contro le macchine pensanti. I nuovi Volti Danzanti continuano a infiltrarsi nelle organizzazioni principali del Vecchio Impero a tutti i livelli, hanno anche inviato i loro ghola di Paul Atreides (detto Paolo) e del Barone Vladimir Harkonnen al pianeta capitale delle macchine pensanti, Synchrony.\nSecondo il suggerimento di Volti Danzanti infiltrati, la Gilda Spaziale ha iniziato a sostituire i suoi navigatori con dispositivi di navigazione di Ix e tagliando la scorta di melange dei navigatori. Il navigatore Edrik e la sua fazione hanno commissionato Waff, il ghola imperfettamente risvegliato e salvato dalla Gilda dall'attacco Bene Gesserit su Bandalong, per creare vermi avanzati in grado di produrre il melange di cui hanno disperato bisogno. Egli realizza ci\u00f2 alterando il DNA delle trote della sabbia e dando luogo alla creazione di una forma acquatica dei vermi, che vengono poi rilasciati negli oceani di Buzzell. Adattandosi al nuovo ambiente, questi vermi d'acqua si moltiplicano rapidamente, producendo alla fine una forma altamente concentrata di spezia, chiamata ultra-spezia.\nNel frattempo Murbella ha commissionato a Ix di copiare gli Obliterator delle Matres Onorate per usarli sulla flotta di navi da guerra che ha ordinato dalla Gilda. Tuttavia Ix \u00e8 ora segretamente controllata dal capo dei Volti Danzanti, Khrone; essendo stato un seguace di Omnius, continua il suo piano per il dominio dei Volti Danzanti sull'universo. Le forze di Omnius hanno iniziato sorprendentemente il rilascio di un virus mortale di mondo in mondo, e spingono poi verso una nuova pletora di pianeti disabitati. La peste delle macchine pensanti arriva alla Casa Capitolare e paralizza la Sorellanza, ma esse radunano l'umanit\u00e0 unificata in un'ultima resistenza.\nA bordo della Ithaca, Sheeana riavvia il progetto ghola, ma quando quelli di Serena Butler, Gurney Halleck e Xavier Harkonnen stanno per nascere, i serbatoi axlotl vengono avvelenati, provocando la morte dei tre bambini ghola, e dato che molti dei sistemi della nave si stanno guastando, si sospetta della presenza di sabotatori. Scytale, l'ultimo maestro dei Tleilaxu, risveglia finalmente i suoi propri ricordi del passato da ghola, prima di morire di fronte al suo ghola pi\u00f9 giovane. I ghola di Wellington Yueh, Stilgar e Liet-Kynes recuperano anche loro i loro ricordi attraverso varie esperienze traumatiche. Nel disperato tentativo di ricostituire i loro rifornimenti, la Ithaca atterra sul pianeta Qelso, un mondo lentamente terraformato in un pianeta deserto, con l'introduzione anni prima di vermi da parte delle Bene Gesserit. Stilgar e Liet-Kynes decidono di rimanere dietro per aiutare gli indigeni a rallentare il deserto che avanza e per prepararli all'inevitabile.\nIl punto culminante.\nDopo aver completato con successo i suoi tentativi di creare una nuova incarnazione di verme delle sabbie, Waff Edrik supplica di tornare sul pianeta in rovina di Rakis in modo che possa trascorrere il poco tempo che gli resta da vivere tentando di reintrodurre i vermi anche l\u00ec. Non riesce e si rassegna al fallimento e si prepara a morire, quando l'ultimo dei suoi esemplari di verme delle sabbie perisce, una dozzina di vermi erutta da sotto la superficie. Waff si rende conto della consapevolezza di Leto II, che ogni verme della sabbia aveva previsto l'attacco delle Matres onorate su Rakis e aveva sepolto se stesso in profondit\u00e0 sotto la superficie del pianeta. Sapendo che il pianeta ha cominciato a guarire se stesso, Waff \u00e8 consumato da un verme, rallegrandosi che il suo profeta \u00e8 finalmente tornato. Nel frattempo Edrik e la ultraspezia sono intercettati da Khrone, che afferra la spezia e uccide il Navigatore.\nI sabotatori vengono poi rivelati essere Rabbi e il ghola di Thufir Hawat, che era stato apparentemente ucciso e sostituito con un Volto Danzante sul pianeta degli Handler durante gli eventi di Hunters of Dune. Nel caos che segue la scoperta dei Volti Danzanti, Ithaca \u00e8 insidiata dalla rete tachionica. Miles Teg sacrifica la sua vita in un tentativo infruttuoso di impedire la loro cattura. Ithaca \u00e8 portato a Synchrony, dove incontrano un gruppo guidato dal ghola di Vladimir Harkonnen. Vedendo il giovane ghola di Alia quando arriva, lui la uccide immediatamente, vendicando la propria morte per sua mano cinquemila anni prima.\nI ghola delle Bene Gesserit, cio\u00e8 di Paul, Lady Jessica, Chani e Yueh, vengono poi portati a vedere Omnius ed Erasmus. Omnius spiega che, per completare il suo dominio sull'umanit\u00e0, richiede il Kwisatz Haderach superiore dei due ghola Paul. Paul e Paolo sono costretti a duello, durante il quale Paul \u00e8 ferito a morte. Vittorioso, Paolo prende l'ultraspezia, ma viene sopraffatto dalla rapida insorgenza della prescienza e scivola nel coma. Paul, sotto la spinta e gli sforzi di Yueh, Chani e Jessica, recupera lentamente i suoi ricordi del passato e riesce a riparare i danni al suo corpo con il controllo fisiologico Bene Gesserit. Con la scusa di aiutare Paolo, Yueh si vendica uccidendo il Barone Harkonnen, che aveva orchestrato la tortura e la morte della moglie Wanna Yueh nelle loro incarnazioni originali.\nDurante questi accadimenti, Murbella si ritrova con tutte le nuove navi finalmente in forze ed \u00e8 pronta a lanciare la sua flotta contro l'imminente armata di Omnius, ma i dispositivi di navigazione di Obliterators e Ix improvvisamente vengono meno; Murbella si rende conto che sono stati sabotati. Quando sembra che la sconfitta per mano delle forze delle Macchine Pensanti sia imminente, l'Oracolo del Tempo appare con un migliaio di navi pilotate dai navigatori della Gilda e comincia ad attaccare le macchine, riducendo la flotta delle macchine a pezzi. L'Oracolo dice poi a Murbella che lei dovr\u00e0 partire per Synchrony per fermare Omnius una volta per tutte, quindi lei piega lo spazio e una manifestazione visiva dell'Oracolo appare nella stanza in cui Paolo e Paul hanno duellato. L'Oracolo quindi rimuove ogni aspetto di Omnius e trasporta l'Evermind via in un'altra dimensione per sempre.\nL'ultimo Kwisatz Haderach.\nSheeana e il giovane ghola Leto II liberano i vermi dalla stiva di Ithaca, e i vermi devastano tutto Synchrony. Leto II riacquista i suoi ricordi, e dopo che la battaglia \u00e8 finita, dice a Sheeana che ora lui deve tornare a sognare. Leto entra nella pancia del grande verme, Monarch, e sette vermi si torcono insieme e si uniscono in un unico verme prima di gettarsi in profondit\u00e0 nel terreno.\nFresco di lotta contro le macchine pensanti in Synchrony con Sheeana, Duncan entra nella camera dove Paul sta recuperando e con i ricordi recuperati rivela che Duncan \u00e8 il Kwisatz Haderach finale, perch\u00e9 si \u00e8 evoluto e ha perfezionato se stesso attraverso migliaia di anni di rinascita ghola e alterazioni del DNA. Erasmus spiega poi che era lui stesso la mente che si celava dietro la ricostruzione dei Mondi Sincronizzati. Un Khrone ribelle dichiara che l'universo appartiene ora ai suoi Volti Danzanti, poich\u00e9 sia gli esseri umani che le macchine sono stati paralizzate. Divertito dal tentativo di Khrone di prendere il potere, Erasmus spiega che era stato integrato un sistema di sicurezza nei Volti Danzanti. Il robot indipendente uccide Khrone e il suo seguito, e poi usa la semplice attivazione di un interruttore mentale per uccidere tutti i Volti Danzanti potenziati presenti in tutto l'universo, la cui morte immediata mostra quanti si erano infiltrati nella societ\u00e0 umana. Erasmus offre poi a Duncan una scelta: con entrambi gli esseri umani e le macchine pensanti malconci e malridotti, Duncan pu\u00f2 scegliere la distruzione di una parte o il recupero e la guarigione per entrambi. Scegliendo la pace al posto della vittoria, Duncan ed Erasmus uniscono le menti. Erasmus conferisce a Duncan tutti i codici necessari per gestire i Mondi Sincronizzati, cos\u00ec come tutta la sua conoscenza, rendendolo cos\u00ec il ponte tra uomo e macchina. Col poco rimasto di Erasmus, egli afferma nuovamente il desiderio di imparare tutto il possibile su ci\u00f2 che significa essere umani e chiede a Duncan di morire. Come Duncan \"spegne\" Erasmus, egli condivide una delle tante morti che ha sperimentato con il robot indipendente.\nFrattanto nel Vecchio Impero, Murbella e le sue forze si stanno preparando ad attaccare con una seconda ondata Omnius, quando le macchine si fermano improvvisamente. Con l'oracolo che ha catturato Omnius, un navigatore porta Murbella a Synchrony. Lei e Duncan sono riuniti, e lui spiega la sua intenzione di porre fine alla divisione tra gli esseri umani e le macchine pensanti - le due razze coesisteranno. Duncan dona Synchrony a Sheeana per la sua sorellanza Ortodossa, mentre lui torna con Murbella per aiutare a guidare il nuovo modo di vita delle macchine-uomo.\nEpilogo.\nSu Qelso i ghola di Stilgar e Liet-Kynes continuano ad aiutare nel tentativo di trattenere il deserto in espansione, allo stesso tempo insegnano agli occupanti del pianeta come adattarsi ai cambiamenti che inevitabilmente avverranno. Sotto il controllo di Duncan atterra un convoglio di macchine pensanti sul pianeta; Duncan propone ai ghola l'ausilio delle macchine pensanti per trattenere il deserto. Racconta a Stilgar e Kynes che, cos\u00ec come lui \u00e8 diventato l'uomo e macchina, Qelso diventer\u00e0 sia deserto che foresta.\nSu Caladan i ghola di Lady Jessica e Wellington Yueh sono tornati all'antico castello Atreides. Dopo aver rimosso tutte le tracce di occupazione del Barone, i due discutono come andranno con le loro vite. Ad accompagnare questi vi \u00e8 il ghola dormiente da dieci anni di Leto I. In attesa del momento in cui i suoi ricordi verranno ripristinati, Lady Jessica trova conforto nel fatto che \u00e8 riunita con il suo duca.\nCon l'aiuto del Maestro Tleilaxu Scytale, Sheeana e la Sorellanza ortodossa su Synchrony hanno ristabilito l'antico programma Bene Gesserit di allevamento, decisi pi\u00f9 che mai ad allevare un altro Kwisatz Haderach. Al suo fianco, Sheeana ha un ghola giovane di Serena Butler, eroina della Jihad Butleriana. Insieme con i ghola dei Maestri Tleilaxu, Scytale ha cresciuto femmine Tleilaxu da cellule di recente scoperta, giurando che non saranno mai pi\u00f9 costrette a diventare serbatoi axlotl, nella speranza che ci\u00f2 impedir\u00e0 la creazione di un nemico vendicativo come le Matres Onorate, e anche promettendo di non permettere mai pi\u00f9 ai Maestri di corrompere il popolo Tleilaxu che si sta riprendendo.\nSul pianeta Dune in via di recupero, i ghola risvegliati di Paul e Chani stanno ripristinando il pianeta al suo antico splendore. Ora che Paul \u00e8 in grado di dedicare tutta la sua attenzione a lei, Chani commenta che lui ha finalmente imparato a trattare come si deve sua moglie. In chiusura del romanzo Paul ribadisce il suo amore per Chani, dicendole che l'ha amata per pi\u00f9 di cinquemila anni."}
{"id": "1591354", "revid": "125907904", "url": "https://it.wikipedia.org/wiki?curid=1591354", "title": "Fiumi della Corsica", "text": "Questi sono i fiumi e i torrenti della Corsica, tra le parentesi il nome in corso. Tutti i fiumi della Corsica hanno carattere stagionale con piene nella stagione autunnale e secche nella stagione estiva."}
{"id": "1591359", "revid": "63513059", "url": "https://it.wikipedia.org/wiki?curid=1591359", "title": "Badalasco", "text": ""}
{"id": "1591360", "revid": "123488231", "url": "https://it.wikipedia.org/wiki?curid=1591360", "title": "My Humps", "text": "My Humps \u00e8 un singolo del gruppo musicale statunitense The Black Eyed Peas, pubblicato il 20 settembre 2005 come terzo estratto dal quarto album in studio \"Monkey Business\".\nDescrizione.\nIl brano contiene un campionamento dal brano \"I Need a Freak\" dei Sexual Harassment e del brano del 1989 \"Wild Thing\" di Tone L\u014dc. In una intervista a ITV1, will.i.am ha dichiarato che il brano era stato scritto inizialmente per le Pussycat Dolls.\nNel 2007 ha trionfato ai Grammy Awards 2007 nella categoria Miglior performance di un gruppo.\nAccoglienza.\n\"My Humps\" \u00e8 stato oggetto di pesanti critiche da parte del giornalismo musicale. John Bush, ha scritto per la rivista AllMusic, che il brano \u00e8 una delle \u00abperformance rap pi\u00f9 imbarazzanti degli ultimi anni\u00bb, mentre Bill Lamb, giornalista di About.com, l'ha descritta come \u00abl'equivalente musicale di un brutto film dei fratelli Farrelly\u00bb. Hua Hsu dello \"Slate\" ha detto, \u00abNon \u00e8 straordinariamente brutta; \u00e8 orribilmente brutta. ... ci sono brutte canzoni che offendono la nostra sensibilit\u00e0 ma divertenti, e ci sono canzoni che sono veramente brutte, trascendentalmente brutte, oggettivamente brutte\u00bb.\nIn un sondaggio condotto dalla rivista Rolling Stone, il brano \u00e8 risultato primo in una particolare classifica delle canzoni pi\u00f9 fastidiose..\nNonostante le pesanti critiche, \"My Humps\" diventa una hit internazionale, e rimarr\u00e0 nelle classifiche statunitensi per oltre due mesi.\nVideo musicale.\nIl videoclip, diretto da Fatima Robinson e Malik Hassan Sayeed, mostra Fergie ammiccare allo spettatore in abiti succinti facendo leva sui propri dettagli anatomici, ed esegue una coreografia con alcune ballerine.\nIl video si \u00e8 aggiudicato il premio per il Miglior video Hip-Hop agli MTV Video Music Awards 2006 il 31 agosto 2006.\nCover.\nNel 2007 la cantante canadese Alanis Morissette ha realizzato un cover acustica del brano, accompagnato da un videoclip-parodia, che fa il verso a quello realizzato dai Black Eyed Peas."}
{"id": "1591362", "revid": "15756", "url": "https://it.wikipedia.org/wiki?curid=1591362", "title": "Continuo di Cauchy", "text": "Il continuo di Cauchy \u00e8 il modello di corpo continuo definito nella prima met\u00e0 dell\"800 dal famoso matematico Augustin-Louis Cauchy. Esso \u00e8 il modello di corpo continuo (solido e fluido) pi\u00f9 importante tanto che spesso \"meccanica del continuo\" \u00e8 sinonimo di \"meccanica del continuo di Cauchy\". Tale modello riveste un ruolo cruciale in Meccanica dei solidi ed in Scienza delle costruzioni, improntandone sui suoi termini gran parte del linguaggio, e dove viene utilizzato sia direttamente che per ottenere modelli strutturali ancora pi\u00f9 semplificati: continui bidimensionali (piastre, lastre, gusci, ecc), continui monodimensionali (travi), modelli discreti. Esso plasma, infine, lo studio della meccanica dei fluidi e dell'idraulica.\nIntroduzione.\nSeguendo i canoni rigorosi della Meccanica del continuo, lo studio del modello di corpo continuo di Cauchy si articola nel seguito in tre fasi distinte:\nTali relazioni meccaniche prescindono dal particolare sistema di coordinate in cui vengono osservate: nel seguito esse sono pertanto convenientemente esposte facendo uso dei tensori, oggetti matematici indipendenti dal sistema di coordinate.\nCinematica.\nLa meccanica del continuo studia le condizioni di moto e di equilibrio di oggetti naturali identificabili come corpi continui. In particolare la cinematica analizza il moto e la deformazione di un corpo continuo prescindendo dalle cause che lo determinano. A tal fine \u00e8 essenziale introdurre la nozione di corpo continuo e di moto. In Meccanica tali nozioni sono assunte come concetti \"primitivi\", cio\u00e8 si rinuncia a darne di essi una definizione in termini di altre quantit\u00e0 note. Per converso, quando del corpo continuo e del suo moto si cerca di costruire un modello matematico, si devono definire con estrema precisione gli enti matematici che li descrivono.\nConfigurazione e moto.\nUn sistema materiale potr\u00e0 riguardarsi come continuo (secondo Cauchy) se \u00e8 possibile identificare i suoi elementi \"P\" (le \"particelle\" o \"punti materiali\" del sistema) con i punti geometrici di una regione regolare formula_1 dello spazio tridimensionale euclideo formula_2 (lo spazio fisico). Tale regione \u00e8 detta \"configurazione\" del corpo. Sottoregioni limitate e regolari di formula_1, per le quali assume validit\u00e0 il teorema della divergenza, sono dette \"parti\" del corpo. \u00c8 spesso utile scegliere una particolare configurazione formula_4 ed identificare ogni punto materiale del corpo con la sua posizione formula_5 in tale configurazione, che sar\u00e0 detta \"configurazione di riferimento\".\nIn una diversa configurazione del corpo, un generico punto materiale formula_5 occupa una posizione diversa formula_7. In termini matematici, la nuova configurazione \u00e8 descritta dalla funzione vettoriale (detta anche \"trasporto\")\nche lega le diverse posizioni (nella configurazione di riferimento e nella nuova configurazione) dei punti del corpo, tale che la nuova configurazione risulti l'immagine secondo formula_9 della configurazione di riferimento.\n\u00c8 chiaro che per poter rappresentare una variazione di configurazione l'applicazione formula_9 deve possedere propriet\u00e0 matematiche adatte a tradurre alcuni fondamentali requisiti di plausibilit\u00e0 fisica. Occorre infatti che i punti materiali conservino la loro individualit\u00e0, senza lacerazioni o compenetrazioni di materia di cui il corpo \u00e8 costituito, cio\u00e8 che:\nDal punto di vista matematico, questi requisiti si traducono in precise restrizioni sulla applicazione formula_9:\nSi richiede inoltre che la funzione formula_9 sia \"sufficientemente regolare\", cio\u00e8 sia differenziabile con continuit\u00e0 fino all'ordine necessario a dare senso alle manipolazioni matematiche che occorrer\u00e0 eseguire. In particolare, esistono e sono funzioni continue le derivate parziali di formula_9 ed esiste il \"gradiente della deformazione\" formula_19, un tensore del secondo ordine non singolare (come conseguenza della propriet\u00e0 di invertibilit\u00e0 dell'applicazione formula_9 ) e con determinante formula_21 (lo jacobiano di formula_9 ) positivo.\nUn cambiamento di configurazione \u00e8 il risultato di uno \"spostamento\" del corpo. Il moto di un corpo \u00e8 una sequenza continua di spostamenti che portano il corpo ad occupare diverse configurazioni al variare dell'istante di tempo \"t\". Esso \u00e8 pertanto descritto da una applicazione del tipo\nche si assume sufficientemente regolare rispetto al parametro temporale. In un moto del corpo la configurazione da esso occupato al tempo \"t=0\" \u00e8 detta \"configurazione iniziale\": essa spesso si identifica con la configurazione di riferimento formula_4. \u00c8 detta \"configurazione corrente\" la configurazione formula_25 occupata al generico istante \"t\".\nQuantit\u00e0 derivate dal concetto di moto (quindi quantit\u00e0 non primitive) sono i campi vettoriali di \"velocit\u00e0\" e di \"accelerazione\"\nche fanno uso del concetto di \"derivata materiale\" (in questo caso coincidente con la derivata parziale rispetto al parametro temporale) e danno una misura rispettivamente della variazione di posizione e di velocit\u00e0 del generico punto materiale al generico istante di tempo t.\nDescrizione lagrangiana e descrizione euleriana.\nNella rappresentazione data del moto e dei due campi vettoriali derivati della velocit\u00e0 e dell'accelerazione, il generico punto materiale \u00e8 identificato con la sua posizione formula_27 nella configurazione di riferimento formula_4. Tale rappresentazione pu\u00f2 essere estesa a qualunque altro campo (scalare, vettoriale, etc) assegnato o derivato sui punti del corpo: si parla di \"descrizione materiale o lagrangiana\" del moto. Una diversa descrizione \u00e8 possibile osservando che un punto materiale pu\u00f2 anche essere rappresentato con la sua posizione formula_29 nella configurazione corrente formula_25. La relativa rappresentazione dei campi vettoriali di velocit\u00e0 ed accelerazione\n\u00e8 detta \"descrizione spaziale o euleriana\" e pu\u00f2 essere estesa a qualunque altro campo coinvolto nella descrizione del moto. In pratica, la descrizione euleriana del moto \u00e8 focalizzata sulla configurazione corrente formula_25, ponendo attenzione su ci\u00f2 che accade ad un determinato punto dello spazio al variare del tempo, invece di seguire le singole particelle nel loro moto attraverso lo spazio ed il tempo. Tale tipo di descrizione, introdotta da d'Alembert, assume particolare importanza in meccanica dei fluidi, dove l'uso di una specifica configurazione di riferimento ha poco significato in quanto i fluidi non posseggono una naturale geometria. Come si vedr\u00e0, essa \u00e8 la descrizione pi\u00f9 naturale da utilizzare nella scrittura delle equazioni di bilancio, in quanto queste vanno imposte nella configurazione attuale del corpo.\nIn una descrizione euleriana del moto, la derivata materiale di un generico campo non coincide pi\u00f9 con la derivata parziale rispetto al parametro temporale, ma la sua espressione va costruita mediante la regola della catena. Nel caso dell'accelerazione risulta pertanto valida la relazione:\nDeformazione.\nL'analisi della deformazione consiste nello studio della applicazione formula_8 che porta il corpo dalla configurazione iniziale indeformata alla configurazione attuale deformata o, il che \u00e8 lo stesso, nello studio dello spostamento prodotto misurato dal campo vettoriale formula_35 cos\u00ec definito:\nIn particolare \u00e8 importante studiare la deformazione di un intorno di un generico punto materiale, cio\u00e8 di una piccola porzione del corpo prossima al punto considerato. Al tal fine un concetto derivato (dal concetto di configurazione e trasporto) molto utile \u00e8 il \"gradiente della deformazione\"\nIl gradiente della deformazione \u00e8 una misura della deformazione di un intorno di un generico punto in quanto, per definizione di gradiente, permette di approssimare il trasporto dei punti formula_39 appartenenti all'intorno del punto formula_5 mediante la\novvero di rappresentare la trasformazione subita da un segmento orientato appartenente all'intorno dalla configurazione indeformata formula_42 alla configurazione deformata formula_43\nEsso inoltre permette di rappresentare sia la trasformazione subita da un elemento orientato di superficie (di area formula_45 e orientazione normale formula_46 nella configurazione indeformata, di area formula_47 e orientazione formula_48 nella configurazione deformata) attraverso la formula di Nanson\nsia di relazionare la misura di un elemento di volume infinitesimo (formula_50 nella configurazione indeformata, formula_51 nella configurazione deformata)\nIn generale, uno spostamento generico di un corpo include sia un'aliquota di \"spostamento rigido\" che un'aliquota di \"deformazione pura\" del corpo, con variazione di forma o di dimensioni (o entrambe). In particolare la trasformazione di un intorno di un punto descritta dal tensore formula_53 \u00e8 data dalla composizione di una rotazione rigida dell'intorno con una \"deformazione pura\" di questo. Il \"teorema di decomposizione polare\" permette di valutare entrambi i contributi, assicurando che esistono solo due decomposizioni del tensore formula_53\ndove formula_56 \u00e8 un tensore ortogonale descrittore della rotazione ed formula_57 sono tensori simmetrici e definiti positivi rappresentativi della deformazione pura subita, detti rispettivamente \"tensore destro\" e \"tensore sinistro della deformazione\".\nUna descrizione obiettiva della deformazione pura deve necessariamente essere indipendente dalla rotazione rigida, e quindi dal tensore formula_56 e funzioni dei soli tensori formula_59 o formula_60. Possibili misure tensoriali lagrangiane della deformazione sono espresse nella forma\ndove \"n\" \u00e8 un numero reale (non necessariamente un intero): per \"n=1\" ed \"n=2\" si parla rispettivamente di \"tensore di Biot\" e di \"tensore di Green\".\nIl \"tensore di Green\" \u00e8 un tensore simmetrico cos\u00ec definito in termini del gradiente della deformazione e del gradiente dello spostamento\nEsso \u00e8 una misura della deformazione in quanto \u00e8 nullo in presenza di spostamenti rigidi. Esso ha un forte interesse tecnico in quanto di facile determinazione in termini del gradiente della deformazione o dello spostamento e in quanto permette una semplice rappresentazione delle misure locali di deformazione pura (dilatazioni, variazioni di volume, ecc.)\nIl tensore della deformazioni di Biot \u00e8 un tensore simmetrico definito mediante\nLa determinazione del tensore di Biot \u00e8 meno agevole del tensore di Green. Sussiste la seguente relazione (nonlineare) tra i tensori della deformazione di Green e di Biot\nTale relazione pu\u00f2 cos\u00ec essere riportata in uno sviluppo in serie di Taylor\nPer deformazioni piccolissime formula_66 le due misure tensoriali praticamente coincidono\nNell'ambito della \"teoria dei piccoli spostamenti\" assume un ruolo fondamentale nella descrizione della deformazione il tensore della deformazione infinitesima (la parte simmetrica del gradiente del campo di spostamenti)\ne vale\nEquazioni di bilancio.\nOltre la nozione di corpo e di moto, in meccanica classica due altri concetti sono tradizionalmente assunti come primitivi: la \"massa\" e le \"forze\". La massa e le forze sono legati al moto del corpo da alcune leggi generali che vanno sotto il nome di \"principi fondamentali della meccanica\". Questi per sistemi a molti corpi per cui valga l'approssimazione del continuo sono trasformabili attraverso equazioni del trasporto come quella di Boltzmann in equazioni di bilancio e hanno sia una caratterizzazione globale (o integrale), che una caratterizzazione locale (o differenziale). Le equazioni di bilancio, cos\u00ec come i concetti di massa e forze, hanno una naturale descrizione euleriana. Di essi tuttavia si pu\u00f2 ugualmente dare una descrizione lagrangiana.\nMassa e forze.\nLa massa \u00e8 un concetto atto a rappresentare gli effetti di inerzia sulle parti del corpo. Si assume che ogni parte formula_70 del corpo possieda una massa formula_71, definita come un numero reale positivo con la propriet\u00e0 di continuit\u00e0 assoluta rispetto al volume del corpo, nel senso che al tendere a zero del volume della parte formula_70 tende a zero anche la relativa massa. Ci\u00f2 assicura l'esistenza di una funzione \"densit\u00e0 di massa\" formula_73 definita sulla generica configurazione del corpo formula_74 , tale che la massa di una sua generica parte formula_70 sia misurata dall'integrale di volume"}
{"id": "1591367", "revid": "74801", "url": "https://it.wikipedia.org/wiki?curid=1591367", "title": "Dunbar", "text": "Dunbar \u00e8 una cittadina situata sulla costa sud-est della Scozia, nell'area amministrativa dell'East Lothian a circa 30 miglia a est di Edimburgo e 28 miglia dal confine con l'Inghilterra (Berwick-upon-Tweed). \nL'omonima diocesi e l'omonimo distretto si estendono per un'area di (circa ettari) e comprendono le cittadine di West Barns, Belhaven, East Barns (abbandonata) e numerose frazioni.\nNonostante le turbolente vicende storiche dovute alla sua posizione strategica, Dunbar \u00e8 oggi un tranquillo centro residenziale 'satellite' della vicina Edimburgo. \nFino agli anni sessanta la popolazione di Dunbar non superava i abitanti. Lo sviluppo successivo ne ha quasi raddoppiato la popolazione ( abitanti al censimento del 2001).\nLa cittadina \u00e8 raggiunta al suo apice orientale dal John Muir Way, tracciato ciclopedonale che partendo da Helensburgh si snoda per attraverso il territorio nazionale."}
{"id": "1591369", "revid": "1428919", "url": "https://it.wikipedia.org/wiki?curid=1591369", "title": "Domenico Mazzocchi", "text": "Fu al servizio di potenti aristocratici, come il cardinale Ippolito Aldobrandini, la famiglia Borghese, il cardinale Odoardo Farnese e il cardinale Maffeo Barberini, poi eletto al soglio pontificio col nome di Urbano VIII.\nMazzocchi fu il primo ad usare il semitono enarmonico ed i segni del \"crescere\", del \"diminuire\", del \"piano\" e del \"forte\", adottati ben presto da tutti i compositori di musica sacra.\nIl fratello minore, Virgilio Mazzocchi, fu per qualche tempo suo allievo ed ebbe una brillantissima carriera musicale.\nOpere.\nElenco (incompleto) delle opere realizzate da Domenico Mazzocchi"}
{"id": "1591370", "revid": "28057", "url": "https://it.wikipedia.org/wiki?curid=1591370", "title": "Napoleone Salaghi", "text": "Studi\u00f2 medicina a Bologna dove si laure\u00f2 nel 1832 ma, nel 1838 decise di abbandonare la scienza medica, dedicandosi ad altro. Fu uno dei precursori dell'omeopatia, noto per somministrare ai suoi pazienti medicinali in piccolissime dosi, per cui venne soprannominato \"e dutor d'la garnela\" (\"il dottore dei granellini\")."}
{"id": "1591372", "revid": "124669814", "url": "https://it.wikipedia.org/wiki?curid=1591372", "title": "Processo di Tokyo", "text": "Processo di Tokyo \u00e8 il nome che viene utilizzato in riferimento ai procedimenti del Tribunale militare internazionale per l'Estremo Oriente (in inglese: \"International Military Tribunal for the Far East\", \"IMTFE\"), istituito per giudicare le pi\u00f9 importanti personalit\u00e0 dell'Impero giapponese accusate di aver commesso, prima e durante la seconda guerra mondiale, tre tipologie di crimini: crimini contro la pace (Classe A), crimini di guerra (Classe B) e crimini contro l'umanit\u00e0 (Classe C). La prima accusa si riferisce alle cospirazioni politiche messe in atto dal Giappone nel periodo pre-bellico allo scopo di causare la seconda guerra sino-giapponese e la guerra del Pacifico; le ultime due riguardano invece i crimini e le atrocit\u00e0 perpetrati durante la guerra mondiale, come il massacro di Nanchino.\nIl tribunale si riun\u00ec per la prima volta il 3 maggio 1946 e si sciolse il 12 novembre 1948 e le sedute del processo ebbero luogo nel quartiere Ichigaya di Tokyo. Venticinque tra militari e politici giapponesi furono accusati di aver commesso crimini di Classe A, mentre pi\u00f9 di 5.700 cittadini giapponesi furono accusati di crimini di Classe B e C, per lo pi\u00f9 per abuso di prigionieri di guerra. I processi alle personalit\u00e0 minori furono tenuti separatamente in diverse citt\u00e0 del Sud-est asiatico.\nL'Imperatore Hirohito del Giappone e tutti i membri della famiglia imperiale non furono processati per nessuna delle tre categorie di crimini. Molte personalit\u00e0, come Nobusuke Kishi, che in seguito divenne Primo ministro, e Yoshisuke Aikawa, presidente dello zaibatsu Nissan, furono accusati ma rilasciati senza mai essere chiamati a deporre. Gli scienziati dell'Unit\u00e0 731, che agli ordini del generale Shir\u014d Ishii avevano condotto esperimenti su cavie umane per tutta la durata della guerra, sfuggirono al processo protetti dalle autorit\u00e0 americane.\nCreazione della corte.\nLe basi legali del processo furono stabilite dalla \"Carta del tribunale militare internazionale per l'Estremo Oriente\" (CIMTFE) approvata il 19 gennaio 1946 dal comandante supremo delle forze alleate, il generale Douglas MacArthur, ed emendata per suo ordine il 25 aprile. Il documento indica le leggi e stabilisce le procedure attraverso le quali il processo dovr\u00e0 essere condotto, incluse le tipologie di crimine. La carta specifica: \"N\u00e9 la posizione ufficiale d'un accusato, n\u00e9 il fatto che un accusato abbia agito conformemente agli ordini del suo governo o di un superiore saranno sufficienti, per s\u00e9 stessi, a sollevare dalla propria responsabilit\u00e0 detto accusato in ogni crimine di cui \u00e8 imputato, ma queste circostanze possono essere considerate come attenuanti nel verdetto, se il Tribunale decider\u00e0 che la giustizia lo esiga\".\nLa corte fu presieduta da un gruppo di undici giudici scelti dal generale MacArthur da un elenco di nomi presentato da ognuno dei paesi firmatari dell'atto di capitolazione del Giappone, cio\u00e8 Australia, Canada, Repubblica di Cina, Francia, Nuova Zelanda, Paesi Bassi, Regno Unito, Unione Sovietica e Stati Uniti. L'India britannica e le Filippine furono sollecitate a fornire dei giudici. La pubblica accusa rispettava lo stesso criterio di composizione.\nDocumenti sui crimini di guerra.\nNell'aprile 2007, lo storico Yoshimi Yoshiaki e il Centro per la ricerca e la documentazione sulle responsabilit\u00e0 di guerra del Giappone hanno pubblicato alcuni documenti sui crimini di guerra commessi dai giapponesi durante la guerra. Dichiararono che i documenti furono usati come prove al processo nel 1948. I documenti riguardano l'utilizzo di \"donne di conforto\", donne costrette a lavorare nei bordelli frequentati da soldati e altri uomini durante gli anni di guerra. Il documento n. 5330 in particolare fa riferimento all'uso forzato di donne per uso sessuale durante il conflitto. Citazioni da questo documento includono: \"Alla Tokeitai (Polizia navale speciale) era stato ordinato di mantenere i bordelli riforniti di donne; a questo scopo di arrestare donne in strada e dopo esami medici forzati di confinarle nei bordelli\". Un altro testo nel documento recita: \"Le donne che hanno avuto relazioni con i giapponesi furono confinate in bordelli le cui pareti erano circondate da filo spinato. Le donne potevano recarsi in strada solo con uno speciale permesso.\"\nSentenze.\nDue imputati, Y\u014dsuke Matsuoka e Osami Nagano, morirono di morte naturale durante il processo. Un altro, Shumei Okawa, fu colpito da esaurimento nervoso e fu rilasciato. Una delle stranezze che lo videro coinvolto fu quando, colpendo la testa calva dell'ex-primo ministro Hideki T\u014dj\u014d, url\u00f2 \"Inder! Kommen sie!\" (\"Vieni! Indiano!\", in lingua tedesca). Pertanto, il presidente Sir William Webb concluse che era mentalmente squilibrato e lo prosciolse dalle accuse.\nI restanti venticinque accusati erano:\nFra tutti gli accusati solo Hideki Tojo si assunse la piena responsabilit\u00e0 dei suoi ordini e dei suoi atti. Tutti gli altri dichiararono di aver eseguito degli ordini e di non avere, per questo, nulla da rimproverarsi. Tutti i venticinque imputati si dichiararono \"non colpevoli\".\nLe condanne a morte furono eseguite mediante impiccagione nella prigione di Sugamo a Ikebukuro il 23 dicembre 1948.\nDue accusati furono condannati a pene detentive minori: Shigenori Togo fu condannato a 20 anni di carcere e mor\u00ec in prigione nel 1949, Mamoru Shigemitsu fu condannato a 7 anni di carcere, gli fu concessa la libert\u00e0 vigilata nel 1950 e divenne ancora Ministro degli Esteri nel gabinetto del primo ministro Ichir\u014d Hatoyama.\nI processi paralleli.\nSecondo dati giapponesi, dei 5.700 cittadini che furono accusati per crimini di guerra di Classe B e Classe C, 984 furono inizialmente condannati a morte, 475 sono stati condannati all'ergastolo, 2.944 ricevettero periodi di detenzione limitati, 1.018 furono assolti e 279 non furono mai processati. Le sentenze di morte per singolo paese sono: Paesi Bassi 236, Regno Unito 223, Australia 153, Rep. di Cina 149, Stati Uniti 140, Francia 26 e Filippine 17. La Repubblica Popolare Cinese, nata ufficialmente il 1\u00ba ottobre 1949 (e ancora priva di un ampio riconoscimento internazionale), istitu\u00ec autonomamente 13 tribunali che sentenziarono 504 pene detentive e 149 esecuzioni. Il Processo di Chabarovsk indetto dall'Unione Sovietica mise sotto accusa e giudic\u00f2 colpevoli alcuni membri dell'Unit\u00e0 731, un'unit\u00e0 militare per la ricerca batteriologica e chimica che condusse esperimenti su cavie umane nel territorio del Manchukuo. Gli scienziati che si arresero alle truppe americane non furono mai processati, in quanto il generale MacArthur segretamente garant\u00ec loro l'immunit\u00e0 in cambio delle ricerche dell'Unit\u00e0 731 sulle armi biologiche.\nNel 1981 il giudice olandese Bert R\u00f6ling, unico dei giudici all'epoca ancora in vita, scrisse: \"essendo stato uno dei giudici del Tribunale Militare Internazionale, \u00e8 stata un'amara esperienza per me essere informato solo ora che i principali crimini giapponesi, quelli del tipo pi\u00f9 disgustoso, sono stati tenuti nascosti alla corte dal governo degli Stati Uniti\".\nCritiche.\nIl Processo di Tokyo condivise molte delle critiche rivolte contro il Processo di Norimberga, inclusa quella riguardo alla natura non precostituita (\"ex post facto\") della corte. I critici si dividono tra quelli che sostengono la tesi della giustizia dei vincitori sui vinti e quelli che vedono nel processo essenzialmente una procedura legale per esonerare la famiglia imperiale dalle responsabilit\u00e0 criminali.\nAlcuni ritengono inoltre che il tribunale giudic\u00f2 solo rispetto al punto di vista statunitense perch\u00e9, a differenza di quello di Norimberga, l'accusa era composta da una sola squadra di procuratori, guidata dall'americano Joseph B. Keenan il cui ruolo fu predominante.\nInoltre il processo ai criminali giapponesi ebbe meno supporto ufficiale rispetto a quello contro i criminali nazisti. Il procuratore capo Keenan era un ex assistente procuratore generale (attorney general), che nel sistema giuridico americano \u00e8 una posizione molto inferiore rispetto a quella che ricopriva il suo omologo di Norimberga Robert H. Jackson, giudice della Corte Suprema degli Stati Uniti.\nOpinioni di dissenso e tesi della giustizia dei vincitori sui vinti.\nIl giudice indiano Radhabinod Pal sostenne che l'esclusione del colonialismo occidentale e dei bombardamenti atomici di Hiroshima e Nagasaki dalla lista dei crimini, e la sola presenza di giudici delle nazioni vincitrici, rappresentavano il \"fallimento del processo nell'offrire nient'altro che l'opportunit\u00e0 per i vincitori di vendicarsi dei vinti.\"\nL'obiezione di Pal era anche sostanziale: sostenne che l'intera accusa verteva sul fatto che ci fu una cospirazione per intraprendere una guerra di aggressione, che includeva l'abbrutimento e la sottomissione delle nazioni invase. In particolare, circa il massacro di Nanchino sostenne, dopo aver riconosciuto la brutalit\u00e0 dell'azione, che c'erano prove schiaccianti contro i membri delle forze armate giapponesi, ma che non c'era nessuna prova circa il presunto coinvolgimento del governo giapponese o di qualcuno dei suoi funzionari. Inoltre dichiar\u00f2 che non c'erano prove di nessun tipo che documentassero qualsiasi intervento del governo allo scopo di permettere crimini del genere e, che in ogni caso, la cospirazione al fine di intraprendere una guerra di aggressione non era illegale nel 1937.\nUna procedura per esonerare la famiglia imperiale.\nMolti storici criticano il lavoro fatto dal generale MacArthur e dai suoi collaboratori per esonerare l'Imperatore Hirohito e tutti i membri della famiglia imperiale coinvolti nella guerra, come i principi Yasuhito Chichibu, Tsuneyoshi Takeda, Yasuhiko Asaka, Naruhiko Higashikuni e Hiroyasu Fushimi.\nIl 26 novembre 1945, MacArthur conferm\u00f2 all'ammiraglio Mitsumasa Yonai che un'eventuale abdicazione dell'imperatore non era necessaria. Prima che il processo per crimini di guerra fosse indetto, il Comando supremo delle forze alleate e i funzionari imperiali lavorarono in segreto, non solo per prevenire che la famiglia imperiale venisse incriminata, ma anche affinch\u00e9 al processo non ci fossero testimonianze che potessero coinvolgerla. Alti funzionari giapponesi collaborarono con gli alleati nel compilare le liste dei possibili criminali di guerra, mentre gli imputati per crimini di Classe A giurarono solennemente di proteggere il loro sovrano contro ogni possibile tentativo di coinvolgimento nelle responsabilit\u00e0 belliche.\nLo storico statunitense Herbert Bix ha scritto che il brigadier generale Bonner Fellers fu inviato in Giappone per \"lavorare allo scopo di proteggere Hirohito dal ruolo che ricopr\u00ec durante la guerra\" e \"permise ai maggiori indiziati di coordinare le loro testimonianze affinch\u00e9 l'imperatore non fosse incriminato\".\nBix sostiene inoltre che \"le misure straordinarie adottate da MacArthur per salvare Hirohito dall'essere processato come criminale di guerra ebbero un duraturo e profondo impatto distorsivo sulla comprensione della guerra da parte dei giapponesi\", e che \"nei mesi dopo che il processo di Tokyo cominci\u00f2, i pi\u00f9 elevati sottoposti di MacArthur stavano lavorando per attribuire la sostanziale responsabilit\u00e0 per Pearl Harbor a Hideki Tojo\". Shuichi Mizota, l'interprete dell'ammiraglio Yonai, ha dichiarato che Fellers incontr\u00f2 l'ammiraglio il 6 marzo 1946 e gli disse: \"sarebbe pi\u00f9 conveniente se da parte giapponese ci arrivasse la prova che l'Imperatore \u00e8 completamente innocente. Credo che l'incombente processo offra la migliore opportunit\u00e0 di farlo. Su Tojo, in particolare, dovrebbe gravare il peso di tutta la responsabilit\u00e0 in questo processo\".\nPer John Dower, un altro storico americano, \"la riuscita campagna per assolvere l'Imperatore dalle responsabilit\u00e0 di guerra non conobbe limiti. Hirohito non fu solo semplicemente presentato come innocente di ogni atto formale che avrebbe potuto renderlo indiziato come criminale di guerra. Egli fu trasformato in una figura quasi santa senza la minima responsabilit\u00e0 morale per la guerra\", \"con il pieno supporto del quartier generale di MacArthur, l'accusa, in effetti era come una squadra di difensori dell'imperatore.\" E \"persino gli attivisti giapponesi che condividevano gli ideali di Norimberga e Tokyo, e che lavorarono a documenti che pubblicizzavano le atrocit\u00e0 del regime showa, non poterono difendere la decisione americana di esonerare l'imperatore dalle responsabilit\u00e0 di guerra e poi, durante la guerra fredda, di rilasciare e poi appoggiare apertamente accusati di crimini di guerra conservatori come il futuro primo ministro Nobusuke Kishi.\"\nTre giudici scrissero un \"obiter dictum\" riguardo alle responsabilit\u00e0 criminali di Hirohito. Il presidente Webb dichiar\u00f2 che \"Nessun capo pu\u00f2 commettere il crimine di scatenare una guerra d'aggressione e poi giustificarsi dicendo che altrimenti la sua vita sarebbe stata in pericolo...rimane che l'uomo che consiglia di commettere un crimine, non \u00e8 in una posizione peggiore dell'uomo che ordina che il crimine venga commesso.\"\nIl giudice francese Henri Bernard concluse che la dichiarazione di guerra giapponese \"ebbe un principale autore che \u00e8 sfuggito a tutte le accuse e del quale, in ogni caso, i presenti accusati possono solo essere considerati complici.\"\nPer il giudice olandese Bert R\u00f6ling invece, niente di obiettabile poteva essere trovato nell'immunit\u00e0 dell'Imperatore e gli accusati Kido, Hata, Hirota, Shigemitsu e Togo avrebbero dovuto essere assolti.\n60\u00ba anniversario.\nNel 2006, in occasione del 60\u00ba anniversario del processo, un sondaggio condotto dal notiziario \"Asahi News\" su un campione di 3.000 giapponesi ha rivelato che, il 70% degli interpellati non era a conoscenza dei dettagli del processo, il 90% di questi apparteneva alla fascia di et\u00e0 tra i 20 e i 29 anni. Circa il 76% ha riconosciuto un comportamento aggressivo del Giappone durante la guerra, mentre solo il 7% ha dichiarato di credere che la guerra fu combattuta strettamente per autodifesa."}
{"id": "1591374", "revid": "767487", "url": "https://it.wikipedia.org/wiki?curid=1591374", "title": "Il trapianto", "text": "Il trapianto \u00e8 un film del 1970 diretto da Steno.\nTrama.\nUn anziano e ricco imprenditore sposato da poco con un avvenente ragazza \u00e8 impossibilitato a consumare il matrimonio a causa della senilit\u00e0; a tal proposito si rivolge alla clinica \"Weiss-Kreuz\" di K\u00fcsnacht, vicino a Zurigo, specializzata in trapianti, per riuscire a trovargli un buon donatore che sia disposto a dargli il proprio organo sessuale per riuscire a ottenere la virilit\u00e0 perduta. L'anziano \u00e8 disposto a pagare il donatore 1 miliardo di Lire.\nDopo alcune selezioni, gli uomini che possiedono i requisiti sono tre: Rocco Brustolon, un boscaiolo veneto; Dario Barbieri, un padre di famiglia con quattordici figli; il barone di Filaruta, nobile siciliano decaduto e pieno di debiti.\nDopo alcuni test Rocco, che inizialmente non aveva ben compreso le conseguenze dell'intervento, risulta il pi\u00f9 idoneo ma fugge perch\u00e9 si \u00e8 reso conto che rester\u00e0 evirato. Alla fine sar\u00e0 scelto Dario.\nIl barone, per evitare il disonore, ottiene dai medici un documento di giustifica in cui viene spiegato il motivo per il quale \u00e8 stato scartato dalla selezione; tornato in Sicilia per\u00f2 scopre che i giornali hanno pubblicato la notizia della scelta di un italiano per il trapianto.\nLa cittadinanza e tutti i conoscenti del barone sono convinti quindi che sia stato proprio lui a sottoporsi all'intervento; quest'ultimo decide di approfittare dell'occasione per nascondere meglio le insidie nei confronti delle mogli dei suoi compaesani.\nQuando viene scoperto, il barone, su ordine del boss mafioso don Calogero, sar\u00e0 rispedito nuovamente alla clinica per un successivo intervento di espianto che gli consentir\u00e0 di incassare il denaro necessario a saldare i creditori. Il ricevente questa volta \u00e8 proprio Dario che, pentito della sua scelta, intende \"acquistare\" l'organo sessuale del barone al prezzo di 300 milioni di Lire.\nIl film \u00e8 stato girato a Ferla in provincia di Siracusa nel 1970."}
{"id": "1591381", "revid": "224230", "url": "https://it.wikipedia.org/wiki?curid=1591381", "title": "Tribunale Militare Internazionale per l'Estremo Oriente", "text": ""}
{"id": "1591386", "revid": "767487", "url": "https://it.wikipedia.org/wiki?curid=1591386", "title": "Rose rosse per Angelica", "text": "Rose rosse per Angelica \u00e8 un film del 1966 diretto da Steno.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 27 gennaio 1966."}
{"id": "1591388", "revid": "1543377", "url": "https://it.wikipedia.org/wiki?curid=1591388", "title": "Avigliana", "text": "Avigliana (\"Vijan-a\" in piemontese, \"Villiana\" in latino) \u00e8 un comune italiano di abitanti della citt\u00e0 metropolitana di Torino in Piemonte, ed \u00e8 situato ad una ventina di chilometri a ovest dal capoluogo piemontese. Il comune \u00e8 posto in un anfiteatro morenico compreso tra il Monte Pirchiriano, sul quale sorge la Sacra di San Michele, e la collina di Rivoli, nella parte terminale della Val di Susa verso la pianura in un molteplice e complesso territorio conosciuto come Anfiteatro morenico di Rivoli-Avigliana. \u00c8 uno dei comuni pi\u00f9 popolati, insieme ad Alpignano, ed economicamente importante di tutta la Val di Susa\nGeografia fisica.\nTerritorio.\nLa citt\u00e0 \u00e8 posta a 383 m s.l.m. nella Val di Susa. Il comune viene attraversato dal fiume Dora Riparia, un affluente del Po, e possiede il Lago Grande e il Lago Piccolo che fanno parte del Parco naturale dei Laghi di Avigliana. La citt\u00e0 \u00e8 un autentico gioiello medievale posto attorno alla cinta delle Alpi accanto alla Sacra di San Michele e davanti al monte Musin\u00e8. \nOrigini del nome.\nIl primo toponimo \u00e8 offerto proprio dalla stessa Avigliana che deriva la sua origine dal romano \"Avilius\" con chiaro riferimento a coloni del nord Italia (principalmente della zona veneta) spostati a ridosso delle Alpi dopo la creazione della colonia di \"Augusta Taurinorum\" (Torino) e con la prima definizione giuridico-amministrativa di queste terre ai confini con il regno coziano in et\u00e0 imperiale.\nSull'opposta riva del fiume, l'attuale sito di Drubiaglio deve il suo nome latino \"Ad Urbiacum\". In questo luogo scavi eseguiti nel XIX secolo hanno da tempo portato all'identificazione del sito con la \"statio ad fines\", ricordata negli intinerari di epoca romana: era infatti il luogo di esazione doganale della \"quadragesima Galliarum\", tassa sulle merci in transito al confine tra l'Italia e la Gallia.\nStoria.\nPreistoria e et\u00e0 antica.\nLe prime testimonianze di presenza umana nella zona risalgono al neolitico, epoca alla quale appartengono tracce di un centro palafitticolo rinvenute alla fine del XIX secolo nelle paludi nei pressi dei laghi. All'et\u00e0 della pietra e del bronzo risalgono alcune asce ed numerose coppelle utilizzate dai druidi celti per cerimonie sacrificali.\nAl 595 a.C. si fa risalire la formazione di un centro abitato per opera di Belloveso, un condottiero celtico. In epoca romana la cittadina risulta al confine con il fra l\"ager taurinensis\" e il regno dei Cozii di Cozio quindi \u00e8 la sede adatta per riscuotere la \"quadragesima galliarum\", il dazio sulle merci provenienti dalle Gallie. Sempre nel periodo romano (312) Avigliana assiste al passaggio delle legioni di Costantino I provenienti dalle Gallie ed allo scontro con quelle di Massenzio nella piana di Rivoli.\nIl medioevo.\nAl 574 risalgono le prime opere di fortificazione sul monte Pezzulano sul quale sorge tuttora il castello eretto per opera di Clefi, re dei Longobardi. Secondo alcune fonti lo scontro del 750 fra le truppe di Pipino il Breve, re dei Franchi, e Astolfo, re dei Longobardi, avviene nei pressi della citt\u00e0.\nNegli anni successivi la storia di Avigliana dipende strettamente dalle vicende dell'Abbazia di Novalesa fondata dai monaci benedettini che costruiscono nel paese un ospedale destinato ai pellegrini provenienti dalla Francia dopo l'attraversamento delle Alpi. L'arrivo dei Saraceni porta alla distruzione durante le loro incursioni cominciate nell'VIII secolo di numerose opere benedettine. Le scorribande continuano fino alla met\u00e0 del X secolo quando, raggiunto il culmine con la cattura dell'abate di Cluny al Colle del Gran San Bernardo, Arduino il Glabrione riceve l'incarico di allontanare i Saraceni. Sconfitti i nemici, si deve affrontare la ricostruzione della Val di Susa e del castello di Avigliana.\nUna notevole importanza per il paese la riveste la figura della marchesa Adelaide, moglie di Oddone, conte di Moriana e capostipite dei Savoia. A lei si deve la costruzione nella met\u00e0 dell'XI secolo del cosiddetto Borgo Nuovo nato per unire il castello con il preesistente Borgo Vecchio posto pi\u00f9 in basso. Nel 1136 nasce il Beato Umberto, mentre nel 1139 il castello pu\u00f2 annoverare tra i suoi ospiti Amedeo III di Savoia il quale contribuisce alla sua fortificazione. La citt\u00e0 di Avigliana non diviene feudo in quanto considerata propriet\u00e0 diretta dei conti.\nNel 1187 Enrico VI cinge d'assedio Avigliana e la conquista provocando gravi danni sia al castello che alla citt\u00e0, ma dopo breve tempo muoiono sia Federico Barbarossa, padre di Enrico VI, sia Umberto III, contendenti al trono. Tommaso I, successore di Umberto III, approfitta della nuova politica di Enrico VI per riconciliarsi con l'impero e ottenere i propri diritti su Avigliana per poi ricostruire il castello.\nAvigliana nel 1350 viene dichiarata piazza franca da Amedeo VI detto il Conte Verde che inoltre esegue lavori di fortificazione del castello e delle sue mura, nel 1360 nasce da Amedeo VI e Bona di Borbone Amedeo VII detto il Conte Rosso che ripercorrer\u00e0 le orme del padre divenendo una delle principali personalit\u00e0 di casa Savoia.\nIl castello diviene prigione di Filippo II di Savoia-Acaia il 4 ottobre 1367 per ordine di Amedeo VI in seguito alle accuse di tradimento. Poco dopo arriva unanime la condanna a morte che viene eseguita il 21 novembre successivo facendolo annegare nelle gelide acque invernali dei laghi adiacenti. Una leggenda popolare narra che lo spirito di Filippo II vaghi ancora sulle acque dei laghi e sulle sue rive.\nRinascimento e et\u00e0 moderna.\nNel 1462 Antoine de Lonhy, pittore di scuola borgognona, risulta residente a Avigliana dopo essere stato attivo a Tolosa e in Catalogna. Il Lohny \u00e8 autore di numerose opere a Novalesa e nel Ducato di Savoia guidato da Amedeo IX.\nUn altro assedio affligge il castello nel 1536, per opera del maresciallo francese Montmorency e le sue mura poco possono contro le cannonate. L'intera guarnigione costituita da 500 fanti viene uccisa mentre il suo comandante cerca di trattare la resa; egli stesso verr\u00e0 impiccato poco dopo.\nAncora un attacco dei francesi il 17 agosto 1630 al quale si oppone una guarnigione di 500 uomini comandata dal colonnello Emanuelli; la citt\u00e0 \u00e8 per\u00f2 gi\u00e0 stata messa in ginocchio dalla peste e l'esercito piemontese \u00e8 impegnato nella difesa di Torino e Savigliano e arriva la resa il 27 agosto.\nNel 1659, dopo esser sempre stata considerata diretta dipendenza dei conti, Avigliana diventa un feudo assegnato a Carlo Emanuele Provana di Beinette, intanto la guerra contro i francesi continua con qualche breve tregua e il 28 maggio 1690 il generale Catinat bombarda il castello lasciando quanto \u00e8 ancora visibile oggi.\nNel 1702 il feudo cambia assegnatario passando nelle mani dei Carron di San Tommaso e continuano razzie e distruzioni: opera dei francesi, che si stanno preparando all'assedio di Torino, nel 1706, e delle truppe del principe Eugenio all'inseguimento dei francesi in fuga, il 19 settembre 1707.\nAltre visite importanti sono: il 25 ottobre 1773 quella della regina Maria Teresa di Savoia, in viaggio verso la Francia per sposare il conte d'Artois, futuro Carlo X, e nel 1859 quella delle truppe inviate da Napoleone III in aiuto dei Piemontesi contro l'Austria.\nAlfred Nobel, inventore della dinamite, costru\u00ec uno dei pi\u00f9 grandi stabilimenti di produzione di dinamite in Italia ad Avigliana.\nSimboli.\nLo stemma ufficiale \u00e8 stato riconosciuto con decreto del Capo del governo datato 4 novembre 1930, si tratta di uno stemma parlante; il gonfalone \u00e8 stato invece riconosciuto con il Decreto Reale datato al 3 luglio 1930. \nMonumenti e luoghi d'interesse.\nArchitetture militari.\nSul paese dominano le rovine del castello, distrutto nel XVII secolo, al quale si pu\u00f2 accedere con un breve percorso dalla piazza Conte Rosso. Il castello viene menzionato per la prima volta tra il 1058 e il 1061 in occasione della cronaca che illustra la costruzione del monastero di San Michele della Chiusa.\nA margine della narrazione che portarono alla fondazione tra il 983 ed il 987 del monastero micaelico del monte Pirchiriano, il cronista descrive che il marchese Arduino V risiedeva abitualmente nel castello di Avigliana che con certezza dovette svolgere una essenziale funzione strategica per il Marchesi durante la met\u00e0 dell'XI secolo.\nAree naturali.\nTra le attrattive di origine naturale sono da segnalare i due piccoli laghi, detti Laghi di Avigliana, di origine morenica chiamati comunemente Lago Piccolo e Lago Grande. La zona paludosa attorno ai laghi \u00e8 andata a costituire il parco naturale dei Laghi di Avigliana fin dal 1980 ed ospita numerose specie di uccelli tra cui aironi cenerini, germani reali, gallinelle d'acqua.\nSociet\u00e0.\nEvoluzione demografica.\nNegli ultimi cinquanta anni, a partire dall'anno 1961, la popolazione \u00e8 \"praticamente raddoppiata\" .\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Avigliana sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nAvigliana \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nCi sono inoltre altre scuole, come la \"Defendente Ferrari\" (scuola secondaria di primo grado), la \"Domenico Berti\", la \"Norberto Rosa\" e la \"Italo Calvino\" (scuole primarie).\nMusei.\nPer un secolo ha segnato la vita di Avigliana, ed ora \u00e8 diventato un museo. Il dinamitificio Nobel \u00e8 stato il primo impianto realizzato in Italia per la fabbricazione della dinamite, trasformato nel dopoguerra in una fabbrica di vernici. A fondare il dinamitificio fu Alfred Nobel, imprenditore svedese, inventore della dinamite, che approfitt\u00f2 dell'abolizione, nel 1869, del monopolio statale sulla fabbricazione degli esplosivi.\nNobel arriva in Italia anche sull'onda di difficolt\u00e0 col governo francese, al quale aveva offerto la produzione della balistite, brevettata da lui stesso in Inghilterra nel 1888, la cui fabbricazione era giudicata troppo pericolosa.\nBiblioteca.\nAd Avigliana \u00e8 presente la biblioteca civica Primo Levi., ospitata dal 2005 presso il centro polivalente \"La Fabrica\". \nCucina.\nTra i principali prodotti del comune si possono citare le trote del Lago di San Bartolomeo (chiamato comunemente Lago Piccolo) e il miele di montagna. Avigliana ha ospitato il 15 e il 16 settembre 2007 la prima Sagra del Miele nella citt\u00e0, per riscoprire e riproporre una delle principali attivit\u00e0 agricole che riveste una notevole importanza nell'economia agricola montana.\nEventi.\nOltre al settimanale mercato di Avigliana, che si svolge ogni gioved\u00ec (con alcune eccezioni) in piazza del Popolo (ex \"Pra d'la Fera\"), nel mese di giugno si svolge il Palio storico dei Borghi di Avigliana nella terza domenica del mese. A novembre si svolgono la fiera agricola, il primo sabato del mese, e la fiera commerciale la prima domenica del mese.\nEconomia.\nAvigliana ha avuto una posizione centrale nell'economia locale fin dai tempi remoti. Non a caso si narra (paretimologicamente) che il nome stesso, \"Avigliana\", derivi da un termine piemontese che significa ape (da cui anche lo stemma che, seppur modificato nel corso dei secoli, ha sempre mantenuto la simbologia del piccolo insetto) ad indicare l'operosit\u00e0 dei suoi abitanti.\nIn epoca romana la sua posizione sulla \"via delle Gallie\" la favor\u00ec nei commerci e questa vocazione commerciale continu\u00f2 con fasi alterne nei secoli con i contributi dati dall'agricoltura e dalla pesca nelle acque dei laghi.\nIl XIX secolo vide sorgere l'industria quando nel 1872 fu costruito il Dinamitificio Nobel (il pi\u00f9 grande stabilimento europeo per queste produzioni negli anni quaranta del Novecento) che fra vari incidenti e i\nbombardamenti della seconda guerra mondiale continu\u00f2 la produzione di esplosivi e polvere da sparo fino agli anni sessanta. Dopo la fine della guerra la fabbrica venne parzialmente riconvertita nella produzione di vernici.\nAttualmente sul territorio sono presenti alcune attivit\u00e0 industriali, in particolare nel campo della produzione di imbarcazioni per la nautica da diporto. \nAltra voce importante dell'economia \u00e8 costituita dal turismo, attirato dal borgo medioevale e dalla presenza dei bacini lacustri utilizzati come meta per le gite fuori porta.\nInfrastrutture e trasporti.\nStrade ed autostrade.\nAvigliana possiede tre uscite autostradali dell'Autostrada 32 \"Torino-Bardonecchia\" ed \u00e8 situata nei pressi della Tangenziale di Torino.\nLa citt\u00e0 \u00e8 inoltre attraversata da due strade statali, la SS 24 e la SS 25. La Strada Statale 24 e Strada Statale 25 si dirigono rispettivamente verso il Colle del Monginevro e il Colle del Moncenisio.\nLinee ferroviarie.\nAvigliana \u00e8 dotata di una stazione ferroviaria della linea Torino-Modane. La linea risale al 1854, quando venne costruita la prima tratta ferroviaria che collegava il capoluogo piemontese con Susa. Nel 1871 fu inaugurato il Traforo ferroviario del Frejus e venne ultimato il collegamento con l'Alta Val di Susa. La stazione \u00e8 servita dalla linea FM3 del servizio ferroviario metropolitano di Torino.\n\u00c8 attualmente in discussione il progetto esecutivo per un collegamento ferroviario ad alta velocit\u00e0. Il progetto \u00e8 per\u00f2 avversato dalla popolazione locale che ha dato vita a un movimento per impedire la costruzione dell'opera.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone.\nSport.\nAvigliana \u00e8 rappresentata nel campionato italiano di baseball di Serie A2 dalla Avigliana Baseball. Nel 2007 ha partecipato nel massimo campionato, la Italian Baseball League.\nDal 2006 \u00e8 inoltre attiva la squadra di football americano dei Bad Bees Avigliana, che milita nella Silver League FIF|Silver League della FIF ed \u00e8 stata nel 2009 campione d'Italia Under-17 per la stessa federazione.\nDal 2020 agisce la squadra di calcio denominata Aviglianese con sede nel campo in via Giovanni Suppo. Il club ha disputato, nella stagione 2020-21, il campionato FIGC di Terza Categoria (mai concluso a causa della Pandemia di Covid-19).\nDal 2011 al 2020, la squadra calcistica prendeva il nome di Asd Avigliana Calcio, con diversa ragione sociale rispetto all'attuale. L'unico risultato di rilievo \u00e8 stata la promozione in Seconda Categoria nella stagione 2016-17."}
{"id": "1591389", "revid": "438678", "url": "https://it.wikipedia.org/wiki?curid=1591389", "title": "La regina di Navarra", "text": "La regina di Navarra \u00e8 un film di Carmine Gallone del 1942.\nGirato a Cinecitt\u00e0 durante la guerra, non porta nei titoli il nome tra gli sceneggiatori di Giacomo Debenedetti, che non pot\u00e9 firmare a causa delle leggi razziali. Si tratta di un divertissement storico, con ambientazioni e stile molto generici, che racconta un improbabile episodio che vede protagonista Margherita, sorella di Francesco I prigioniero a Madrid di Carlo V.\nTrama.\nAlla corte di Spagna giunge Margherita, la sorella di Francesco I, prigioniero di Carlo V. Usando tutta la sua abilit\u00e0, Margherita riesce a far liberare il fratello e a farlo sposare a Eleonora, sorella dell'imperatore, cos\u00ec da creare una nuova alleanza tra Spagna e Francia. Dal canto suo, diventer\u00e0 regina di Navarra, sposando Enrico."}
{"id": "1591397", "revid": "1305772", "url": "https://it.wikipedia.org/wiki?curid=1591397", "title": "Gary Hill (artista)", "text": "Biografia.\nGary Hill ha studiato all'Arts Students League di Woodstock, New York, e lavorato e insegnato in diverse citt\u00e0 dello Stato di New York. Vive e lavora a Seattle, nello Stato di Washington.\nHa ricevuto il Leone D'Oro per la scultura alla Biennale di Venezia nel 1995.\nTra i pionieri della videoarte e delle installazioni elettroniche, Gary Hill ha esposto i suoi lavori in tutto il mondo (Artfacts 2007). La sua opera si caratterizza per l'inserimento di testo nella videoarte, evidente in lavori come \"Incidence of Catastrophe\" del 1987-88. \u00c8 rappresentato dalla Donald Young Gallery di Chicago.\nUn'antologia sui suoi lavori, a cura di Robert C. Morgan, \u00e8 stata pubblicata dalla Johns Hopkins University Press nel 1999.\nGary Hill ha cominciato a lavorare con video, testo e suono nel 1973. \u00c8 stato influenzato dall'arte concettuale che ha dominato gli anni settanta. La lettura degli scritti di Maurice Blanchot gli ha consentito di confrontarsi con l'idea di come il linguaggio interferisce con la realt\u00e0, con l'esperienza fenomenologica. La sperimentazione poetico-visiva delle connessioni e relazioni tra linguaggio, immagine, identit\u00e0 e corpo, si arricchisce di questo \"background\" di letture.\nPer esempio, in \"Cabin Fever\", usa la contrapposizione di luce e oscurit\u00e0 per esprimere la nozione di un'interazione tra il s\u00e9 e l'altro (Donald Young 2007). Il lavoro di Hill esplora la capacit\u00e0 del video di offrire complesse narrazioni non lineari, che incoraggiano la partecipazione attiva dello spettatore.\nMostre.\nGary Hill ha realizzato numerosissime mostre personali e collettive di rilievo, tra le quali possiamo citare: al Centre Pompidou di Parigi (1993), al Museo Guggenheim a SoHo, NY (1995), al Whitney Museum of American Art di New York (1998), al Museo d'arte contemporanea di Montr\u00e9al (1998), all'Aarhus Kunstmuseum di Danemark (1999), alla Fondation Cartier per l'arte contemporanea nel 2007."}
{"id": "1591407", "revid": "767487", "url": "https://it.wikipedia.org/wiki?curid=1591407", "title": "Amore all'italiana", "text": "Amore all'italiana \u00e8 un film del 1966 diretto da Steno. Il film \u00e8 conosciuto anche con il titolo \"I Superdiabolici\".\nStrutturato in 10 episodi, il film racconta gli usi, le consuetudini e i vizi dell'Italia in quell'epoca.\nGli episodi.\nL'esame.\nEttore, un elettrotecnico romano, riesce a costruire un particolare radiocongegno per suggerire al figlio quattordicenne Remo le risposte dell'esame di licenza elementare, che il ragazzino sostiene per la terza volta. Solo che il ragazzino si \u00e8 fatto ingannare dal compagno di scuola, scambiando il radiocongegno con un presunto orologio di Garibaldi. Cos\u00ec facendo il ragazzino si fa bocciare un'altra volta.\nSangue blu.\nUn anziano muore lasciando in eredit\u00e0 un miliardo di lire, da dividersi tra i suoi tre nipoti. Ma ciascuno di essi ha intenzione di impossessarsi dell'intera somma, uccidendo gli altri due. Solo che l'anziano non era morto davvero e dopo aver fatto morire dallo spavento una nipote facendole credere di essere un fantasma, guarda gli altri due nipoti morire rispettivamente annegato e seppellito dalle sabbie mobili. Successivamente diventer\u00e0 musulmano per sposarsi con 6 donne.\nTroppo facile.\nSu una spiaggia un latin lover sbruffone scommette con gli amici di ricevere alla semplice richiesta un bacio da una bella straniera, ma per tutta risposta si becca un ceffone. Per rifarsi, cerca di prendere per i fondelli un contadino ambulante che vende uova, convincendolo che se rivolger\u00e0 alla ragazza la frase \"Do you want to kiss me?\" (la stessa per la quale ha ricevuto lo schiaffo), questa le comprer\u00e0 tutte le uova. Invece di schiaffeggiarlo, lei lo prende e se lo porta in cabina sotto lo sguardo attonito degli altri.\nAmore all'italiana.\nRicuzzo, dipendente di un facoltoso e gelosissimo barone siciliano, lo inganna facendolo partecipare a un campo nudisti con la moglie, altrimenti il padre di lei non avrebbe pagato delle cambiali. Scoperto l'inganno, il barone scopre inoltre che Ricuzzo \u00e8 riuscito a fotografare le nudit\u00e0 della moglie. Per evitare lo scandalo il barone \u00e8 costretto a prendere Ricuzzo come socio e a pagare tutte le spese per la famiglia di quest'ultimo.\nStoria domenicale.\nUn tifoso ignora che l'amante della moglie \u00e8 l'arbitro al quale aveva dato del cornuto durante una partita.\nRegalo di nozze.\nUna coppia di sposi di nome Franca e Arnaldo riceve in regalo un registratore da Flavio, l'ex di lei. Con la voce registrata, Flavio rinfaccia a Arnaldo che l'aveva investito in retromarcia, facendogli perdere una gamba, alla ex di essersi consolata con Arnaldo mentre lui era all'ospedale e del fatto che oltre alla ragazza l'amico gli ha portato via anche la fabbrica che l'ha fatto diventare poi ricco. Detto questo, augura agli sposini un boom, che per\u00f2 non sar\u00e0 un boom economico, ma l'esplosione della bomba dentro il registratore.\nGold Fischer.\nParodia di una celebre scena del film \"Agente 007 - Missione Goldfinger\". Un agente segreto viene posto sotto tortura da Goldfischer con raggio laser per rivelare la combinazione della cassaforte, con un esito imprevedibile dove verr\u00e0 colpito nel suo punto pi\u00f9 sensibile e a cui deve la sua reputazione con le donne.\nLo smoking.\nUn giovanotto verr\u00e0 mollato dalla fidanzata se non la porter\u00e0 ad una festa sulla spiaggia, sul cui manifesto \u00e8 richiesto agli uomini di indossare lo smoking. Non riuscendo a rimediarne uno, si accorge che l'abito \u00e8 indossato da un americano ridottosi in stato di ubriachezza e intento al suicidio. Per impossessarsene non resta che aiutarlo nel proposito. Dopo aver tentato l'impiccagione, l'esplosione tramite residuato bellico, mancato investimento con treni causa sciopero, cerca di schiacciarlo con un rullo compressore, solo che mette la marcia indietro e schiaccia la vespa. Dopo aver scoperto che l'americano non sa nuotare, lo fa entrare in mare dopo averlo fatto spogliare. Dopodich\u00e9 si impossessa dello smoking e va alla festa. Il mattino dopo vanno alla spiaggia e lui scopre che la compagna del suicida si trova sulla spiaggia, ubriaca e disperata per aver litigato con lui. Aldunque il giovanotto convince anche lei a morire in mare per impossessarsi del vestito da regalare alla fidanzata.\nCortesia ferroviaria.\nIn uno scompartimento di un treno, un uomo rude si accende un maxisigaro, senza neanche chiedere il permesso del suo compagno di viaggio. Quando questi gli chiede la cortesia di spegnerlo, subisce una spiacevole conseguenza.\nPlay boy.\nUn fusto sempliciotto di nome Roberto ed un astuto strabico di nome Vittorio scommettono dieci milioni di lire su chi tra i due riuscir\u00e0 a conquistare un'ereditiera con ogni mezzo. Roberto ha tempo fino a mezzanotte per conquistarla, solo che Vittorio utilizza dei trucchi per impedirgli di vincere. Consapevole che Roberto porta la dentiera, sostituisce le gomme da masticare con altre a cui ha aggiunto del mastice. Roberto ne mastica una ma si accorge che qualcosa non va. Manda la ragazza nella sua camera, e lui torna nella sua per togliersi la dentiera in bagno per scrostarla (senza per\u00f2 rendersi conto della colla nella gomma), dopodich\u00e9 la appoggia su un ripiano alle sue spalle. Sopra il ripiano c'\u00e8 uno specchio finto che nasconde un'apertura, da dove Vittorio prende la dentiera. Roberto non trovando la dentiera disperato cerca una spiegazione, nel mentre la ragazza, esasperata dall'attesa, lo chiama al telefono ma non riesce a capirlo. Lo raggiunge in camera ma lui si rifiuta di parlarle per non farle scoprire che \u00e8 senza denti. Lei chiede perch\u00e9 non vuole parlarle e lui le fa intendere di essere geloso di una foto in una rivista dove lei \u00e8 abbracciata a un altro. Lei gli spiega che l'uomo \u00e8 il fratello ma lui finge di non crederle. Lei offesa se ne va. Vittorio rimette la dentiera a posto e con un complice spruzza nella camera della donna uno spray che rende opache le superfici lucide, questo perch\u00e9 lei porta le lenti a contatto, senza le quali vede molto sfocato. Approfittando di ci\u00f2, Vittorio, travestito da Roberto, entra nella camera della ragazza facendole credere di essere lui. Intanto il complice aveva inviato un biglietto al vero Roberto, dove la ragazza lo invitava nella sua camera. Questo per\u00f2 era un altro trucco per far vedere che Vittorio aveva vinto la scommessa proprio allo scoccare della mezzanotte, costringendo cos\u00ec Roberto a firmare un assegno di 10 milioni.\nOltre ai dieci episodi, compaiono anche brevissimi spezzoni, nei quali un furbacchione travestito da diavolo avvicina giovani donne sul punto di suicidarsi, convincendole a desistere con la promessa di far loro ottenere tutto ci\u00f2 che vogliono.\nA loro non chiede l'anima come ricompensa, bens\u00ec il corpo. Quando le donne chiedono al diavolo di esaudire le loro richieste, lui chiede a ciascuna quanti anni abbia. Una volta saputa l'et\u00e0, lui risponde loro come facciano alla loro et\u00e0 a credere ancora nel diavolo. Solo che alla fine una delle donne era la sorella di una delle sedotte, che si era prestata per scoprire chi era al fine di farlo picchiare dal fidanzato della sorella. Il finto diavolo cos\u00ec scappa inseguito dall'iracondo fidanzato.\nColonna sonora.\nIl commento musicale \u00e8 composto da Robby Poitevin.\nNel film si ascoltano anche brani interpretati da Gianni Morandi (\"Se non avessi pi\u00f9 te\", \"Non son degno di te\", \"In ginocchio da te\", \"I ragazzi dello shake\", \"Fatti mandare dalla mamma a prendere il latte\"), Jimmy Fontana (\"Non te ne andare\", \"Il mondo\", \"Allora s\u00ec\" e \"Pussy pussy\"), Rita Pavone (\"Lui\", \"Che m'importa del mondo\"), Nico Fidenco (\"La voglia di ballare\") e Luiselle (\"Andiamo a mietere il grano\").\nProduzione.\nBuona parte degli esterni degli episodi sono stati girati nei pressi di Sabaudia, presso il Lago di Fogliano."}
{"id": "1591413", "revid": "436907", "url": "https://it.wikipedia.org/wiki?curid=1591413", "title": "Pump It", "text": "Pump It \u00e8 un singolo del gruppo musicale statunitense The Black Eyed Peas, pubblicato il 14 febbraio 2006 come quarto estratto dal quarto album in studio \"Monkey Business\".\nDescrizione.\nIl brano \u00e8 fortemente basato sulla versione di Dick Dale di \"Misirlou\" (universalmente conosciuta come il tema di \"Pulp Fiction\" di Quentin Tarantino), brano folkloristico di origine greca. Sebbene l'autore originale sia sconosciuto, Nicholas Roubanis (autore della versione pi\u00f9 famosa in chiave jazz), \u00e8 accreditato fra gli autori di \"Pump It\". Il brano \u00e8 entrato a far parte delle colonne sonore dei film \"Missione tata\", \"Quel nano infame\", \"Cars\", \"Garfield 2\" e della serie \"Taxxi\" oltre che nella pubblicit\u00e0 della Pepsi.\nVideo musicale.\nIl videoclip, diretto da Francis Lawrence, \u00e8 stato trasmesso in anteprima il 2 febbraio 2006 su MTV.\nEsso inizia con la corsa frenetica di un'automobile ben equipaggiata in un grande garage, mentre l'autista e il suo amico oscillano il capo urlando. Una volta che la macchina attraversa il posteggio privato, si ferma davanti ad un'altra gi\u00e0 immobile, ed escono i Black Eyed Peas. Essi torneggiano sulla canzone palleggiando con l'altro autista, finendo per vincere. Due settimane dopo, sempre nel garage, il gruppo torna con alcuni amici e vengono sfidati ad una prova di palleggiamento. Dopo che un cantante del gruppo fa nuovamente la sua performance iniziando a correre sui corpi in piedi dei compagni, Fergie fa una movenza sinuosa col bacino e s'impettisce col busto proteso pi\u00f9 volte.\nIl video ha ottenuto la certificazione Vevo."}
{"id": "1591414", "revid": "767487", "url": "https://it.wikipedia.org/wiki?curid=1591414", "title": "Maybe One Day", "text": "Maybe One Day \u00e8 l'album d'esordio dei Not By Choice, pubblicato nel 2002.\nDa questo album furono estratti due singoli: \"Standing All Alone\" e \"Now That Are You Leaving\"."}
{"id": "1591418", "revid": "101411", "url": "https://it.wikipedia.org/wiki?curid=1591418", "title": "First National Bank Stadium", "text": ""}
{"id": "1591426", "revid": "124058118", "url": "https://it.wikipedia.org/wiki?curid=1591426", "title": "Misteri eleusini", "text": "I misteri eleus\u00ecni () erano riti religiosi misterici che si celebravano ogni anno nel santuario di Demetra nell'antica citt\u00e0 greca di Eleusi. Sono il \"pi\u00f9 famoso dei riti religiosi segreti dell'antica Grecia\". Alla loro base vi era un antico culto agrario, e ci sono alcune prove che derivavano dalle pratiche religiose del periodo miceneo.\nI misteri rappresentavano il mito del rapimento di Persefone dalla madre Demetra da parte del re degli inferi Ade, in un ciclo a tre fasi; la \"discesa\" (perdita), la \"ricerca\" e l'\"ascesa\", con il tema principale che \u00e8 l\"'ascesa\" (\u03ac\u03bd\u03bf\u03b4\u03bf\u03c2) di Persefone e la riunione con sua madre. Era un grande festival durante l'epoca ellenica e in seguito si diffuse a Roma. Riti religiosi simili appaiono nelle societ\u00e0 agricole del Vicino Oriente e nella Creta minoica. I misteri eleusini, come l'orfismo e i misteri dionisiaci, hanno le loro remote radici nella protostoria, da tradizioni cretesi, asiatiche, traci, arricchite ed integrate in un nuovo orizzonte religioso.\nI riti, le cerimonie e le credenze furono tenuti segreti e costantemente preservati dall'antichit\u00e0. Per gli iniziati, la rinascita di Persefone simboleggiava l'eternit\u00e0 della vita che scorre di generazione in generazione, e credevano che avrebbero avuto una ricompensa nell'aldil\u00e0. Ci sono molti dipinti e pezzi di ceramica che rappresentano vari aspetti dei Misteri. Poich\u00e9 i Misteri coinvolgevano le visioni e l'evocazione di un aldil\u00e0, alcuni studiosi ritengono che il potere e la longevit\u00e0 dei Misteri Eleusini, un insieme coerente di riti, cerimonie ed esperienze che attraversavano due millenni, provenissero da sostanze psichedeliche. Il nome della citt\u00e0, \"Eleus\u00eds\", sembra essere pre-greco ed \u00e8 probabilmente una controparte dei Campi elisi e la dea Ilizia.\nOrigine.\nMisteri eleusini (in greco: \u1f18\u03bb\u03b5\u03c5\u03c3\u03af\u03bd\u03b9\u03b1 \u039c\u03c5\u03c3\u03c4\u03ae\u03c1\u03b9\u03b1) era il nome dei misteri della citt\u00e0 di Eleusi. Il nome della citt\u00e0 \u00e8 pre-greco e potrebbe essere correlato al nome della dea Ilizia. Il suo nome \u1f18\u03bb\u03c5\u03c3\u03af\u03b1 (Elysia) in Laconia e Messene, probabilmente la collega al mese di Eleusinios ed Eleusi, ma questo \u00e8 oggetto di discussione. L'antica parola greca \"misteri\" (\u03bc\u03c5\u03c3\u03c4\u03ae\u03c1\u03b9\u03bf\u03bd) significa \"mistero o rito segreto\" ed \u00e8 correlata al verbo \"mue\u014d\" (\u03bc\u03c5\u03ad\u03c9), che significa iniziazione ai misteri, e al sostantivo \"must\u0113s\" (\u03bc\u03cd\u03c3\u03c4\u03b7\u03c2), che significa un iniziato. La parola \"mustik\u00f3s\" (\u03bc\u03c5\u03c3\u03c4\u03b9\u03ba\u03cc\u03c2) significa \"connesso con i misteri\", o \"privato, segreto\" (come in greco moderno).\nDemetra e Persefone.\nI Misteri sono legati a un mito riguardante Demetra, la dea dell'agricoltura e della fertilit\u00e0 raccontata nell\"'Inno a Demetra\" degli \"Inni omerici\". La sua datazione \u00e8 controversa ma si ritiene sia certamente anteriore almeno alla met\u00e0 del VI secolo a.C..\nOrigini mitiche e loro fondamento.\nIl testo fondamentale dei Misteri di Eleusi, che ne narra sia il mito sia la fondazione, \u00e8 l'\"Inno a Demetra\" collocato come secondo inno nella raccolta degli \"Inni omerici\" (650 a.C. circa). Secondo l'inno, la figlia di Demetra, Persefone (detta anche \"Kore\", \"fanciulla\"), fu incaricata di dipingere tutti i fiori della terra, quando fu catturata da Ade, il dio della morte e degli inferi. Egli la port\u00f2 nel suo regno degli inferi. Sconvolta, Demetra cerc\u00f2 in ogni luogo sua figlia.\nDurante le sue peregrinazioni, Demetra si rifugi\u00f2 dal re di Eleusi, Celeo, sotto forma della vecchia Doso. Dopo essere stata costretta a rivelarsi dalla regina Metanira, lasciando il palazzo, la dea chiese a Metanira di ergerle un santuario con un altare da dove ella potesse insegnare i suoi riti agli uomini. Edificato il santuario, Demetra vi si rifugi\u00f2 e, ancora adirata per la scomparsa della figlia Persefone, da l\u00ec provoc\u00f2 un'aridit\u00e0 che desol\u00f2 tutta la Terra, generando carestie e impedendo cos\u00ec agli d\u00e8i di ricevere sacrifici dagli uomini. Vanamente Zeus le invi\u00f2 dei messaggi per farla tornare sull'Olimpo, ma gli rispose che sarebbe risalita sul monte degli d\u00e8i e avrebbe posto termine alla carestia solo qualora avesse potuto rivedere la figlia. Finalmente, Zeus cedette e permise a Persefone di tornare da sua madre.\nRitrovata la figlia, Demetra acconsent\u00ec a ristabilire la vegetazione sulla Terra e a rientrare sull'Olimpo, ma non prima di aver insegnato i suoi Misteri a Diocle, Trittolemo, Celeo ed Eumolpo.\nAndr\u00e9 Motte individua nella fase iniziale dell\"Inno a Demetra\" l'elemento portante dell'insegnamento iniziatico: quando Kore raccoglie il narciso si fa donna, sposa di Ade che le spiega che \"quaggi\u00f9\" ella regner\u00e0 \u00absu tutti gli esseri che vivono e si muovono\u00bb; non quindi su un regno di ombre come rappresentato in Omero. La risalita di Kore corrisponde inoltre al ritorno della vegetazione sulla terra.\nI Misteri.\nI riti eleusini si svolgevano gi\u00e0 prima dell'invasione ellenica (periodo miceneo, circa 1600-1100 a.C.). Secondo alcuni studiosi il culto di Demetra fu fondato attorno al 1550 a.C. Gli scavi hanno dimostrato che esisteva un edificio privato sotto il Telesterion di Eleusi nel periodo miceneo, e sembra che in origine il culto di Demetra fosse privato. Nell\"'Inno omerico\" \u00e8 menzionato il palazzo del re Celeo. Una linea di pensiero degli studiosi moderni \u00e8 stata che i Misteri intendevano \"elevare l'uomo al di sopra della sfera umana nel divino e assicurare la sua redenzione rendendolo un dio e conferendogli cos\u00ec l'immortalit\u00e0\". Lo studio comparativo mostra dei parallelismi tra questi riti greci e altri simili, alcuni dei quali pi\u00f9 antichi, nel Vicino Oriente. Tali culti includono i misteri di Iside e Osiride in Egitto, l'Adoniaco dei culti siriani, i misteri persiani e i misteri frigio cabiriani.\nAlcuni studiosi sostenevano che il culto Eleusino fosse una continuazione di un culto minoico, e che Demetra fosse una dea dei papaveri che port\u00f2 il papavero da Creta a Eleusi. Alcune informazioni utili dal periodo miceneo possono essere tratte dallo studio del culto di Despina, (la dea precursore di Persefone), e il culto di Ilizia che era la dea della nascita. Il megaron di Despina a Licosura \u00e8 abbastanza simile al Telesterion di Eleusi, e Demetra \u00e8 unita al dio Poseidone, portando una figlia, l'innominabile Despina (l'amante). Nella grotta di Amniso a Creta, la dea Ilizia \u00e8 legata alla nascita annuale del bambino divino, ed \u00e8 connessa con \"Enesidaon\" (lo scuotitore della terra), che \u00e8 l'aspetto ctonio di Poseidone.\nNelle iscrizioni di Eleusi si fa riferimento alle \"Dee\" accompagnate dal dio agricolo Trittolemo (probabilmente figlio di Gea e Oceano), e \"il Dio e la Dea\" (Persefone e Plutone) accompagnato da Eubuleo che probabilmente aveva guidato la via del ritorno dal mondo sotterraneo. Il mito era rappresentato in un ciclo a tre fasi: la \"discesa\", la \"ricerca\" e l'\"ascesa\" (greco \"anodos\") con emozioni contrastanti dal dolore alla gioia che sollevavano il mistero fino all'esultanza. Il tema principale era l'ascesa di Persefone e la riunione con sua madre Demetra. All'inizio della festa, i sacerdoti riempivano due vasi speciali e li versarono fuori, quello verso ovest e l'altro verso est. Le persone che guardavano verso il cielo e la terra urlavano una filastrocca magica \"piove e concepisci\". In un rituale, un bambino veniva iniziato al focolare (il fuoco divino). Il nome \"pais\" (bambino) appare nelle iscrizioni micenee, Era il rituale del \"bambino divino\" che originariamente era Pluto. Nell'inno omerico il rituale \u00e8 collegato al mito del dio agricolo Trittolemo. La dea della natura sopravvisse nei misteri in cui furono pronunciate le seguenti parole: \"La potente Potnia partor\u00ec un grande figlio\". Potnia (Lineare B \"po-ti-ni-ja\": signora o padrona), \u00e8 un titolo miceneo applicato alle dee. e probabilmente la traduzione di un titolo simile di origine pre-greca. Il punto pi\u00f9 alto della celebrazione era \"una spiga di grano tagliata in silenzio\", che rappresentava la forza della nuova vita. L'idea di immortalit\u00e0 non esisteva nei misteri all'inizio, ma gli iniziati credevano che avrebbero avuto un destino migliore negli inferi. La morte \u00e8 rimasta una realt\u00e0, ma allo stesso tempo un nuovo inizio come la pianta che cresce dal seme sepolto. Una rappresentazione del vecchio palazzo di Festo \u00e8 molto vicina all'immagine degli \"anodi\" di Persefone. Una divinit\u00e0 senza braccia e senza gambe, cresce dal terreno e la sua testa si trasforma in un grande fiore. Secondo Mylonas, i piccoli misteri erano tenuti \"di regola una volta all'anno all'inizio della primavera del mese di fiori, l'Antesterione\", mentre \"i Grandi Misteri si svolgevano una volta all'anno e ogni quattro anni venivano celebrati con uno splendore speciale\" in quello che era noto come il \"penteteris\". Kerenyi concorda con questa valutazione: \"I Piccoli Misteri furono tenuti ad Agrai nel mese di Antesterione, il nostro febbraio ... Gli iniziati non furono nemmeno ammessi all\"'epopteia\" [Grandi Misteri] nello stesso anno, ma solo nel settembre dell'anno successivo. \" Questo ciclo continu\u00f2 per circa due millenni. Nell'inno omerico di Demetra, si dice che il re Celeo sia stata una delle prime persone a imparare i riti segreti e i misteri del suo culto. Era anche uno dei suoi sacerdoti originali, insieme a Diocle, Eumolpo, Polisseno e Trittolemo, figlio di Celeo, che aveva presumibilmente imparato l'agricoltura da Demetra.\nSotto Pisistrato di Atene, i misteri eleusini divennero pan-ellenici, e i pellegrini accorsero dalla Grecia e oltre per partecipare. Intorno al 300 a.C., lo stato assunse il controllo dei Misteri; erano controllati da due famiglie: gli Eumolpidi e i Keryke. Ci\u00f2 ha portato ad un enorme aumento del numero di iniziati. Gli unici requisiti per l'adesione erano la libert\u00e0 dal \"senso di colpa del sangue\", che significa non aver mai commesso un omicidio e non essere un \"barbaro\" (essere dunque in grado di parlare il greco). Uomini, donne e persino schiavi furono ammessi all'iniziazione.\nEbbero larga diffusione anche a Roma e perfino Cicerone, gli imperatori Adriano, Marco Aurelio (che ebbe come mistagogo Erode Attico), Gallieno e Giuliano vi presero parte.\nIl rito.\nI misteri rappresentavano il mito del ratto di Persefone, strappata alla madre Demetra dal re degli Inferi, Ade, in un ciclo di tre fasi, la \"discesa\" (la perdita), la \"ricerca\" e l'\"ascesa\", dove il tema principale era la \"ricerca\" di Persefone e il suo ricongiungimento con la madre. Il rito era diviso in due parti: la prima, \"piccoli misteri\", era una specie di purificazione che si svolgeva in primavera nel mese di Antesterione, la seconda, \"grandi misteri\", era un momento consacratorio e si svolgeva in autunno nel mese di Boedromione (settembre-ottobre). La cerimonia voleva rappresentare il riposo e il risveglio perenne della vita delle campagne.\nI riti erano in parte dedicati anche alla figlia di Demetra, Persefone, poich\u00e9 l'alternarsi delle stagioni ricordava l'alternarsi dei periodi che Persefone trascorreva sulla terra e nell'Ade. I riti, le cerimonie e le credenze erano tenute segrete. Gli iniziati credevano che avrebbero ricevuto la giusta ricompensa dopo la morte. I vari aspetti dei Misteri sono rappresentati su molti dipinti e ceramiche. Poich\u00e9 i Misteri comprendevano visioni e invocazioni a una vita oltre la morte, alcuni studiosi ritengono che il potere e la longevit\u00e0 dei Misteri Eleusini derivasse da agenti psichedelici, collegati all'utilizzo di pane a base di \"segala cornuta\", cio\u00e8 segala contaminata dal fungo \"claviceps purpurea\". Il bassorilievo di Farsalo mostra inoltre Persefone e Demetra nell'atto di scambiarsi funghi riconducibili al genere \"psilocybe\".\nI partecipanti.\nPer partecipare a questi misteri bisognava giurare il voto di segretezza. Vi erano quattro categorie di persone che vi partecipavano:\nI segreti.\nLo schema sottostante \u00e8 solo un riassunto, molte delle informazioni concrete sui Misteri Eleusini non sono mai state scritte. Ad esempio, solo gli iniziati sapevano cosa contenevano il \"kiste\", un baule sacro e il \"kalathos\", un cesto con coperchio.\nIppolito di Roma, uno dei Padri della Chiesa che scrive all'inizio del III secolo, in \"Confutazione di tutte le eresie\" che \"gli Ateniesi, mentre danno inizio alla gente nei riti eleusini, mostrano anche a coloro che sono ammessi al pi\u00f9 alto grado a questi misteri, il potente, il meraviglioso e il pi\u00f9 perfetto segreto adatto per un iniziato alle pi\u00f9 alte verit\u00e0 mistiche: \"ha raccolto una spiga di grano in silenzio\" \".\nPiccoli misteri.\nC'erano due misteri eleusini, il Grandi Misteri e i Piccoli Misteri. Secondo Thomas Taylor, \"gli spettacoli drammatici dei Piccoli Misteri significano occultamente le miserie dell'anima assoggettati al corpo, cos\u00ec quelli della Morte intimamente intimiditi, dalle visioni mistiche e splendide, la felicit\u00e0 dell'anima sia qui che in futuro, purificata dalle contaminazioni della natura materiale e costantemente elevati alle realt\u00e0 della visione [spirituale] intellettuale\". Secondo Platone, \"l'ultimo progetto dei Misteri... era di riportarci ai principi da cui siamo discesi, ...un perfetto godimento del bene [spirituale] intellettuale\".\nI Piccoli Misteri avevano avuto luogo nel mese di Antesterione sotto la direzione dell'arconte re di Atene. Per essere introdotti all'iniziazione, i partecipanti dovevano sacrificare un maialino a Demetra e Persefone e poi si dovevano purificare ritualmente nel fiume Illisos. Al completamento dei Piccoli Misteri, i partecipanti erano considerati \"mystai\" (\"iniziati\") degni di essere testimoni dei Grandi Misteri.\nGrandi misteri.\nI Grandi Misteri si svolgevano nel mese di Boedromione - il terzo mese del calendario attico, cadendo a fine estate - e duravano dieci giorni.\nIl primo atto (il 14 di Boedromione) fu di portare gli oggetti sacri da Eleusi all\u2019Eleusinion, un tempio alla base dell'Acropoli di Atene.\nIl primo giorno dei \"Grandi Misteri\", chiamato \"Agyrmos\" \"il raduno\", il 15 di Boedromione, si celebrava ad Atene presso l'Eleusinion arredato allo scopo con gli oggetti sacri (\u0399\u03b5\u03c1\u03ac \"hier\u00e0\") del santuario di Eleusi l\u00ec solennemente trasportati il giorno precedente. Nell\"agor\u00e0\" si riunivano gli iniziati, accompagnati dal mistagogo ateniese ricevevano le istruzioni dello ierofante che tra l'altro invitava coloro che si erano macchiati di omicidio e coloro che non parlavano la lingua greca ad allontanarsi. Gli ierofanti dichiaravano la \"prorrhesis\", l'inizio dei riti, e portando a termine il sacrificio \"qui la vittima\" (\"hiere\u00eda de\u00faro\").\nIl secondo giorno, il 16 di Boedromione, una processione si recava sulla costa (\u1f04\u03bb\u03b1\u03b4\u03b5 \u03bc\u03cd\u03c3\u03c4\u03b1\u03b9, \"al mare, o voi iniziati\") dove i nuovi adepti, accompagnati sempre dal tutore gi\u00e0 iniziato ai Misteri, si bagnavano al Falero e dove contestualmente lavavano un porcellino che sarebbe stato sacrificato e mangiato al loro ritorno in citt\u00e0, da questo momento agli adepti era proibito nutrirsi fino all'arrivo, al quinto giorno, ad Eleusi.\nIl terzo giorno, il 17 di Boedriomone, alla presenza delle autorit\u00e0 cittadine non solo ateniesi, l'Arconte Basileus (\u1f0c\u03c1\u03c7\u03c9\u03bd \u0392\u03b1\u03c3\u03b9\u03bb\u03b5\u03cd) e la sua consorte eseguivano un grande sacrificio a Demetra e Kore (Persefone). i partecipanti partecipavano all'\"Epidauria\", un festival per Asclepio \u2013 dal nome del suo santuario principale a Epidauro. Vi si celebrava l'arrivo dell'eroe ad Atene con sua figlia Igea e consisteva in una processione che conduceva all\"'Eleusinion\", durante la quale il \"mystai\" apparentemente rimaneva a casa, mentre si svolgeva un grande sacrificio e una festa tutta la notte (\"pannykh\u00eds\").\nIl quarto giorno, il 18 di Boedriomone, si svolgeva una processione e un sacrificio ad Asclepio.\nAll'alba del quinto giorno, il 19 del mese di Boedromione, un imponente corteo muoveva dall\"agora\" di Atene, attraversando la \"Porta Sacra\" del Ceramico, per raggiungere in serata, quindi con l'inizio del ventesimo giorno, il borgo di Eleusi situato a venti chilometri a Occidente. Comuni cittadini, oltre i tutori e neofiti, accompagnavano le sacerdotesse che riportavano al santuario di Eleusi i corredi sacri. Durante tutto il tragitto lungo quella che fu chiamata la \"Via Sacra\" (\u1f39\u03b5\u03c1\u1f70 \u1f49\u03b4\u03cc\u03c2, \"Hier\u00e1 Hod\u00f3s\"), con dei rami oscillanti chiamati \"bacchoi,\" i partecipanti al corteo intonavano un canto di cui conosciamo solo il titolo: \"Iacchos\" (\u1f3c\u03b1\u03ba\u03c7\u03bf\u03c2), alternandolo, nell'occasione dell'attraversamento del fiume Cefiso, a scambi di motti scherzosi e osceni, astenendosi dall'assumere cibo o bevande. \u00c8 certo dunque che ogni Ateniese partecipava al corteo e non solo gli iniziati ai Misteri, dal che se ne deduce che questa parte del culto non era affatto segreta. Ren\u00e9 Guenon ci informa sul fatto che lungo la strada per Eleusi, e quindi in occasione del rito lungo la via sacra si passava da un pantano (probabilmente l'attuale lago Reiton, vedi la figura a lato) dove i profani vi cadevano, segno che la loro iniziazione mancava di reali requisiti per procedere oltre.\nArrivati al santuario (\u03c4\u03b5\u03bb\u03b7\u03c3\u03c4\u03ae\u03c1\u03b9\u03bf\u03bd, \"Telest\u00e8rion\") di Eleusi, i fedeli si separavano dagli altri partecipanti e, alla luce delle torce, entravano nel cortile davanti al santuario, dove si purificavano nelle vasche e dove le donne danzavano intorno alla fonte di Callicoro. La veglia durava tutta la notte (\"pannychis\"), forse per commemorare la ricerca di Demetra della figlia. Entrati quindi nel santuario, interrompevano il digiuno bevendo il ciceone. \nPoi, il 20 e il 21 di Boedromione, gli iniziati entravano in una grande sala chiamata Telesterion; al centro del quale si trovava l\"'Anaktoron\" (\"palazzo\"), in cui solo gli ierofanti vi potevano entrare e dove erano conservati gli oggetti sacri. Tra le gradinate del Telesterion potevano sedere sino a duemila persone. La presenza di un numero cos\u00ec elevato di partecipanti, richiedeva la presenza di un folto gruppo di sacerdoti e assistenti. La gerarchia religiosa eleusina era divisa non solo a vari livelli ma anche in base ai compiti. Lo ierofante era assistito da due sacerdotesse chiamate \"Hierophantides\". C\u2019erano anche altre figure come il \"dadouchos\" (\u201cil portatore della torcia\u201d) e lo \"hi\u00e9roc\u00e9ryx\" (\u201cl\u2019araldo sacro\u201d), ma anche il \u201cprete dell\u2019altare\u201d, il \u201cservitore delle dee\u201d, la \u201csacerdotessa di Demetra\u201d, la \u201csacerdotessa di Plutone\u201d e altre figure, ciascuna con funzioni specifiche.\nPrima che i \"mystai\" potessero entrare nel \"Telesterion\", avrebbero dovuto recitare: \"Ho digiunato, ho bevuto il ciceone, ho preso dalla cesta (\" scatola \") e dopo averlo lavorato lo ho rimesso nel calato (\"cesto aperto\"). Probabilmente il paniere rituale simboleggiava il mondo infero e l'iniziando, scoprendolo, scendeva agli Inferi. A seguito di questa misteriosa manipolazione degli oggetti sacri, l'iniziato era nato di nuovo e si considerava da ora in avanti come adottato dalla dea.\nLa restante parte del rito di iniziazione risulta \"segreta\" quindi a noi sconosciuta. Gli storici delle religioni offrono comunque delle ipotesi di una sua ricostruzione partendo da autori \"pagani\" (pi\u00f9 restii a fornire informazioni) ma anche cristiani (i quali potrebbero di converso non essere ben informati). Si suppone ampiamente che i riti all'interno del Telesterion comprendessero tre elementi: \nCombinati questi tre elementi erano conosciuti come \"aporrheta\" (\"irripetibili\"), la pena per la divulgazione era la morte. Atenagora di Atene, Cicerone e altri scrittori antichi citano che fu per questo crimine (tra gli altri) che Diagora fu condannato a morte ad Atene; il drammaturgo Eschilo fu presumibilmente processato per aver rivelato i segreti dei Misteri in alcune delle sue opere teatrali, ma fu assolto. Il divieto di evocazione del rituale senso dei Misteri era quindi assoluto, il che probabilmente \u00e8 il motivo per cui non sappiamo quasi nulla di ci\u00f2 che accadeva.\nPer quanto riguarda il \"climax\" dei Misteri, ci sono due teorie moderne. Alcuni ritengono che fossero i sacerdoti a rivelare le visioni della notte santa, consistenti in un fuoco che rappresentava la possibilit\u00e0 di una vita dopo la morte e vari oggetti sacri. Altri ritengono che questa spiegazione sia insufficiente per spiegare il potere e la longevit\u00e0 dei Misteri, e che le esperienze devono essere state interne e mediate da un potente ingrediente psicoattivo contenuto nella bevanda del ciceone. (Vedi sotto \"teorie enteogeniche\")\nSeguendo questa sezione dei Misteri era la \"Pannichis\", una festa che durava tutta la notte accompagnata da danze e allegria. Le danze si svolgevano nello Rario, che si vociferava essere il primo posto dove il grano cresceva. Un sacrificio di toro si svolgeva anche a tarda notte o al mattino presto. Quel giorno (il 22 di Boedromione), gli iniziati onoravano i morti versando libagioni da vascelli speciali.\nIl 23 di Boedromione, i Misteri finivano e tutti tornavano a casa.\nLa descrizione del rito secondo Eliade.\nMircea Eliade scrive: \"Il primo giorno la festa si svolgeva nell'Eleusinion di Atene, ove il giorno prima erano stati solennemente trasportati da Eleusi gli oggetti sacri (\"hiera\"). Il secondo giorno la processione si dirigeva verso il mare. Ogni aspirante all'iniziazione, accompagnato da un tutore, portava con s\u00e9 un porcellino che lavava nelle onde e sacrificava al ritorno ad Atene. Il giorno successivo, alla presenza dei rappresentanti del popolo ateniese e delle altre citt\u00e0, l'arconte \"basileus\" e la sua sposa eseguivano il grande sacrificio. Il quinto giorno segnava il momento culminante delle cerimonie pubbliche. Un'enorme processione partiva all'alba da Atene. I neofiti, i loro tutori e numerosi Ateniesi accompagnavano le sacerdotesse che riportavano ad Eleusi gli \"hiera\". Verso la fine del pomeriggio la processione attraversava un ponte sul Kephisios e l\u00e0 uomini mascherati lanciavano insulti contro i cittadini pi\u00f9 importanti. Al calare della sera, con torce accese, i pellegrini entravano nel cortile esterno del santuario. Una parte della notte era dedicata alle danze e ai canti in onore delle dee. Il giorno successivo gli aspiranti all'iniziazione digiunavano ed offrivano sacrifici; circa i riti segreti (le \"teletes\") possiamo, per\u00f2, soltanto avanzare alcune ipotesi. Le cerimonie che si svolgevano all'esterno e all'interno del \"telesterion\" si riferivano probabilmente al mito delle due dee. Si sa che gli iniziandi, con le torce in mano, imitavano Demetra vagante con fiaccole alla ricerca di Persefone.\nMircea Eliade ricorda come l'Inno menzioni due tipi di iniziazione: il primo collegato al ricongiungimento di Demetra con Persefone, il secondo riguardante la mancata resa di Deofonte immortale. Cos\u00ec dopo la mancata immortalizzazione di Deofonte Demetra rivela la sua identit\u00e0 e dopo il ricongiungimento con la figlia si decide a comunicare i Misteri agli uomini che non corrispondono tuttavia alla loro divinizzazione in vita ma alla beatitudine (\"beato\", \u1f44\u03bb\u03b2\u03b9\u03bf\u03c2), \"post-mortem\", per gli iniziati.\nAll'interno del rito vi faceva parte anche una lettura eseguita su due tavolette di pietra rilegate a mo\u2019 di libro e chiamate \"petroma\" da \u03c0\u03ad\u03c4\u03c1\u03b1 (petra) pietra.\nLa scomparsa.\nNel 170 d.C., il Tempio di Demetra fu saccheggiato dai Sarmati ma fu ricostruito da Marco Aurelio. Ad Aurelio fu quindi concesso di diventare l'unico laico che fosse mai entrato nell\"'anaktoron\". Mentre il cristianesimo guadagnava popolarit\u00e0 nel IV e V secolo, il prestigio di Eleusi cominci\u00f2 a svanire. L'ultimo imperatore pagano di Roma, Giuliano, regn\u00f2 dal 361 al 363 dopo circa cinquanta anni di dominio cristiano. Giuliano tent\u00f2 di restaurare i Misteri Eleusini e fu l'ultimo imperatore ad essere iniziato.\nL'imperatore romano Teodosio I chiuse i santuari per decreto circa 30 anni dopo, nel 392 d.C. Gli ultimi resti dei Misteri furono spazzati via nel 396 d.C., quando i cristiani ariani sotto Alarico, re dei Goti, distrussero e profanarono i vecchi luoghi sacri. La chiusura dei Misteri eleusini nel IV secolo \u00e8 riportata da Eunapio, storico e biografo dei filosofi greci. Eunapio era stato iniziato dall'ultimo Ierofante legittimo, che era stato incaricato dall'imperatore Giuliano di restaurare i Misteri, che erano ormai caduti in rovina. Secondo Eunapio, l'ultimo Ierofante era un usurpatore, \"l'uomo di Tespie che deteneva il grado di Padre nei misteri di Mitra\".\nSecondo lo storico Hans Kloft, nonostante la distruzione dei Misteri Eleusini, degli elementi del culto sopravvissero nella campagna greca. L\u00ec, i riti e le funzioni religiose di Demetra furono in parte trasferiti da contadini e pastori su San Demetrio di Tessalonica, che divenne gradualmente il patrono locale dell'agricoltura e \"erede\" della dea madre pagana.\nI Misteri nell\u2019arte e nella cultura.\nCi sono molti dipinti e pezzi di ceramica che rappresentano vari aspetti dei Misteri. Il \"Rilievo Eleusino\", della fine del V secolo a.C., esposto nel Museo Archeologico Nazionale di Atene ne \u00e8 un esempio rappresentativo (figura in alto). Trittolemo \u00e8 raffigurato mentre riceve semi da Demetra e insegna all'umanit\u00e0 come lavorare i campi e coltivare i raccolti, con Persefone che tiene la sua mano sopra la sua testa per proteggerlo. Vasi e altre opere di scultura in rilievo, del IV, V e VI secolo a.C., raffigurano Trittolemo con una spiga di grano, seduto su un trono alato o un carro, circondato da Persefone e Demetra con torce di pino. La monumentale anfora protoattica della met\u00e0 del VII secolo a.C., con la raffigurazione della decapitazione di Medusa da parte di Perseo e l'accecamento di Polifemo da parte di Ulisse con i suoi compagni sul collo, \u00e8 custodita nel Museo Archeologico di Eleusi e si trova all'interno del sito archeologico di Eleusi.\nLa tavoletta Niinnion, che si trova nello stesso museo, raffigura Demetra, seguita da Persefone e Iacco, e poi la processione degli iniziati. Poi, Demetra \u00e8 seduta sulla cista all'interno del Telesterion, con Persefone che tiene una torcia e introduce gli iniziati. Gli iniziati tengono ciascuno un bacchoi. La seconda fila di iniziati era guidata da Iacco, un prete che teneva delle torce per le cerimonie. Sta in piedi vicino all'omphalos mentre una sconosciuta (probabilmente una sacerdotessa di Demetra) sedeva vicino alla ciste, con in mano uno scettro e una nave piena di ciceone. Anche Pannychis \u00e8 rappresentata.\nNe \"La tempesta\" di Shakespeare, la maschera che Prospero evoca per celebrare il trionfo di Miranda e Ferdinando fa eco ai Misteri Eleusini, sebbene usi i nomi romani per le divinit\u00e0 coinvolte - Cerere, Iris, Dis e altri - invece del greco. \u00c8 interessante notare che un'opera teatrale cos\u00ec ricca di immagini esoteriche di alchimia e ermetismo dovrebbe attingere ai Misteri per la sua sequenza centrale di maschere.\nCarl Gustav Jung (1875-1961) prese in prestito termini e interpretazioni dalla letteratura classica del tardo XIX e dell'inizio del XX secolo in tedesco e francese come fonte di metafore per il suo rifacimento del trattamento psicoanalitico in un rituale spiritualistico di iniziazione e rinascita. I misteri eleusini, in particolare le qualit\u00e0 della Kore, figuravano in modo prominente nei suoi scritti.\nDimitris Lyacos nel secondo libro della trilogia di \"Poena Damni\" con \"Gente dal ponte\", un'opera contemporanea e d'avanguardia incentrata sul ritorno dei morti e il mito del ritorno combina elementi dei misteri eleusini e della tradizione paleocristiana per trasmettere una visione della salvezza collettiva. Il testo usa il simbolo del melograno per suggerire la residenza dei morti negli inferi e il loro ritorno periodico al mondo dei viventi.\nIl poema sinfonico di Octavio Vazquez \"Eleusis\" attinge ai Misteri eleusini e ad altre tradizioni esoteriche occidentali. Commissionato dalla \"Sociedad General de Autores y Editores\" e dalla \"RTVE Symphony Orchestra\", \u00e8 stato premiato nel 2015 dall'Orchestra RTVE e dal direttore d'orchestra Adrian Leaper al Teatro Monumental di Madrid.\nPer quanto attiene il significato proprio dei Misteri di Eleusi, Ugo Bianchi si sofferma su due passaggi a questi inerenti, dove da una parte si conferma che la parola \"beati\" (\"olbios\", \u1f44\u03bb\u03b2\u03b9\u03bf\u03c2) apriva l'acclamazione liturgica ma anche che i misteri erano una trasmissione di conoscenze a favore dell'iniziato, rivelando i significati profondi dell'esperienza del vivere.\nTeorie enteogeniche.\nNumerosi studiosi hanno proposto che il potere dei Misteri Eleusini provenisse dal funzionamento del ciceone come enteogeno o agente psichedelico. L'uso di pozioni o filtri per scopi magici o religiosi era relativamente comune in Grecia e nel mondo antico. Gli iniziati, sensibilizzati dal loro digiuno e preparati dalle cerimonie precedenti (vedi insieme e ambientazione), potrebbero essere stati spinti dagli effetti di una potente pozione psichedelica in stati mentali rivelatori con profonde implicazioni spirituali e intellettuali. In opposizione a questa idea, altri studiosi scettici osservano la mancanza di prove solide e sottolineano il carattere collettivo piuttosto che individuale dell'iniziazione nei Misteri. L'evidenza indiretta a sostegno della teoria enteogenica \u00e8 che nel 415 a.C. l'aristocratico ateniese Alcibiade fu condannato perch\u00e9 parodizz\u00f2 il \"mistero eleusino\" in una casa privata.\nMolti agenti psicoattivi sono stati proposti come l'elemento significativo del ciceone, sebbene senza consenso o evidenza conclusiva. Questi includono l'ergot, un parassita fungino dell'orzo o grano di segale, che contiene gli alcaloidi ergotamina, un precursore dell'LSD e l'ergonovina. Tuttavia, i moderni tentativi di preparare un ciceone usando l'orzo parassitizzato all'ergot hanno dato risultati inconcludenti, anche se Alexander Shulgin e Ann Shulgin descrivono sia l'ergonovina che l'LSA per essere noti per produrre effetti simili all'LSD, sebbene con molti effetti collaterali che l'LSD non possiede.\nI funghi psicoattivi sono un altro candidato. Terence McKenna ha ipotizzato che i misteri fossero incentrati su una variet\u00e0 di Psilocybe. Sono stati anche suggeriti altri funghi enteogenici, come l'amanita muscaria. Un'ipotesi recente suggerisce che gli antichi egizi coltivassero Psilocybe cubensis su orzo e lo associassero alla divinit\u00e0 Osiride.\nUn altro candidato per la droga psicoattiva \u00e8 un oppiaceo derivato dal papavero. Il culto della dea Demetra potrebbe aver portato il papavero da Creta a Eleusi; \u00e8 certo che l'oppio fu prodotto a Creta.\nUn'altra teoria \u00e8 che l'agente psicoattivo nel ciceone fosse il DMT, che si trova in molte piante selvatiche del Mediterraneo, tra cui la \"Phalaris\" e l\u2019acacia. Per essere attivo per via orale deve essere combinato con un inibitore delle monoaminossidasi come la ruta siriana (Peganum harmala), che cresce in tutto il Mediterraneo.\nJ. Nigro Sansonese, usando la mitografia fornita da Mylonas, ha recentemente (1994) ipotizzato che i Misteri di Eleusi fossero originariamente una serie di iniziazioni pratiche in trance che coinvolgono la propriocezione del sistema nervoso umano indotto dal controllo del respiro (simile al samyama nello yoga). Sansonese ipotizza che il \"kist\u00e9\", una scatola contenente oggetti sacri aperti dallo ierofante, sia in realt\u00e0 un riferimento esoterico al cranio dell'iniziato, all'interno del quale si vede una luce sacra e si sentono suoni sacri, ma solo dopo l'istruzione nella pratica della trance. Allo stesso modo, le camere piene di semi di un melograno, un frutto associato alla fondazione del culto, descrivono esotericamente la propriocezione del cuore dell'iniziato durante la trance. Se ci\u00f2 fosse vero, per\u00f2, renderebbe la condanna di Alcibiade molto meno plausibile."}
{"id": "1591430", "revid": "1305772", "url": "https://it.wikipedia.org/wiki?curid=1591430", "title": "Casirate", "text": ""}
{"id": "1591431", "revid": "185700", "url": "https://it.wikipedia.org/wiki?curid=1591431", "title": "Ashley Aubra Jones", "text": ""}
{"id": "1591433", "revid": "124196575", "url": "https://it.wikipedia.org/wiki?curid=1591433", "title": "Raimondo da Capua", "text": "Biografia.\nDiscendente da Pier della Vigna, studi\u00f2 teologia e diritto a Bologna, dove entr\u00f2 nell'Ordine dei Predicatori attorno al 1350: nel 1380 fu eletto maestro generale e ne propugn\u00f2 una radicale riforma, sull'esempio del movimento dell'Osservanza francescana.\nFu confessore ed allo stesso tempo discepolo di santa Caterina da Siena, di cui redasse una biografia agiografica (\"Legenda maior\", 1393) che contribu\u00ec notevolmente a diffonderne il culto.\nMor\u00ec a Norimberga nel 1399: il suo corpo venne traslato a Napoli ed inumato nella chiesa di San Domenico Maggiore.\nOggetto di devozione sin dalla morte, il culto tributatogli venne confermato nel 1899: memoria liturgica il 5 ottobre."}
{"id": "1591436", "revid": "150109", "url": "https://it.wikipedia.org/wiki?curid=1591436", "title": "Secondo concilio ecumenico", "text": ""}
{"id": "1591437", "revid": "33277", "url": "https://it.wikipedia.org/wiki?curid=1591437", "title": "Raimondo delle Vigne", "text": ""}
{"id": "1591444", "revid": "124858964", "url": "https://it.wikipedia.org/wiki?curid=1591444", "title": "Mas que nada", "text": "Mas que nada \u00e8 una canzone tipo samba brasiliano, scritta e originariamente cantata da Jorge Ben, nel 1963. La canzone fu successivamente ripresa e resa celebre da S\u00e9rgio Mendes.\nIl titolo \u00e8 un'espressione del portoghese brasiliano ed assume vari significati a seconda del contesto, fra i quali \"ma dai\", \"ma certo\" o \"figurati\" e non va confuso con l'omofono spagnolo, che invece significa \"pi\u00f9 di niente\" (in portoghese sarebbe scritto \"melhor do que nada\").\nCover.\nVersione di S\u00e9rgio Mendes.\nLa canzone \u00e8 spesso erroneamente attribuita a S\u00e9rgio Mendes, che nel 1966 fu autore di una cover, poi ripresa pi\u00f9 volte durante gli anni. Nel 2006 Mendes ha registrato una nuova versione stile hip hop del brano insieme al gruppo musicale statunitense The Black Eyed Peas, per il suo album \"Timeless\".\nDescrizione.\nNella nuova versione, la canzone utilizza dei sample provenienti da \"I'll Remember April\", brano di Johnny Guitar Watson del 1963, e da \"Hey Mama\", brano dei Black Eyed Peas del 2004.\nVersione di Jazztronik.\nIl DJ giapponese Jazztronik ne ha fatto una cover e l'ha inserita nell'album \"Vamos La Brasil\"."}
{"id": "1591447", "revid": "1869172", "url": "https://it.wikipedia.org/wiki?curid=1591447", "title": "Tony Royster Jr.", "text": "Considerato un prodigio (vinse alcuni concorsi musicali gi\u00e0 all'et\u00e0 di 11 anni) anche grazie alle sue notevoli capacit\u00e0 tecniche, si \u00e8 esibito anche al David Letterman Show, Jenny Jones show e al The 42nd Annual Grammy Awards show. Inoltre \u00e8 regolarmente partecipe al Modern Drummer Festival, al PASIC (Percussive Arts Society International Convention), al The Montreal Drumfest e al Florida Drum Expo.\nHa collaborato con Dennis Chambers, Billy Cobham, Steve Smith, Sheila E. e Chester Thompson.\n\u00c8 un batterista specializzato in generi quali Funk, R&amp;B, Latin, Rock e Jazz."}
{"id": "1591448", "revid": "236698", "url": "https://it.wikipedia.org/wiki?curid=1591448", "title": "Nyack, New York", "text": ""}
{"id": "1591451", "revid": "236698", "url": "https://it.wikipedia.org/wiki?curid=1591451", "title": "Nyack (New York)", "text": ""}
{"id": "1591455", "revid": "767487", "url": "https://it.wikipedia.org/wiki?curid=1591455", "title": "Secondhand Opinions", "text": "Secondhand Opinions \u00e8 il secondo album dei Not By Choice, pubblicato nel 2004. L'unico singolo estratto dall'album \u00e8 \"Days Go Bye\"."}
{"id": "1591456", "revid": "123531509", "url": "https://it.wikipedia.org/wiki?curid=1591456", "title": "Medea Norsa", "text": "Biografia.\nMedea Norsa nacque a Trieste in una famiglia di ascendenza ebraica; in realt\u00e0, gi\u00e0 da tempo la famiglia aveva interrotto le relazioni con la Comunit\u00e0 ebraica locale e, anzi, la bambina fu quasi immediatamente battezzata nella parrocchia cittadina di Sant'Antonio Taumaturgo. La madre, Silvia Vittoria Krasna, era invece slovena di religione cattolica. Medea Norsa fu la primogenita di sette tra fratelli e sorelle.\nFormazione.\nStudi\u00f2 dapprima al Civico liceo femminile di Trieste e qui consegu\u00ec il perfezionamento magistrale. Nel 1899-1900 sostenne da privatista la maturit\u00e0 classica presso l'imperial-regio ginnasio di Capodistria. Nel 1900-1901 si iscrisse alla Facolt\u00e0 di Lettere di Vienna, ma vi rimase solo per un anno accademico, poich\u00e9 gi\u00e0 l'anno successivo, su consiglio del suo professore Adolfo Mussafia, si trasfer\u00ec all'Istituto di Studi Superiori di Firenze, per seguire i corsi di Lingue e letterature neolatine di Pio Rajna.\nA Firenze fu per\u00f2 attratta maggiormente dal fascino filologico di Girolamo Vitelli, che impartiva allora l'insegnamento di Letteratura greca, ma si interessava in misura sempre maggiore della neonata scienza papirologica. Si laure\u00f2 in Lettere il 4 luglio 1906 con una tesi sull\"'Aiace\" di Sofocle e su \"I sette contro Tebe\" di Eschilo, e gi\u00e0 nel dicembre fu ammessa a lavorare al Gabinetto dei papiri dell'Istituto di Studi Superiori. Nelle sue prime prove di ricerca si mostrava gi\u00e0 pienamente il possesso del rigoroso metodo filologico tedesco, che proprio in quegli anni veniva duramente attaccato da Fraccaroli e da Romagnoli.\nTuttavia, le esigenze della famiglia e del lavoro la costrinsero a ritornare momentaneamente a Trieste. Partecip\u00f2 ad un concorso per supplente presso il Civico liceo femminile della sua citt\u00e0, dove fu nominata (unica donna) alla cattedra di lingua e letteratura italiana. Qui continu\u00f2 ad insegnare fino al 1911. Gli impegni di ricerca e di studio per la pubblicazione dei papiri greci e latini, impresa in cui sempre pi\u00f9 intensamente Vitelli la coinvolgeva, comportarono sempre pi\u00f9 frequenti richieste di congedo dall'insegnamento. Infine, Medea Norsa si vide costretta a dimettersi dall'incarico triestino, per tornare a Firenze, ove rimase al fianco del maestro fino alla sua morte.\nVinse il concorso a cattedra per il ruolo di professore ordinario di Lettere e latino nei licei classici, ed ottenne la cattedra al Liceo ginnasio di Galatina (Lecce), in Puglia, ma fu \u00abcomandata\u00bb per collaborare con Vitelli, che nel frattempo aveva rinunciato all'insegnamento per dedicarsi senza distrazioni alla direzione dell'Istituto Papirologico fiorentino.\nAttivit\u00e0 papirologica.\nOttenuta la libera docenza in Papirologia, Medea Norsa impart\u00ec tale insegnamento presso l'Universit\u00e0 di Firenze dal 1926 come corso libero e dal 1933 come corso ufficiale; sempre dal 1933 cominci\u00f2 a tenere le esercitazioni di Papirologia presso la Scuola Normale di Pisa.\nOltre all'attivit\u00e0 di decifrazione e pubblicazione dei papiri nella quale giunse a vette di maestria e competenza che pareggiavano quelle di Vitelli, la sua attivit\u00e0 scientifica comport\u00f2 ricorrenti viaggi in Egitto al fine di acquistare papiri dai mercanti per la Societ\u00e0 italiana per la ricerca dei papiri greci e latini in Egitto. Ebbe contatti con i pi\u00f9 importanti filologi e studiosi d'Europa e fu membro di alcune prestigiose istituzioni internazionali, come la Pontificia Accademia Romana di Archeologia, l'Istituto Archeologico Germanico, l'Association Internationale de Papyrologues di Bruxelles, la Bayerische Akademie di Monaco.\nUltimi anni.\nQuando il 2 settembre 1935 Vitelli mor\u00ec, Medea Norsa divenne direttrice dell'Istituto papirologico. La situazione, tuttavia, divenne per lei sempre pi\u00f9 difficile: mancandole l'autorevolissimo sostegno del maestro, sub\u00ec invidie e attacchi. Medea Norsa era donna, ed era percepita come forestiera; perdipi\u00f9 non si era mai sposata; ma soprattutto, nella sua assidua dedizione a Vitelli, non aveva curato la propria carriera accademica e non era mai entrata a pieno titolo nell'organico dell'Universit\u00e0 italiana da ordinaria. Cos\u00ec, quanti le professavano rispetto e ammirazione, dopo la morte di Vitelli cominciarono a non tollerare di trovarsi in posizione di inferiorit\u00e0 all'interno dell'Istituto.\nPian piano Medea Norsa fu emarginata, anche se le sue competenze di grecista continuarono ad essere sfruttate da tutti. Durante il periodo dell'occupazione tedesca la sua ascendenza ebraica (per quanto soltanto da parte di padre, quindi non determinante) poteva comportare qualche rischio. Il 23 marzo 1944, mentre lei si trovava in Universit\u00e0, la sua casa fu distrutta sotto un bombardamento: la cognata Eugenia, con la quale viveva, mor\u00ec; la sua biblioteca privata and\u00f2 perduta. Dopo la fine della guerra, la sua vita fu ancora pi\u00f9 difficile: nel febbraio 1947 fu colpita da una malattia che la costrinse a letto per quasi un anno; il 25 gennaio 1949 il Rettore fiorentino Bruno Borghi la mise forzatamente in congedo e perfino il nuovo volume (XIII) dei \"Papiri della Societ\u00e0 Italiana\" a cui stava lavorando le venne sottratto da Nicola Terzaghi. Peraltro, la malattia le aveva alterato il linguaggio rendendole difficoltoso esprimersi chiaramente, bench\u00e9 le sue capacit\u00e0 intellettive fossero rimaste intatte. Medea Norsa fin\u00ec i suoi giorni dimenticata quasi da tutti, ospite di un convento di suore in Via Bolognese, a Firenze.\nFu sepolta al cimitero di Trespiano (quadrato 10)."}
{"id": "1591465", "revid": "181699", "url": "https://it.wikipedia.org/wiki?curid=1591465", "title": "Luigi Ornaghi", "text": "Biografia.\nGli inizi e la partecipazione a L'albero degli zoccoli.\nNato e vissuto a Castel Cerreto, frazione del comune di Treviglio, Ornaghi fu dedito al lavoro nei campi fin dalla giovinezza. Fu scelto da Ermanno Olmi per interpretare Batist\u00ec, il protagonista del film \"L'albero degli zoccoli\" (1978), per il quale il regista aveva deciso di avvalersi come attori di veri contadini della Bassa Bergamasca.\nUlteriori pellicole dopo il successo de L'albero degli zoccoli.\nNonostante il successo del film, che conquist\u00f2 Palma d'oro, David di Donatello e Premio C\u00e9sar, al termine della realizzazione Ornaghi torn\u00f2 alla sua attivit\u00e0 di contadino. Vi furono, per\u00f2, due brevi eccezioni: la prima nel 1979, Ornaghi e gli altri attori del film \"L'albero degli zoccoli\" parteciparono anche a Ratataplan di Maurizio Nichetti, in una sorta di omaggio-cameo collettivo (precisamente nella scena del Magic Show); la seconda fu la partecipazione, nel 1995 e sempre nella parte di Batist\u00ec, ad una versione hardcore del film di Olmi, intitolato \"L'albero delle zoccole\" (regia di Leo Salemi), cosa che gli attir\u00f2 pesantissime critiche da parte dello stesso Olmi.\nUltimi anni.\nPort\u00f2 avanti la vita da contadino fino alla morte, avvenuta il 10 dicembre 2006 per infarto mentre era al lavoro nei campi."}
{"id": "1591469", "revid": "1305772", "url": "https://it.wikipedia.org/wiki?curid=1591469", "title": "Campionati Nazionali Universitari 2008", "text": "La LXII edizione dei Campionati Nazionali Universitari (CNU) si sono tenuti a Pisa dal 24 maggio al 31 maggio del 2008, e sono stati organizzati dal CUS Pisa.\nDiscipline.\n\"12 sport individuali\":\n\"5 sport a squadre\":\n\"6 sport opzionali\":\nRisultati.\nKarate.\nPer vedere il medagliere \nHockey su prato.\nLe partite si sono svolte il 28 e 29 maggio al campo \"Stefano Messerini\".\nLe squadre, miste, potevano contare al massimo 12 giocatori (di cui 7 in campo)."}
{"id": "1591473", "revid": "1494169", "url": "https://it.wikipedia.org/wiki?curid=1591473", "title": "Bignardi", "text": ""}
{"id": "1591477", "revid": "1977557", "url": "https://it.wikipedia.org/wiki?curid=1591477", "title": "Otto Struve", "text": "Biografia.\nEra figlio di Gustav Wilhelm Ludwig Struve, professore di astronomia, nipote di Otto Wilhelm von Struve e pronipote di Friedrich Georg Wilhelm von Struve, tutti astronomi; suo zio era Karl Hermann Struve, astronomo anch'egli.\nInterruppe gli studi per partecipare alla Prima guerra mondiale e fu ferito combattendo durante la guerra civile russa sul fronte dell'Armata Bianca. Quando si rese conto che i bianchi stavano perdendo la guerra, si ritir\u00f2 presso Sebastopoli dove il padre, che lo aveva accompagnato, mor\u00ec nel novembre del 1920.\nDurante l'anno e mezzo che Otto trascorse in esilio a Gallipoli in Turchia, e pi\u00f9 tardi a Costantinopoli, divenne indigente e dovette lavorare come taglialegna. Fu informato che il fratello Werner era morto di tubercolosi e sua sorella era annegata. Scrisse quindi allo zio Hermann Struve in Germania per chiedere il suo appoggio, ma anche lui era morto pochi mesi addietro.\nTuttavia, la vedova di Hermann Struve chiese al successore di suo marito di raccomandarlo presso l'osservatorio di Yerkes, a Chicago.\nStruve si trasfer\u00ec negli Stati Uniti e inizi\u00f2 una promettente carriera in astronomia, ricevette il Ph.D. nel 1923 e divenne cittadino statunitense nel 1927. Succedette a Frost nella carica di direttore dell'Osservatorio di Yerkes. Divenne infine direttore di quattro osservatori, fu collaboratore dell'Astrophysical Journal e scrisse numerosi libri, in aggiunta alle ricerche di carattere astronomico.\nSi occup\u00f2 in particolare della rotazione stellare, giungendo alla conclusione che la gran maggioranza delle stelle a rotazione lenta avessero perso gran parte del loro momento angolare iniziale a favore di un disco protoplanetario, dal quale si sarebbero poi formati dei pianeti. Stim\u00f2 che nella galassia vi possano essere ben 50 miliardi di sistemi planetari.\nStruve fu uno dei primi scienziati ad esprimere il parere che la vita, anche intelligente, possa essere largamente diffusa nell'universo. In proposito scrisse:\nFu presidente dell'Unione Astronomica Internazionale.\nNel 1925 spos\u00f2 la cantante Mary Martha Lanning. Non ebbero figli, cos\u00ec termin\u00f2 la dinastia Struve.\nRiconoscimenti.\nPortano il suo nome:"}
{"id": "1591478", "revid": "1494169", "url": "https://it.wikipedia.org/wiki?curid=1591478", "title": "Sofri", "text": ""}
{"id": "1591479", "revid": "767487", "url": "https://it.wikipedia.org/wiki?curid=1591479", "title": "Este24", "text": "L'Este 24 \u00e8 una barca a vela italiana disegnata da Germ\u00e1n Frers che nasce con il preciso scopo di regatare in una rigida classe di monotipia A.C. Este24.\nTuttavia la discreta vivibilit\u00e0 interna permette un uso crocieristico su brevi periodi.\nEsternamente l'Este 24 gode di un ampio pozzetto, e anche internamente gli spazi sono piuttosto generosi. Presenta infatti un ampio triangolo di prua e due lunghe panche in paratia. \u00c8 presente anche l'alloggio per il wc chimico e uno spazio dove poter montare un lavabo.\nL'armo di coperta \u00e8 composto da: albero frazionato in alluminio a un ordine di crocette, boma con tesa base e terzaroli, bompresso retrattile in carbonio, vang, sartiame e arridatoi graduati, lande inox 316, drizze: 1 randa, 1 fiocco, 1 fiocco pesante, 2 spinnaker.\nLa facilit\u00e0 di manovra in tutte le condizioni di vento e di mare consente all'Este 24 di navigare anche con pochissimo vento eliminando quasi definitivamente il problema del motore.\nLa deriva \u00e8 a baionetta retrattile e la carrellabilit\u00e0 dell'Este 24 \u00e8 garantita da un carrello trainabile da un'autovettura di media cilindrata.\nAnche l'albero, appoggiato in coperta, \u00e8 smontabile senza necessit\u00e0 di gru e tutta la manovra di armamento della barca, compresa la messa in acqua, non richiede pi\u00f9 di tre quarti d'ora di lavoro da parte di tre persone.\nLa classe monotipo Este 24 \u00e8 stata costituita ufficialmente nel 1995 e l'attivit\u00e0 sociale offre agli armatori numerose possibilit\u00e0 di regatare."}
{"id": "1591486", "revid": "117914094", "url": "https://it.wikipedia.org/wiki?curid=1591486", "title": "Gabriele Grossi", "text": "Carriera.\nGiocatore.\nHa giocato in Serie A con le maglie di Roma, (in cui alla ventiduesima giornata, disputata il 3 marzo 1997, segn\u00f2 l'unico gol in Serie A, nella vittoria in trasferta contro il Verona per 4-2), , Vicenza e .\nAllenatore.\nNel 2009-2010 ha allenato la Romulea.\nNel 2011-2012 ha allenato come allenatore in seconda il Citt\u00e0 di Monterotondo in Promozione Laziale 2011-2012.\nA partire dalla stagione 2014-2015 \u00e8 collaboratore tecnico alla Lupa Roma, societ\u00e0 neopromossa in Lega Pro.\nDalla stagione 2019-2020 collabora insieme a Jimmy Maini alla direzione tecnica della scuola Calcio JeM'S Soccer Academy."}
{"id": "1591487", "revid": "78273", "url": "https://it.wikipedia.org/wiki?curid=1591487", "title": "Calcio Roma", "text": ""}
{"id": "1591498", "revid": "72396", "url": "https://it.wikipedia.org/wiki?curid=1591498", "title": "S\u00e9rgio Mendes", "text": "Biografia.\nDopo il diploma di pianoforte, conseguito al conservatorio della sua citt\u00e0 natale, Mendes, alla fine degli anni '50, si trasfer\u00ec a Rio de Janeiro e cominci\u00f2 a suonare nei locali, con il suo personalissimo stile \"melange\" di bossanova e jazz. In quel periodo ebbe modo di conoscere e collaborare con molti artisti brasiliani, tra i quali Ant\u00f4nio Carlos Jobim e Jo\u00e3o Gilberto, assorbendo nel contempo l'influenza dei molti grandi jazzisti che venivano in tourn\u00e9e dagli Stati Uniti.\nNel 1961 Mendes form\u00f2 il suo primo gruppo, il \"Sexteto Bossa Rio\" ed incise \"Dance Moderno\", effettuando tourn\u00e9e in Europa e negli Stati Uniti. Nel 1964 si trasfer\u00ec definitivamente a Los Angeles e con il suo nuovo gruppo, i Brazil '65, firm\u00f2 un contratto con la Capitol Records ed in seguito con la Atlantic Records. Tuttavia i risultati di vendita non furono brillanti e Mendes scisse i contratti precedenti, siglando un nuovo accordo con la A&amp;M, con la quale registr\u00f2 \"Sergio Mendes and Brasil '66\"; il disco, pubblicato in tutto il mondo, ebbe grande successo, soprattutto grazie alla trascinante \"Mas que nada\" (scritta da Jorge Ben). Mendes continu\u00f2 in seguito a incidere album con esiti alterni e fu soltanto nel 1983, con \"Never Gonna Let You Go\", che biss\u00f2 il successo di \"Sergio Mendes and Brasil '66\".\nFra le tante gratificazioni professionali che Mendes pu\u00f2 vantare, va ricordata la sua performance alla Casa Bianca per i presidenti Lyndon B. Johnson e Richard Nixon.\nDopo essersi eclissato per qualche tempo dalla scena musicale (anche se in Giappone e Sud America \u00e8 sempre stato popolarissimo), Mendes \u00e8 ritornato alla ribalta nel 2006 con l'album \"Timeless\", che comprende collaborazioni con artisti come The Black Eyed Peas (per il remix di \"Mas que nada \"), Erykah Badu, Black Thought, Chali 2na, India.Arie, John Legend, Justin Timberlake, Q-Tip, Stevie Wonder e Pharoahe Monch.\nDurante l'estate 2008 torna ad essere trasmesso da tutte le radio grazie al singolo \"Funky Bahia\" (tratto dall'ultimo album \"Encanto\") nato anche dalla collaborazione con Will.i.am. e Siedah Garrett\nNel 2009 Mendes ha collaborato all'album di Jovanotti \"Safari\", partecipando come arrangiatore e pianista al brano \"Punto\", sesto singolo estratto dal disco.\nDiscografia.\nSingoli nella Hot 100 Hits).\nSergio Mendes &amp; Brasil '66:\nSergio Mendes: "}
{"id": "1591509", "revid": "709565", "url": "https://it.wikipedia.org/wiki?curid=1591509", "title": "Timeless (S\u00e9rgio Mendes)", "text": "Timeless \u00e8 un album del 2006 di S\u00e9rgio Mendes. \u00c8 stato pubblicato il 14 febbraio 2006 dalla Concord Records. La prima traccia, \"Mas que nada\", \u00e8 stata usata per la pubblicit\u00e0 della Nike \"Joga Bonito\", e per i videogiochi della EA Sports' NBA Live 07 e 2006 FIFA World Cup."}
{"id": "1591511", "revid": "729019", "url": "https://it.wikipedia.org/wiki?curid=1591511", "title": "Berliner Au\u00dfenring", "text": "Il Berliner Au\u00dfenring (letteralmente \"anello esterno berlinese\") \u00e8 una linea ferroviaria circolare di 125 km, che corre intorno alla parte occidentale della capitale tedesca.\nStoria.\nLa linea fu costruita dal 1948 al 1961 dall'amministrazione ferroviaria della Repubblica Democratica Tedesca, la Deutsche Reichsbahn, utilizzando parzialmente tratte ferroviarie preesistenti, per deviare il traffico ferroviario dai settori occidentali di Berlino.\nPrima dell'ultimazione del \"Berliner Au\u00dfenring\" merci e passeggeri tra Berlino Est e i distretti situati ad ovest della citt\u00e0, quali Potsdam, dovettero attraversare il territorio di Berlino Ovest. Pertanto la costruzione di questo anello costituiva un'importante condizione logistica per la chiusura totale, ottenuta poi nell'agosto del 1961 con la costruzione del Muro di Berlino.\nCon la riunificazione tedesca (1990), il traffico ferroviario passeggeri \u00e8 stato di nuovo deviato sulla \"Stadtbahn\" di Berlino. Il \"Berliner Au\u00dfenring\", tuttavia, rimane ancora oggi molto importante per il traffico merci; molte tratte vengono percorse anche da treni regionali."}
{"id": "1591516", "revid": "149727", "url": "https://it.wikipedia.org/wiki?curid=1591516", "title": "Stadtbahn di Berlino", "text": ""}
{"id": "1591522", "revid": "1543377", "url": "https://it.wikipedia.org/wiki?curid=1591522", "title": "Supernova Early Warning System", "text": "Il Supernova Early Warning System (SNEWS) \u00e8 una rete di rivelatori di neutrini progettata per dare un precoce avviso agli astronomi dell'evento di una supernova nella nostra galassia la Via Lattea. Un numero enorme di neutrini sono prodotti nei nuclei delle giganti rosse quando collassano su s\u00e9 stesse. Nel modello corrente i neutrini sono emessi prima della luce, quindi in principio la rivelazione di neutrini pu\u00f2 dare un avviso in anticipo agli astronomi che una supernova sta per essere visibile. L'impulso di neutrini dalla supernova 1987A fu rivelato 18 ore prima dei fotoni.\nI membri attuali al SNEWS sono Borexino, Super-Kamiokande, LVD, SNO e AMANDA.\nAlla fine del 2020 SNEWS non ha fornito nessun avvertimento.\nVoci correlate.\nRivelatori di neutrini"}
{"id": "1591532", "revid": "149727", "url": "https://it.wikipedia.org/wiki?curid=1591532", "title": "Au\u00dfenring", "text": ""}
{"id": "1591534", "revid": "15756", "url": "https://it.wikipedia.org/wiki?curid=1591534", "title": "Radiometro", "text": "Un radiometro \u00e8 un dispositivo (sensore passivo) utilizzato in radiometria per misurare il flusso della radiazione elettromagnetica emesso da una superficie o un oggetto per effetto della sua temperatura ovvero la sua radianza. Sebbene il termine sia spesso usato per dispositivi che misurano la radiazione infrarossa, si pu\u00f2 usare anche per ogni rilevatore che operi ad ogni lunghezza d'onda dello spettro elettromagnetico; un dispositivo che misuri una specifica banda dello spettro elettromagnetico \u00e8 detto \"spettroradiometro\". Ad esempio un radiometro a microonde lavora nel campo delle microonde.\nDescrizione.\nNella descrizione di un radiometro, le caratteristiche salienti sono:\nI radiometri possono usare diversi tipi di rilevatori. Alcuni rilevano la radiazione elettromagnetica convertendola in calore e quindi in un segnale, altri rilevano i fotoni tramite un fotodiodo con una specifica efficienza quantica. Nelle applicazioni pi\u00f9 comuni il rilevatore di radiazione \u00e8 un bolometro che converte l'assorbimento di radiazione in calore, che pu\u00f2 essere misurato attraverso un termometro. L'aumento di temperatura pu\u00f2 essere correlato alla potenza della radiazione incidente.\nUno dei primi radiometri operanti nel campo della radiazione visibile fu il radiometro di Crookes. Un dispositivo pi\u00f9 efficiente e con differenti principi di base \u00e8 il radiometro di Nichols.\nPrincipi fisici.\nIl radiometro basa il suo funzionamento sulle leggi dell'emissione termico-elettromagnetica dei corpi grigi e le due leggi da essa derivanti ovvero la legge di Wien e la legge di Stefan-Boltzmann.\nQualunque corpo al di sopra dello zero assoluto (0 K), quindi tutti, emette radiazione elettromagnetica la cui intensit\u00e0 \u00e8 funzione della temperatura del corpo. In particolare la temperatura di un corpo \u00e8 direttamente connessa alla potenza elettromagnetica emessa secondo la legge di Stefan-Boltzmann, per cui misurando il flusso di energia ricevuto nell'unit\u00e0 di tempo da una porzione di superficie, o anche la forma esatta dell'intero spettro elettromagnetico emesso, \u00e8 possibile risalire alla temperatura della porzione di superficie d'interesse.\nCaratteristiche.\nIl radiometro pu\u00f2 essere montato su satelliti in orbita o aviotrasportato come strumento per il telerilevamento della Terra.\nA differenza del radar che invia potenza elettromagnetica captando la potenza retrodiffusa da oggetti e superfici ed \u00e8 quindi uno strumento (sensore) \"attivo\", il radiometro \u00e8 invece uno strumento puramente \"passivo\" ovvero un semplice rivelatore elettromagnetico senza alcuna emissione di potenza elettromagnetica.\nUn radiometro nel campo del visibile pu\u00f2 essere o un 'radar ottico passivo' che capta la radiazione visibile scatterata all'indietro dall'oggetto (funziona quindi solo in presenza di luce) oppure un radiometro che capta l'emissione termica sempre nel visibile dell'oggetto stesso.\nApplicazioni.\nI radiometri hanno applicazioni tipiche nel telerilevamento ambientale della Terra dallo spazio.\nAd esempio radiometri sono presenti sui satelliti meteorologici Meteosat come strumenti per l'osservazione meteorologica della Terra sia nel campo del visibile (backscattering ottico della superficie solo di giorno) sia nell'infrarosso per la rilevazione del vapore acqueo e delle nubi (di giorno e di notte)\nProblemi connessi.\nLa radiazione che il radiometro riceve non \u00e8 soltanto la radiazione emessa dall'oggetto osservato, cio\u00e8 la temperatura apparente mediata con la direttivit\u00e0 d'antenna (temperatura di antenna ottenuta dall'integrazione della temperatura apparente sull'intero angolo solido e mediata dalla direttivit\u00e0 dell'antenna), ma a questa si deve sommare la temperatura di rumore prodotta dal sistema ricevente ovvero dall'antenna, dal ricevitore e dalla guida d'onda che collega il ricevitore all'antenna: un insieme di dispositivi che sono a loro volta rumorosi e quindi introducono del rumore. Pertanto \u00e8 chiaro che rispetto ad un ricevitore convenzionale che opera in genere su banda molto stretta e, proprio in questo modo, riesce a rendere accettabile il rapporto segnale-rumore (S/N) e a ricevere il segnale distinguendolo dal rumore di fondo, nel caso del radiometro che deve osservare la radiazione incoerente emessa da un oggetto o una superficie ed in generale estesa su tutto lo spettro elettromagnetico (con caratteristiche simili quindi al rumore bianco) \u00e8 pi\u00f9 difficile distinguere il segnale puro dal rumore.\nL'atmosfera che \u00e8 il mezzo trasmissivo a sua volta genera/introduce rumore dal punto di vista del segnale informativo, qui invece questo rumore (emesso dal mezzo naturale), noi lo vogliamo captare, lo vogliamo ricevere e da questo rumore vogliamo anche ricavare informazioni legate alla grandezza geofisica in esame. Si capisce allora come questi ricevitori radiometrici debbano essere molto sensibili, e soprattutto la larghezza di banda va valutata opportunamente perch\u00e9 essendo un segnale molto basso pi\u00f9 \u00e8 larga la banda pi\u00f9 potenza di segnale arriva quindi meno sensibile deve essere il ricevitore, meno critica \u00e8 la sensibilit\u00e0 del ricevitore. Quindi in telerilevamento dovremo usare una banda abbastanza larga per avere il segnale ad un livello di potenza accettabile ovvero misurabile tenendo conto allo stesso tempo che la larghezza di banda non deve essere troppo grande da mascherare l'interazione tra la radiazione elettromagnetica e il parametro geofisico da osservare, ovvero cercando di mantenere la selettivit\u00e0 in frequenza.\nAd esempio se stiamo osservando l'atmosfera per stimarne il contenuto di vapore acqueo (frequenza intorno a 22\u00a0GHz) dobbiamo usare una larghezza di banda che ci dia un segnale abbastanza forte da poterlo misurare, ma non troppo larga per non far entrare l'influenza dell'acqua liquida perdendo l'informazione cercata. Bisogna dunque operare tenendo presente queste esigenze contrastanti. Il ricevitore radiometrico deve lavorare a larga banda senza mascherare la selettivit\u00e0 della misura che vogliamo fare e poich\u00e9 la potenza in generale \u00e8 molto piccola va considerata un'elevata sensibilit\u00e0.\nLe prestazioni di un radiometro sono valutate in termini di calibrazione e sensibilit\u00e0 della misura.\nPoich\u00e9 in genere sia il segnale puro che il rumore ad esso associato fluttuano molto, usualmente a valle del ricevitore \u00e8 presente un filtro passa basso ovvero un \"integratore\" che appiattisce il segnale diminuendone le fluttuazioni che altrimenti tenderebbero a mascherarlo. La risoluzione radiometrica dipender\u00e0 dal tempo di media (tempo di integrazione del segnale di uscita) e dal tipo di schema radiometrico che si utilizza.\nLo schema radiometrico viene scelto in base all'applicazione desiderata."}
{"id": "1591541", "revid": "38120", "url": "https://it.wikipedia.org/wiki?curid=1591541", "title": "Consiglio della legge", "text": ""}
{"id": "1591543", "revid": "32698", "url": "https://it.wikipedia.org/wiki?curid=1591543", "title": "SNEWS", "text": ""}
{"id": "1591544", "revid": "516508", "url": "https://it.wikipedia.org/wiki?curid=1591544", "title": "CdL", "text": ""}
{"id": "1591554", "revid": "767487", "url": "https://it.wikipedia.org/wiki?curid=1591554", "title": "L'agenda nascosta", "text": "L'agenda nascosta (\"Hidden Agenda\") \u00e8 un film del 1990 diretto da Ken Loach, vincitore del premio della giuria al 43\u00ba festival di Cannes.\nIn Italia \u00e8 uscito in videocassetta e in DVD, ma non \u00e8 stato proiettato nei cinema.\nTrama.\nBelfast, Irlanda del Nord, primi anni ottanta. Due attivisti americani, l'avvocato Paul Sullivan e la fidanzata Ingrid Jessner, stanno raccogliendo testimonianze sulle presunte violazioni dei diritti civili compiute dalla polizia inglese nei confronti di cittadini sospettati di appartenere all'I.R.A., l'esercito irredentista irlandese. Mentre sta guidando in compagnia d'un simpatizzante dell'I.R.A. e d'una registrazione contenente una testimonianza di tali abusi, Paul viene ucciso dalla polizia inglese. Nei rapporti ufficiali Paul viene indicato come complice dell'I.R.A. ma Ingrid intende fare luce sull'accaduto. Con l'aiuto d'un agente inglese, Peter Kerrigan, scopre che il rapporto della polizia sulla morte del compagno \u00e8 stato falsificato. I due scoprono una cospirazione che coinvolge pezzi grossi e gradualmente viene alla luce un complotto che coinvolge la C.I.A. e la sua influenza sulle elezioni britanniche del 1987 per la riconferma di Margaret Thatcher come primo ministro. Non pi\u00f9 al sicuro, Ingrid e Kerrigan devono cos\u00ec decidere se rischiare la loro vita per svelare la verit\u00e0.\nIspirazione.\nSebbene fittizio, il film s'ispira all'inchiesta relativa alla presunta politica \"shoot to kill\" (\"sparare per uccidere\") adottata dalla polizia nord irlandese (Royal Ulster Constabulary) negli anni in cui la pellicola \u00e8 ambientata. Il personaggio interpretato da Brian Cox (l'agente Peter Kerrigan) s'ispira alla figura di John Stalker, \"leader\" di tale inchiesta, che venne rimosso dall'incarico dopo avere scoperto omicidi ingiustificati da parte del Royal Ulster Constabulary. Nel film viene menzionata anche l'unit\u00e0 anti-terroristica clandestina \"E4A\" del Royal Ulster Constabulary, sospettata d'essere coinvolta negli omicidi."}
{"id": "1591564", "revid": "287204", "url": "https://it.wikipedia.org/wiki?curid=1591564", "title": "Emitiroidectomia", "text": ""}
{"id": "1591565", "revid": "63178", "url": "https://it.wikipedia.org/wiki?curid=1591565", "title": "Lobectomia tiroidea", "text": ""}
{"id": "1591567", "revid": "63178", "url": "https://it.wikipedia.org/wiki?curid=1591567", "title": "Istmolobectomia tiroidea", "text": ""}
{"id": "1591578", "revid": "599013", "url": "https://it.wikipedia.org/wiki?curid=1591578", "title": "Francileudo Santos", "text": "Carriera.\nClub.\nFrancileudo Santos comincia la propria carriera professionistica nello , che lo acquista dal Sampaio Corr\u00eaa il 23 gennaio 1996 dopo che l'osservatore Raimundinho lo aveva conosciuto e consigliato al club belga. L'esordio in prima squadra avviene per\u00f2 solo un anno dopo, il 16 febbraio 1997, scendendo in campo nella sconfitta per 4-0 della propria squadra contro il Germinal Ekeren. Nelle stagioni a cavallo tra il 1996 e il 1998, Santos colleziona sette sole presenze in campionato, non riuscendo cos\u00ec ad imporsi nella formazione belga.\nNell'estate del 1998 passa quindi ai tunisini dell'\u00c9toile du Sahel, allenati in quel periodo da Jean Fernandez, lo scopritore di Zin\u00e9dine Zidane. Con la nuova maglia diventa presto titolare mettendo a segno trentadue reti in cinquanta gare di campionato fra il 1998 ed il 2000, diventando anche capocannoniere alla sua prima stagione tunisina con diciotto gol in ventidue incontri.\nNell'estate del 2000 passa ai francesi del in Division 2, dove ritrova l'allenatore Fernandez che era passato alla societ\u00e0 transalpina una stagione prima di lui. Con la nuova maglia conquista subito la promozione in Division 1 e diventa capocannoniere del campionato di seconda divisione francese segnando ventuno reti in trentuno partite disputate, guadandosi cos\u00ec anche il titolo di miglior giocatore della stagione. Le due stagioni successive disputate in Division 1 sono difficili per il calciatore di origini brasiliane, che a causa di un infortunio e di una crisi di fiducia viene limitato nel rendimento e nel numero di gol segnati, tuttavia nel campionato 2003-2004 Santos ritorna a segnare con continuit\u00e0, andando a segno dieci volte nelle prime sedici partite di campionato e conquistando con i compagni la Coupe de la Ligue nella finale vinta ai calci di rigore contro il Nantes.\nDopo cinque stagioni con la maglia del Sochaux, durante le quali si guadagna il soprannome di \"Bip-Bip\" da parte dei suoi compagni di squadra per la sua agilit\u00e0 con il pallone fra i piedi, nell'estate del 2005 Santos passa al per una cifra pari a 3,25 milioni di euro firmando un contratto triennale. Dopo una prima stagione conclusa con cinque reti in venticinque partite, Santos patisce un infortunio con la Nazionale tunisina durante il periodo dei Mondiali in Germania che lo tiene lontano dai campi di gioco per alcuni mesi. Al ritorno disputa quattro partite di campionato per poi essere ceduto in prestito allo durante la sessione invernale di calciomercato, dove con quattro reti in dodici partite partecipa alla vittoria della sua squadra nel campionato svizzero. Nell'estate del 2007 torna poi dal prestito per giocare nuovamente con il Tolosa.\nAl termine della stagione, passa a parametro zero al Sochaux.\nNazionale.\nDopo le due stagioni giocate nell'\u00c9toile du Sahel, Francileudo Santos riceve nel 2000 un'offerta da parte della federazione calcistica della Tunisia per ottenere la cittadinanza e di conseguenza giocare per la relativa Nazionale. Santos decide in un primo momento di rifiutare l'offerta, salvo poi ripensarci e accettarla alla fine del 2003, poco prima dell'inizio della Coppa d'Africa 2004.\nL'esordio in Nazionale avviene in una amichevole disputata a Sfax contro il Benin il 17 gennaio 2004, quando mette a segno anche una rete nella vittoria per 2-1 della propria squadra. Poche settimane dopo prende parte anche alla Coppa d'Africa disputatasi nella stessa Tunisia e vinta dalla Nazionale di casa dopo la finale contro il Marocco, dove una delle due reti che portano i locali al successo per 2-1 \u00e8 messa a segno proprio da Santos.\nEntrato stabilmente nel giro della Nazionale, Santos successivamente partecipa anche alla FIFA Confederations Cup 2005 (la prima disputata dai nordafricani) ed ai Mondiali in Germania dell'anno successivo, senza per\u00f2 che la propria nazionale riuscisse a superare in entrambi i casi la fase a gironi dei tornei. Nelle edizioni del 2006 e del 2008 della Coppa d'Africa si ferma invece con la Tunisia ai quarti di finale.\nStatistiche.\nPresenze e reti nei club.\n\"Aggiornate al 7 febbraio 2008.\""}
{"id": "1591583", "revid": "101411", "url": "https://it.wikipedia.org/wiki?curid=1591583", "title": "Francileudo dos Santos", "text": ""}
{"id": "1591586", "revid": "729019", "url": "https://it.wikipedia.org/wiki?curid=1591586", "title": "Ringbahn", "text": "La Berliner Ringbahn (\"ferrovia anulare berlinese\") \u00e8 una linea ferroviaria circolare, lunga , costruita dal 1867 al 1877 per collegare le ferrovie radiali che facevano capo alla capitale tedesca.\nStoria.\nOriginariamente concepita per il traffico merci, acquist\u00f2 ben presto importanza per il traffico passeggeri urbano.\nDal 1930 il servizio passeggeri (elettrificato nel 1928-29) fu integrato nella rete \"S-Bahn\".\nDopo la seconda guerra mondiale, e la divisione della citt\u00e0, la \"Ringbahn\" perse la sua importanza per il traffico merci, sostituita dall\"'Au\u00dfenring\".\nNel 1961, con la costruzione del muro di Berlino, fu interrotta fra le stazioni di \"Gesundbrunnen\" (ovest) e \"Sch\u00f6nhauser Allee\" (est) e tra quelle di \"Sonnenallee\" (ovest) e \"Treptower Park\" (est). La tratta compresa nei settori occidentali fu chiusa nel 1984 e riattivata per gradi dal 1993 al 2002.\nTraffico.\nAttualmente la \"Ringbahn\" \u00e8 percorsa dalle linee circolari \"S-Bahn\" S41 e S42, e in parte dalle linee S45, S46, S47 e S8.\nI treni delle due linee S41 e S42 orbitano sulla \"Ringbahn\" attorno al centro di Berlino rispettivamente in senso orario e antiorario. Questi treni operano 21 ore su 24 nei giorni feriali, e 24 ore su 24 nei giorni festivi, fermano in 27 stazioni e impiegano esattamente 60 minuti per completare un giro.\nLa \"Ringbahn\" funge anche da delimitazione delle zone tariffarie per il trasporto pubblico berlinese dividendo la citt\u00e0 in due parti: si chiama infatti Zona A la parte di citt\u00e0 interna alla \"Ringbahn\" (la \"Innenstadt\", letteralmente 'citt\u00e0 interna') e Zona B la parte esterna alla \"Ringbahn\", che si estende fino ai confini del \"Land\" di Berlino. Dal 1\u00ba gennaio 2008 la \"Innenstadt\" \u00e8 anche la zona proibita per automobili ad alte emissioni.\nLa tratta nord della \"Ringbahn\", da Jungfernheide a Gesundbrunnen, \u00e8 percorsa dal 2006 anche dai treni della Deutsche Bahn diretti alla Hauptbahnhof; il traffico merci \u00e8 invece ridotto e limitato ad alcune brevi tratte."}
{"id": "1591591", "revid": "767487", "url": "https://it.wikipedia.org/wiki?curid=1591591", "title": "Into the Sun (film 2005)", "text": "Into the Sun \u00e8 un film del 2005 diretto da Christopher Morrison, sul filone yakuza, co-prodotto, co-sceneggiato e interpretato da Steven Seagal.\nIl film \u00e8 stato distribuito direttamente nel canale distributivo home video sia negli USA che in Italia.\nIl film fu originariamente concepito come rifacimento del film \"Yakuza\" di Sydney Pollack, ma la Warner Brothers non concesse i diritti per la storia.\nTrama.\nTakayama (Mac Yasuda), il governatore di Tokyo viene assassinato su commissione incerta della yakuza; per scoprire i moventi dell'omicidio ed i mandanti vengono incaricati gli agenti della CIA Travis Hunter (Steven Seagal) e Sean Mac (Matthew Davis).\nViene fuori in seguito che il Federal Bureau Investigation incaric\u00f2 la CIA del caso, poich\u00e9 vi era la remota possibilit\u00e0 di un coinvolgimento della yakuza nell'uccisione.\nSean si dimostra distratto e non adeguato ad un caso rilevante come questo, Travis invece sembra conoscere le procedure doganali di uso in Giappone ed i modi brutali della Yakuza.\nDopo alcune ricerche, Travis e Sean scoprono una rete clandestina di droga sviluppatasi in Giappone ed in sviluppo nel territorio cinese gestita da Kuroda (Takao Osawa), un promettente leader della Yakuza, e da Chen (Kenneth Low), unico contatto di Kuroda in Cina.\nIl caso dell'omicidio sta per concludersi, secondo Travis \u00e8 stato Kuroda stesso a uccidere il governatore; in aiuto di Travis la polizia di Tokyo chiama gli esperti Kojima (Masato Ibu) e Oyabun Ishikawa (Shoji Oki), si scoprir\u00e0 in seguito che quest'ultimo \u00e8 una spia della Yakuza.\nKojima e Travis vanno d'accordo, tra un discorso e l'altro viene fuori che la Yakuza ha \"timore\" della rivale Tong, la mafia cinese in forte espansione.\nAlla fine della storia si scopre che Kojima \u00e8 un infiltrato Yakuza cos\u00ec come il partner e il caso diventa personale per Travis; come ultimo aiuto la CIA assegna il caso a Jewel (Juliette Marquis), oltre ai due si aggiunger\u00e0 anche il tatuatore Kawamura (Daisuke Honda), cui Kuroda uccise moglie e figli.\nLa ricerca di Kuroda esporr\u00e0 i tre a morte sicura, ma per ognuno di loro questo \u00e8 un caso personale."}
{"id": "1591596", "revid": "101411", "url": "https://it.wikipedia.org/wiki?curid=1591596", "title": "Francileudo Silva dos Santos", "text": ""}
{"id": "1591600", "revid": "287204", "url": "https://it.wikipedia.org/wiki?curid=1591600", "title": "Evliya Celebi", "text": ""}
{"id": "1591602", "revid": "767487", "url": "https://it.wikipedia.org/wiki?curid=1591602", "title": "Incontro con Mia Martini", "text": "Incontro con Mia Martini \u00e8 un album musicale raccolta di Mia Martini, pubblicato nel 1978 dalla RCA Italiana.\nIl disco.\nLa raccolta comprende dieci brani incisi tra il 1971, anno del primo album di Mia Martini \"Oltre la collina\", ed il 1977."}
{"id": "1591603", "revid": "241217", "url": "https://it.wikipedia.org/wiki?curid=1591603", "title": "Gokyo", "text": ""}
{"id": "1591607", "revid": "767487", "url": "https://it.wikipedia.org/wiki?curid=1591607", "title": "The Styles", "text": "The Styles sono un gruppo rock italiano. Hanno pubblicato il loro primo album nel 2007, ma sono in attivit\u00e0 dal 2005. Hanno aperto i concerti di Iggy Pop, Graham Coxon, Vasco Rossi, Babyshambles, Dirty Pretty Things, Eagles of Death Metal, The Fratellis ed altri, oltre ad aver intrapreso numerosi tour in Italia e in Europa. Con J-Ax \u00e8 nato un buon sodalizio artistico soprattutto da parte del leader della band Guido Style, che diventa produttore, autore, chitarrista e cantante in tutti i dischi e i live di J-Ax fino al 2013.\nStoria.\nGli Styles si formano nel 2005, e hanno come base Erba (dove \u00e8 situato lo \"Style Studio\", in cui sono effettuate tutte le registrazioni della band). Si definiscono una band pop, malgrado le influenze classic rock e punk rock siano molto marcate. Seguono la firma con Sony BMG e l'attivit\u00e0 live promossa da Barleyarts. Il 5 ottobre del 2005 la band vince il Burnout Bandslam, concorso per band da tutta Europa organizzato da Gibson guitars, Hard Rock Caf\u00e9 e Electronic Arts. La serata finale tenutasi all'Hard Rock Caf\u00e9 di Barcellona vede i The Styles in gara con altre quattro band selezionate tra circa un migliaio in tutta Europa.\nIn conseguenza della vittoria, il brano vincente \"Glitter Hits\" \u00e8 remixato da Jack Joseph Puig (gi\u00e0 producer per Green Day, U2, Weezer, Hole...) e incluso nel videogioco Electronic Arts Burnout Dominator. Nonostante gli Styles sembrino pronti a pubblicare un album completo, decideranno di attendere ancora due anni, cercando in questo arco di tempo di farsi conoscere e apprezzare il pi\u00f9 possibile tramite singoli e collaborazioni.\nDi queste la pi\u00f9 importante \u00e8 senza dubbio quella con J-Ax per il singolo \"+ stile\", che permetter\u00e0 ai tre di raggiungere una notevole notoriet\u00e0 a livello commerciale.\nIl 5 ottobre del 2007 esce \"You Love the Styles\", loro primo album, prodotto dallo stesso Guido Style e registrato allo \"Style Studio\". Caratterizzato da suoni veloci e potenti, l'album gode di un buon successo di vendite, grazie anche alla sua disponibilit\u00e0 su iTunes, la cui versione contiene, tra l'altro, anche il singolo realizzato con J-Ax come traccia bonus.\nL'album \u00e8 interamente in inglese, scelta che, secondo il gruppo, era inevitabile:\nParallelamente all'attivit\u00e0 live e studio della band, dal 2007 al 2013, Guido Style ha lavorato in veste di producer/songwriter agli album Rap n' Roll, Deca Dance e Era meglio prima del rapper milanese J-Ax, curandone il mixaggio e suonando quasi tutti gli strumenti. Il 25 settembre 2009 pubblicano il loro secondo album \"Newrante\" anticipato poche settimane prima dall'omonimo singolo (4 settembre 2009).\nProgetti futuri.\nSecondo le dichiarazioni rilasciate nelle numerose interviste, i The Styles avrebbero circa 150 pezzi gi\u00e0 pronti per la registrazione. L'attivit\u00e0 live (intensa al punto da portarli a quota 100 date nel solo 2007) sar\u00e0 quindi predominante fino alla realizzazione di nuove registrazioni."}
{"id": "1591614", "revid": "339392", "url": "https://it.wikipedia.org/wiki?curid=1591614", "title": "S\u00fcdkreuz", "text": ""}
{"id": "1591621", "revid": "287204", "url": "https://it.wikipedia.org/wiki?curid=1591621", "title": "Almirante Latorre (CL-04)", "text": "L'Almirante Latorre \u00e8 stato un incrociatore che ha servito per oltre un decennio nella Marina cilena dopo aver servito per oltre due decenni con il nome G\u00f6ta Lejon in quella svedese.\nOrigini.\nAll'inizio del secondo conflitto mondiale la flotta della Svenska marinen era obsoleta. Nel 1940 il governo svedese ordin\u00f2 due incrociatori, il cui progetto dello scafo venne sviluppato in Italia dai Cantieri dell'Adriatico. I nomi delle due unit\u00e0, \"Tre Kronor\" e \"G\u00f6ta Lejon\", richiamavano lo stemma svedese: \"G\u00f6ta Lejon\" richiamava il leone vichingo (o gotico), mentre \"Tre Kronor\" ricorda l'antica unione di Norvegia, Danimarca e Svezia in un unico regno. Per motivi politici la loro costruzione inizi\u00f2 solamente per entrambi gli incrociatori il 27 settembre 1943.\nL'armamento principale prevedeva 9 cannoni Bofors da 152/53mm in 3 torri trinate, ma in seguito all'occupazione tedesca dei Paesi Bassi le 4 torri binate previste per gli incrociatori olandesi Classe De Zeven Provinci\u00ebn (che negli anni settanta sarebbero stati acquistati dal Per\u00f9) vennero confiscate e destinate al \"Tre Kronor\" e al \"G\u00f6ta Lejon\" che cos\u00ec ebbero 1 torre trinata a prua e 2 torri binate a poppa.\nQuesti cannoni erano molto validi, con un angolo di elevazione di 70\u00b0 e completamente automatizzati. L'armamento antiaereo era costituito da 10 impianti Bofors da 40\u00a0mm e 7 mitragliere da 25mm e a completare l'armamento c'erano 6 tubi lanciasiluri in 2 impianti tripli e 1 scaricabombe di profondit\u00e0.\nNel corso della loro vita operativa le due unit\u00e0 ebbero alcuni ammodernamenti con l'installazione di radar inglesi poi sostituiti con radar olandesi e modifiche all'armamento antiaereo. Il \"G\u00f6ta Lejon\", che ricopr\u00ec anche il ruolo di ammiraglia della flotta, venne ammodernato prima tra il 1948 ed il 1951 e successivamente nel 1958, mentre il \"Tre Kronor\" venne ammodernato tra il 1951 e il 1953.\nHMS G\u00f6ta Lejon.\nLa costruzione del \"G\u00f6ta Lejon\" avvenne nel cantiere Eriksbergs di G\u00f6teborg e l'unit\u00e0, varata il 17 novembre 1945, entr\u00f2 in servizio il 15 dicembre 1947, cessando dal servizio attivo il 1\u00ba luglio 1970.\nHMS Tre Kronor.\nIl \"Tre Kronor\" costruito nel cantiere G\u00f6taverken di G\u00f6teborg venne varato il 16 dicembre 1944 entrando in servizio il 25 ottobre 1947 e andando in disarmo il 1\u00ba gennaio 1964 per poi essere demolito nel 1969. Il motto dell'unit\u00e0 era \"F\u00f6r Sveriges frihet\" cio\u00e8 \"Per la libert\u00e0 della Svezia\".\nAlmirante Latorre (CL-04).\nDopo essere stato dismesso dalla marina svedese il \"G\u00f6ta Lejon\" venne acquistato dal Cile dal governo di Salvador Allende e ribattezzato \"Almirante Latorre\", come gi\u00e0 una precedente corazzata dell'Armada de Chile, ed entr\u00f2 in servizio il 17 settembre 1971.\nA causa delle condizioni di obsolescenza venne scarsamente impiegato nell'attivit\u00e0 di squadra e il 2 gennaio 1984 venne ritirato dal servizio attivo per essere radiato il 28 luglio 1986. Il 5 agosto successivo venne autorizzata la vendita e il 15 settembre 1986 venne venduto alla Shion Yek Steel Corporation di Taiwan. Il successivo 23 ottobre part\u00ec rimorchiato dal porto cileno di Talcahuano per raggiungere Taiwan, dove nel 1987 venne demolito."}
{"id": "1591630", "revid": "149727", "url": "https://it.wikipedia.org/wiki?curid=1591630", "title": "Berliner Ringbahn", "text": ""}
{"id": "1591638", "revid": "287204", "url": "https://it.wikipedia.org/wiki?curid=1591638", "title": "Raccogliendo emozioni", "text": "Raccogliendo emozioni, pubblicato nel 2008, \u00e8 un album della cantante italiana Manuela Villa.\nIl disco.\nRaccogliendo emozioni esce il 21 gennaio 2008 allegato alla rivista settimanale Tv sorrisi e canzoni ed \u00e8 la prima raccolta della cantante romana Manuela Villa.\nNell'album ci sono ben quattro cover, ovvero: Non pensare a me, Un amore cos\u00ec grande, Binario (cantata con Nilla Pizzi) e Granada (riarrangiatata e cantata in spagnolo).\nIl brano Ascoltami invece, era gi\u00e0 uscito nel 2007 come singolo allegato alla prima autobiografia di Manuela Villa: L'obbligo del silenzio."}
{"id": "1591639", "revid": "599013", "url": "https://it.wikipedia.org/wiki?curid=1591639", "title": "Bruno Cicogna", "text": "Caratteristiche tecniche.\nEra una pura ala sinistra, pratico nel servire gli attaccanti con sapienti escamotage.\nCarriera.\nCrebbe calcisticamente nel vivaio del ed esord\u00ec con la prima squadra nel campionato 1955-1956.\nVenne acquistato dal nel mercato estivo della stagione 1958-1959 e debutt\u00f2 in Serie A sin dalla prima giornata, il 21 settembre 1958 in Bari-Bologna (0-0).\nMise a segno uno dei tre goal con cui il Bari espugn\u00f2 il campo del per 3-1, nel campionato 1960-1961 (29\u00aa giornata, 30 aprile 1961).\nRimase per gran parte della propria carriera proprio a Bari dove si guadagn\u00f2 lentamente la stima e la fiducia dei tifosi e divenne capitano. Realizz\u00f2 il record provvisorio delle presenze; attualmente con le sue 260 gare disputate in dieci stagioni \u00e8 il quinto calciatore nella classifica delle presenze della squadra pugliese.\nNel 1968 si trasferisce infine al , con cui disputa tre campionati in Serie C prima del ritiro avvenuto nel 1971.\nIn carriera ha totalizzato complessivamente 81 presenze e 5 reti in Serie A e 154 presenze e 27 reti in Serie B.\nDopo il ritiro.\nDopo aver concluso la carriera, torn\u00f2 nella natia Venezia, dove fu dipendente comunale.\nNel 1988, in occasione della festa per gli ottant'anni del Bari Calcio fu premiato dalla societ\u00e0 biancorossa per la sua fedelt\u00e0 alla maglia.\n\u00c8 deceduto nel 2014 all'et\u00e0 di 77 anni."}
{"id": "1591654", "revid": "838137", "url": "https://it.wikipedia.org/wiki?curid=1591654", "title": "Cisco Discovery Protocol", "text": "Cisco Discovery Protocol (CDP) \u00e8 un protocollo proprietario di livello 2 sviluppato da Cisco ed \u00e8 supportato da quasi tutti i dispositivi Cisco. Il suo scopo \u00e8 quella di condividere informazioni con i dispositivi adiacenti, come il sistema operativo e l'indirizzo IP, inoltre pu\u00f2 essere utilizzato per l'On-Demand Routing (ODR), metodo utilizzato per includere negli annunci CDP informazioni sul routing in modo da poter evitare di dover utilizzare protocolli di routing dinamici in reti semplici.\nI dispositivi Cisco trasmettono annunci CDP all'indirizzo di destinazione multicast 01-00-0c-cc-cc-cc, indirizzo utilizzato anche da altri protocolli proprietari Cisco come il VTP. Gli annunci CDP, se supportati e configurati all'interno dell'IOS, sono trasmessi ogni 60 secondi sulle interfacce che supportano il Subnetwork Access Protocol (SNAP) incluso l'Ethernet, Frame Relay e l'ATM. I dispositivi Cisco che supportano il CDP salvano le informazioni ricevute dagli altri apparecchi in una tabella che pu\u00f2 essere visualizzata tramite il comando \"show cdp neighbors\". La tabella delle informazioni CDP viene risalvata ogni volta che il dispositivo riceve un annuncio e contestualmente viene reimpostato il valore di holdtime. Il valore di holdtime specifica quanto tempo il record verr\u00e0 tenuto all'interno della tabella prima di essere eliminato, di default 180 secondi."}
{"id": "1591659", "revid": "122249286", "url": "https://it.wikipedia.org/wiki?curid=1591659", "title": "F\u00e9lix Mourinho", "text": "Era padre di Jos\u00e9 Mourinho, anch'egli allenatore ed ex calciatore.\nCarriera.\nGiocatore.\nCollezion\u00f2 oltre 250 presenze con il Vit\u00f3ria e il Belenenses, disputando anche un'amichevole con la selezione lusitana.\nAllenatore.\nNel 1971, non ancora conclusa l'attivit\u00e0 agonistica, ricopr\u00ec il ruolo di secondo per l'allenatore Homero Serpa. Durante la stagione 1981-82 guid\u00f2 il Rio Ave, con il figlio Jos\u00e9 come assistente, terminando il campionato al quinto posto. L'anno dopo sedette sulla panchina del Belenenses, appena retrocesso, ma fu esonerato per la fallita promozione. Stesso esito ebbe l'esperienza al Vit\u00f3ria nel 1994-95, a causa della caduta in Liga de Honra.\nLa stagione seguente venne richiamato sulla panchina del club, immediatamente risalito, ottenendo un dodicesimo posto.\nLa morte.\nMor\u00ec a 79 anni, dopo una lunga malattia. In suo onore, il figlio Jos\u00e9 (all'epoca allenatore del Manchester United) pubblic\u00f2 su Instagram una foto in bianco e nero che li ritraeva assieme."}
{"id": "1591661", "revid": "1318658", "url": "https://it.wikipedia.org/wiki?curid=1591661", "title": "Piazza Naqsh-e jah\u00e0n", "text": "La piazza Naqsh-e jah\u0101n (in persiano: Meid\u0101n Naqsh-e jah\u0101n, \u0645\u06cc\u062f\u0627\u0646 \u0646\u0642\u0634\u200c \u062c\u0647\u0627\ufee5, ossia \"L'immagine del mondo\") - chiamata anche Meid\u0101n-e Sh\u0101h o, pi\u00f9 di recente, Meid\u0101n-e Em\u0101m (Piazza dello Sci\u00e0 e Piazza dell'Imam) - \u00e8 un luogo di notevole importanza storica e culturale che si trova nella citt\u00e0 di Efah\u0101n, in Iran. Venne costruita tra il 1598 e il 1629. Nel 1979 \u00e8 stata inserita nell'elenco dei patrimoni dell'umanit\u00e0 dell'UNESCO. Le vaste dimensioni della piazza la rendono tra le pi\u00f9 grandi al mondo. Misura 160 metri di larghezza per 560 metri di lunghezza, con una superficie di 89.600 metri quadrati.\nIntorno alla piazza sorgono numerosi edifici risalenti all'epoca safavide:\nLa piazza \u00e8 inoltre raffigurata sul retro della banconota iraniana da 20.000 rial.\nStoria.\nNel 1598, quando lo Shah Abbas decise di spostare la capitale del suo impero dalla citt\u00e0 nord-occidentale di Qazvin alla citt\u00e0 centrale di Esfahan, inizi\u00f2 quello che sarebbe diventato uno dei pi\u00f9 grandi programmi della storia persiana: il rifacimento completo della citt\u00e0. Scegliendo la citt\u00e0 centrale di Esfahan, fertilizzata dal fiume Z\u0101yande (\"Il fiume che d\u00e0 la vita\"), sdraiato come un'oasi di intensa coltivazione nel bel mezzo di una vasta area di paesaggio arido, allontan\u00f2 la capitale da eventuali attacchi futuri degli ottomani, i grandi rivali dei safavidi, e degli uzbeki, e allo stesso tempo guadagn\u00f2 un maggiore controllo sul Golfo Persico, che era da poco diventato un'importante via commerciale degli olandesi e della Compagnia britannica delle Indie orientali.\nL'architetto capo di questo compito colossale di pianificazione urbana fu Shaykh Bahai (\"Baha 'ad-Din al-`Amili\"), che concentr\u00f2 il programma su due caratteristiche principali del piano di Shah Abbas: il viale \"Chahar Bagh\", affiancato da tutte le istituzioni di spicco della citt\u00e0, come le residenze di tutti i dignitari stranieri, e la piazza Naqsh-e Jahan ( \"Esemplare del mondo\"). Prima della salita dello Shah al potere, la Persia aveva una struttura di potere decentralizzata, in cui le diverse istituzioni davano battaglia per il potere, che era costituito sia dai militari (i Kizilbash) che dai governatori delle varie province che componevano l'impero. Shah Abbas volle minare questa struttura politica, e la rinascita di Esfahan, come grande capitale della Persia, fu un passo importante per la centralizzazione del potere. L'ingegnosit\u00e0 della piazza, o \"Maidan\", era che, con la costruzione di essa, Shah Abbas avrebbe riunito i tre componenti principali del potere della Persia nella sua piazza; il potere del clero, rappresentato dal Masjed-e Shah, il potere dei mercanti, rappresentati dal Bazar Imperiale, e, naturalmente, il potere dello Sci\u00e0 se stesso, residente nel palazzo Ali Qapu.\nMaidan, la piazza Reale.\n\"Maidan\" era il luogo dove lo Sci\u00e0 e il popolo si incontravano. Costruita con una fila di edifici a due piani di negozi, affiancata da un'architettura imponente, e giungendo fino al lato nord, dove era situato il Bazar imperiale, la piazza era un'arena di intrattenimenti e di commerci, scambiati tra persone provenienti da tutti gli angoli del mondo. Esfahan era una tappa fondamentale lungo la Via della Seta, dove le merci provenienti da tutti i paesi civili del mondo, dal Portogallo in Occidente, al Regno Medio in Oriente, trovavano il loro corso nelle mani di mercanti di talento che sapevano trarne i migliori profitti.\nLa piazza reale fu ammirata anche dagli europei che visitarono Esfahan durante il regno di Shah Abbas'. Pietro Della Valle ammise che la Maidan di Esfahan, per bellezza, aveva persino eclissato Piazza Navona a Roma, sua citt\u00e0 natale.\nDurante il giorno, gran parte della piazza era occupata dalle tende e dai banchi di commercianti, che pagavano un affitto settimanale al governo. C'erano anche animatori e attori. Per placare la fame, erano disponibili alimenti o fette di melone cotto, mentre tazze di acqua erano distribuite gratuitamente dai portatori d'acqua pagati dai negozianti. All'ingresso del Bazar imperiale, c'erano dei locali, dove le persone potevano rilassarsi davanti a una tazza di caff\u00e8. Questi negozi si possono trovare ancora oggi, anche se la bevanda di moda del secolo passato \u00e8 stata il t\u00e8, piuttosto che il caff\u00e8. Al crepuscolo, i bottegai smontavano i loro banchi, e il rumore dei commercianti e degli acquirenti veniva sostituito da Dervisci, mimi, giocolieri, burattinai, acrobati e prostitute.\nOgni tanto la piazza veniva spazzata in occasione di cerimonie pubbliche e feste. Una di queste occasioni era l'evento annuale del Nowruz, il capodanno persiano. Inoltre, anche lo sport nazionale persiano del polo poteva essere giocato nella Maidan, fornendo allo Shah, residente nel palazzo Ali Qapu, e agli acquirenti dei bazar qualche intrattenimento. Il marmo, eretto da Shah Abbas \u00e8 ancora in piedi alle due estremit\u00e0 della piazza.\nSotto Abbas, Esfahan divenne una citt\u00e0 molto cosmopolita, con una popolazione residente di turchi, georgiani, armeni, indiani, cinesi e un numero crescente di europei. Shah Abbas port\u00f2 circa 300 artigiani cinesi nei laboratori reali per insegnare l'arte della porcellana. Gli indiani erano presenti in numero elevato, ospitati nei numerosi caravanserragli a loro dedicati, ed erano principalmente mercanti e cambiavalute. Gli europei erano mercanti, missionari cattolici, artisti e artigiani. Anche i soldati, di solito con esperienza in artiglieria, desideravano effettuare il viaggio dall'Europa in Persia. L'ambasciatore portoghese, De Gouvea, una volta dichiar\u00f2 che:\nMolti storici si sono interrogati rispetto al peculiare orientamento della Maidan. A differenza di molti edifici importanti, questa piazza non tradisce gli allineamenti con La Mecca, in modo che quando si entra all'ingresso del portale della Moschea dello Sci\u00e0, si fa, quasi senza rendersene conto, la svolta a destra che consente di guardare verso La Mecca. Donald Wilber d\u00e0 una spiegazione pi\u00f9 plausibile a questo; la visione di Shaykh Bahai \u00e8 stata quella di rendere la moschea visibile da qualsiasi punto del Maydan. L'asse del Maydan coincideva con l'asse della Mecca, la cupola della moschea sarebbe stata nascosta alla vista dal torreggiante ingresso-portale che conduce ad essa. Con la creazione di uno sfalsamento tra i due elementi architettonici, le due parti dell'edificio, l'ingresso-portale e la cupola, sono in vista perfetta per essere ammirati da tutti all'interno della piazza.\nIl principali monumenti.\nLa Moschea dello Sceicco Lotf Allah.\nLa moschea venne eretta fra il 1602 ed il 1619, durante il regno dello sci\u00e0 'Abbas I il Grande, dall'architetto Muhammad Reza Esfahani. L'edificio \u00e8 sormontato da una grande cupola il cui diametro interno \u00e8 di 12 metri, appoggiata su mura spesse 170 centimetri. Essa rappresenta l'aspetto pi\u00f9 caratteristico della moschea: il suo particolare interno (che richiama la coda del pavone) \u00e8 costituito da piastrelle di diverse forme e dimensioni, alcune levigate altre ruvide, che vanno a formare un notevole effetto ottico con la luce penetrante dalle finestre del sottostante tamburo.\nLa moschea venne cos\u00ec nominata in onore dello \"Sceicco Lotfallah Maisi al-Amili\", un dotto del XVI-XVII secolo che venne in visita nella citt\u00e0 di Esfahan su invito dello sci\u00e0 regnante, il safavide \u02bfAbb\u0101s I, e che si stabil\u00ec in questi luoghi.\nPalazzo Ali Qapu.\nIl palazzo Ali Qapu segna l'ingresso al vasto quartiere residenziale dei sovrani safavidi, che si sviluppa oltre la piazza. La parola \"Qapu\" deriva infatti dalla lingua turca e significa \"soglia reale\". Esso venne eretto agli inizi del XVII secolo su ordine dello sci\u00e0 'Abbas I il Grande, che lo utilizz\u00f2 per gli incontri con i visitatori stranieri e con gli ambasciatori. L'edificio, a pianta rettangolare, si sviluppa su sei piani (per circa 48 metri di altezza) ed ha un vasto terrazzo nella sua parte frontale, con soffitto intarsiato sostenuto da colonne.\nAll'interno del palazzo vi sono ricchi affreschi di Reza Abbasi (il pittore di corte di \u02bfAbb\u0101s I) e della sua scuola, con numerosissimi motivi a soggetto naturalistico. Le porte e le finestre del palazzo erano in origine estremamente decorate, ma vennero quasi tutte saccheggiate o distrutte durante i periodi di anarchia sociale che si sono succeduti nei secoli, con l'eccezione di un'unica finestra al terzo piano. L'edificio venne restaurato durante il regno dello Sci\u00e0 Sultan Husain, ma cadde nuovamente in stato di abbandono durante il breve regno degli invasori afghani.\nDurante il regno di Nasser al-Din Shah, della dinastia Qajar (XIX secolo), le piastrelle e cornici che sormontavano il portale (risalenti all'epoca safavide) vennero sostituite da piastrelle con iscrizioni.\nLo Sci\u00e0 'Abbas II era entusiasta della perfezione dell\"\u02bfAli Qapu\" e volle lasciare il segno con la costruzione della grande sala, che si trova al terzo piano. Le 18 colonne della sala sono ricoperte di specchi ed il soffitto \u00e8 decorato con grandi affreschi.\nAl sesto piano del palazzo si tenevano i ricevimenti reali e i banchetti. Qui si trovano le stanze pi\u00f9 grandi di tutto il palazzo, con quella dedicata ai banchetti che abbondava in stucchi rappresentanti vasi e coppe di tutte le forme. Qui si trovava anche la cosiddetta \"sala della musica\", dove gruppi musicali e solisti erano soliti suonare e cantare. Dalla galleria superiore poi i Safavidi assistevano alle partite di polo ed alle corse di cavalli che si tenevano nella sottostante piazza Naqsh-e jah\u0101n.\nMoschea dello Sci\u00e0.\nLa Moschea dello Sci\u00e0, rinominata in \"Moschea dell'Imam\" dopo la rivoluzione iraniana del 1979, venne costruita nel 1611. Il portale dell'edificio \u00e8 alto 27 metri ed \u00e8 affiancato da due minareti alti 42 metri. Tutte le mura dell'edificio sono decorate con tessere di mosaico di sette colori con un notevole effetto ottico.\nLa porta di accesso, in legno ricoperto da strati di oro e argento, \u00e8 decorata con alcuni poemi scritti in caratteri calligrafici nasta'liq. La moschea \u00e8 dotata di 4 \"iw\u0101n\" o mi\u1e25r\u0101b, dei quali il pi\u00f9 grande \u00e8 quello che indica la direzione de La Mecca. Dietro di esso si apre uno spazio ricoperto dalla pi\u00f9 grande cupola della citt\u00e0, alta 52 metri.\nIl bazar imperiale.\nIl Bazar di Esfahan \u00e8 un mercato storico e uno dei pi\u00f9 antichi e pi\u00f9 grandi bazar del Medio Oriente. Anche se l'attuale struttura risale al periodo safavide, parti di esso risalgono a pi\u00f9 di un migliaio di anni addietro, risalenti alla dinastia selgiuchide. Si tratta di una strada coperta, lunga due chilometri, che collega la citt\u00e0 vecchia alla nuova."}
{"id": "1591664", "revid": "35804", "url": "https://it.wikipedia.org/wiki?curid=1591664", "title": "Museo del tessuto", "text": "Il Museo del Tessuto si trova a Prato in via Puccetti 3 ed \u00e8 uno dei pi\u00f9 importanti a livello nazionale ed europeo sulla storia e lo sviluppo della tessitura dall'antichit\u00e0 ai giorni nostri.\nStoria.\nIl primo nucleo del museo venne costituito nel 1975 grazie alla donazione di un corpus di tessuti del XIV - XIX secolo da parte del collezionista privato Loriano Bertini all'Istituto Tecnico Industriale \"Tullio Buzzi\", scuola per la formazione di periti chimici, tessili e meccanici.\nLa scuola ha ospitato le collezioni fino al 1997 quando venne inaugurata la nuova sede di piazza del Comune dove il museo ha svolto la sua attivit\u00e0 fino ad aprile 2003. Dal 1975 le collezioni tessili, grazie alle acquisizioni dell'associazione ex allievi dell'istituto tessile sono cresciute fino a raggiungere il patrimonio attuale che oggi \u00e8 di assoluto rilievo a livello internazionale.\nL'arte della lavorazione tessile \u00e8 documentata dall'era paleocristiana fino ai nostri giorni nelle varie tecniche di esecuzione, per un totale di circa seimila reperti. Completano il patrimonio del museo un fondo librario, una collezione di figurini di moda dell'800, macchinari, campionari di chimica tintoria e strumenti di preparazione alla tessitura di varia epoca.\nAttualmente il Museo del Tessuto \u00e8 gestito da una fondazione costituita da comune di Prato, provincia di Prato, Unione Industriale, Cariprato, Camera di Commercio Industria Agricoltura e Artigianato.\nIn un'altra parte del complesso \u00e8 previsto che venga ospitata la biblioteca comunale e i servizi connessi.\nDal 2003 il Museo ha sede presso l'ex Cimatoria Campolmi, una delle fabbriche pi\u00f9 antiche del comune di Prato.\nIl percorso museale.\nArea di familiarizzazione.\nL'area di familiarizzazione \u00e8 stata creata per introdurre il visitatore alla fruizione consapevole delle collezioni del museo. Grazie a una lettura graduale del manufatto tessile, con un approccio diretto e facilmente comprensibile, il visitatore pu\u00f2 capire, apprezzare e approfondire la propria conoscenza del settore. La possibilit\u00e0 di toccare alcuni dei materiali in mostra garantisce inoltre una partecipazione attiva. Il percorso tracciato lungo il corridoio iniziale presenta la filiera tesciao\nsile, cio\u00e8 il ciclo produttivo del tessuto nelle sue fasi essenziali.\nSala storica e le collezioni antiche.\nUna vasta sala con volte a crociera su pilastri neogotici (1869) accoglie la sezione storica, con allestimento flessibile, in grandi vetrine. \nFrammenti provenienti dalle aree geografiche dell'antico Per\u00f9 (tessuti precolombiani) e dalle sepolture dell'Egitto cristianizzato (tessuti copti) costituiscono il nucleo archeologico.\nMolto ricca \u00e8 la sezione che testimonia la produzione tessile dei secoli XIV - XVIII con frammenti provenienti dall'Italia, dall'Europa, dal Medio e dall'Estremo Oriente.\nL'Ottocento e il Novecento sono rappresentati da tessuti per abbigliamento e arredamento, alcuni dei quali d'autore (Henry Moore, Gi\u00f2 Ponti, Raoul Dufy), abiti, ricami, merletti e passamanerie, nonch\u00e9 da importanti campionari delle prime fabbriche di Prato.\nDi notevole interesse storico-antropologico sono i tessuti etnici del XIX e XX secolo provenienti da India, Cina, Giappone, Indonesia, America Centrale e Meridionale. I tessuti sono esposti all'interno di particolari e innovative teche mobili che permettono di modificare l'allestimento della sala secondo i diversi contenuti delle esposizioni.\nOgni teca presenta un periodo storico e i tessuti sono soggetti a periodiche rotazioni. \nL'allestimento rispecchia i criteri conservativi ma al tempo stesso valorizza i tessuti sottolineandone gli aspetti artistici e tecnici.\nL'esposizione \u00e8 arricchita dalle proiezioni di immagini artistiche e storiche per ricreare le suggestioni e l'atmosfera in cui i tessuti furono, nel corso dei secoli, progettati, realizzati e utilizzati.\nLe collezioni sono cos\u00ec classificate:\nPrato citt\u00e0 tessile.\nIl percorso prende in considerazione alcuni momenti significativi della straordinaria storia che lega il territorio alla produzione tessile e a quella laniera in particolare, dal medioevo fino agli anni novanta del XX secolo.\nLa terra di Galceti, il fiume Bisenzio e la canalizzazione dell'acqua attraverso il sistema delle gore sono alcune caratteristiche del territorio pratese che hanno facilitato l'inizio dell'attivit\u00e0 tessile.\nLa prima sezione documenta la produzione del panno in epoca medievale attraverso materiale iconografico e documentario. La sezione dedicata al periodo preindustriale illustra un varco cronologico che dal Quattrocento arriva fino alla met\u00e0 del XIX secolo. Nel Rinascimento e nel Seicento la produzione tessile pratese subisce forti limitazioni nella qualit\u00e0 e nell'esportazione a causa delle leggi imposte dai Granduchi di Toscana.\nUna prima fase di risveglio produttivo si avverte solo alla fine del Settecento grazie ad alcuni imprenditori e alla produzione dei cosiddetti \"berretti alla levantina\" (i fez). La prima met\u00e0 del secolo successivo \u00e8 caratterizzata dall'introduzione sul territorio del telaio Jacquard ad opera di Giovan Battista Mazzoni.\nL'evoluzione della produzione tessile pratese tra il 1850 e il 1950 \u00e8 presentata con materiali che illustrano sia la tipologia di prodotto tessile prevalente sul territorio, il cardato in lana rigenerata o meccanica, sia i mutamenti organizzativi, sociali e produttivi.\nDalla seconda guerra mondiale in poi il percorso si concentra nell'illustrare il frenetico ritmo che dalla ricostruzione agli anni '90 ha permesso la strutturazione e la crescita del distretto tessile industriale con le caratteristiche che vediamo oggi.\nSono presentate in forma semplice e sintetica la fase di passaggio dalla produzione tradizionale al prodotto moda vero e proprio attraverso le innovazioni nel campo della ricerca dei materiali, della struttura dei processi di nobilitazione. Sono gli anni in cui vengono introdotte le prime fibre sintetiche, si realizzano tessuti elasticizzati e finte pellicce, anni in cui il distretto pratese si pone lentamente come uno tra i principali centri della moda mondiale per i tessuti e per i filati.\nSezione contemporanea.\nIl distretto tessile pratese conta circa 9.000 aziende artigiane e industriali di medie, piccole e piccolissime dimensioni, attive in tutti i settori del comparto tessile per un'estensione di circa 700\u00a0km\u00b2.\nLa sezione contemporanea raccoglie quei tessuti che per caratteristiche tecniche, tecnologiche o decorative rappresentano un'assoluta novit\u00e0 nel panorama internazionale e li presenta in anteprima rispetto alla loro diffusione commerciale.\nL'innovazione, la ricerca tecnologica e la sperimentazione nei processi produttivi sono il risultato di un lungo percorso storico e culturale testimoniato dai tessuti di questa sezione.\nNel suggestivo allestimento della sala \u00e8 anche esposto l'imponente manto tessuto dalle imprese pratesi e indossato da Sua Santit\u00e0 Giovanni Paolo II per l'apertura della Porta Santa in occasione del grande Giubileo del 2000, in colori smaglianti (grazie all'uso del lurex) fatto proprio da una ditta pratese.\nUn'attenzione particolare \u00e8 dedicata al processo di finissaggio, la fase conclusiva del ciclo di lavorazione: all'osservazione \u00e8 unita la possibilit\u00e0 di toccare i tessuti esposti e il visitatore potr\u00e0 cos\u00ec comprendere come al tessuto siano conferite particolari propriet\u00e0 tecniche ed estetiche."}
{"id": "1591665", "revid": "1543377", "url": "https://it.wikipedia.org/wiki?curid=1591665", "title": "Serie B 1977-1978 (pallacanestro maschile)", "text": "Il campionato di Serie B di pallacanestro maschile 1977-1978 \u00e8 stato il quarto dall'ultima riforma dei campionati.\nLe trentasei squadre sono divise in 6 gironi da sei: le prime quattro disputano la Poule promozione suddivisi in 3 gironi da 8 squadre, le ultime due la Poule B per la salvezza, insieme a squadre della Serie C.\nVengono promosse le prime due squadre di ogni girone.\nCollegamenti esterni.\nhttps://web.archive.org/web/20071006195748/http://www.ilbasketlivornese.it/1977-78.htm"}
{"id": "1591666", "revid": "732240", "url": "https://it.wikipedia.org/wiki?curid=1591666", "title": "Basket Brindisi", "text": ""}
{"id": "1591667", "revid": "1444345", "url": "https://it.wikipedia.org/wiki?curid=1591667", "title": "The Other Side", "text": "The Other Side (\"l'altro lato\", in lingua inglese) pu\u00f2 riferirsi a:"}
{"id": "1591668", "revid": "1568601", "url": "https://it.wikipedia.org/wiki?curid=1591668", "title": "Dorsale Mohns", "text": "La Dorsale Mohns \u00e8 una sezione della dorsale medio atlantica situata tra la zona settentrionale dell'Oceano Atlantico e quella meridionale del Mare Glaciale Artico, a nord-est di Jan Mayen, a sud-ovest delle Svalbard, a est della Groenlandia e a ovest della Norvegia.\nLa sua estremit\u00e0 meridionale, formata dalla zona di frattura di Jan Mayen, si trova vicino alla costa settentrionale dell'isola di Jan Mayen."}
{"id": "1591670", "revid": "174925", "url": "https://it.wikipedia.org/wiki?curid=1591670", "title": "Formule di duplicazione", "text": "Le formule di duplicazione nella trigonometria servono per calcolare il seno, il coseno e la tangente di formula_1 avendo il valore di seno, coseno o tangente di formula_2. Sono ottenibili direttamente a partire dalle pi\u00f9 generali formule di addizione delle funzioni trigonometriche nel caso particolare formula_3.\nSeno.\nformula_4\nCoseno.\nformula_5\nEssendo formula_6, tale formula pu\u00f2 anche essere riscritta come:\nTangente.\nformula_9\ne la soprastante formula \u00e8 valida per formula_10, ovvero per:\nIn corrispondenza di tali valori la formula tende all'infinito, ed in particolare:"}
{"id": "1591672", "revid": "110157", "url": "https://it.wikipedia.org/wiki?curid=1591672", "title": "Maman a tort", "text": "Maman a tort (My Mum Is Wrong nella versione inglese) \u00e8 il titolo del primo singolo della cantautrice francese Myl\u00e8ne Farmer. \u00c8 anche il primo singolo estratto dall'album di esordio della cantante, \"Cendres de lune\", pubblicato il 1\u00ba aprile 1986. La canzone \u00e8 stata venduta pi\u00f9 di 100.000 copie in Francia."}
{"id": "1591675", "revid": "94902", "url": "https://it.wikipedia.org/wiki?curid=1591675", "title": "Inno della Georgia", "text": ""}
{"id": "1591676", "revid": "94902", "url": "https://it.wikipedia.org/wiki?curid=1591676", "title": "Inno nazionale della Georgia", "text": ""}
{"id": "1591678", "revid": "94902", "url": "https://it.wikipedia.org/wiki?curid=1591678", "title": "Inno nazionale georgiano", "text": ""}
{"id": "1591679", "revid": "94902", "url": "https://it.wikipedia.org/wiki?curid=1591679", "title": "Inno georgiano", "text": ""}
{"id": "1591693", "revid": "93556", "url": "https://it.wikipedia.org/wiki?curid=1591693", "title": "Salvatore Tommasi", "text": "Biografia.\nNato in Abruzzo, da genitori originari di Accumoli, studi\u00f2 prima nel seminario di Ascoli Piceno e prosegu\u00ec la sua formazione all'Universit\u00e0 di Napoli dove si laure\u00f2 in Medicina nel 1845. Nel 1842 fond\u00f2 una rivista di divulgazione e ricerca medica dal titolo \"Il Sarcone\", in onore del celebre medico partenopeo Michele Sarcone (1731-1797). Nel 1846 ottenne la cattedra di Clinica Medica a Napoli che perse nel 1848 per le sue attivit\u00e0 antiborboniche che lo costrinsero a lasciare il Regno delle Due Sicilie, dopo essere stato imprigionato ed esiliato per aver partecipato come deputato liberale per la provincia dell'Aquila nel Parlamento napoletano frutto delle concessioni date dal sovrano borbonico Ferdinando II.\nTrasferitosi esule dapprima in Francia e poi in Inghilterra, si stabil\u00ec definitivamente a Torino, dove vers\u00f2 in condizioni di estrema povert\u00e0 che non gli impedirono di contribuire alla vita culturale e scientifica della citt\u00e0, diventando uno dei fondatori della \"Societ\u00e0 delle scienze biologiche\" (1853-1857). Nel 1859, dopo l'annessione della Lombardia, venne ripagato del suo attivismo politico e scientifico con l'assegnazione alla cattedra di Clinica Medica all'Universit\u00e0 di Pavia; tra i suoi allievi vi fu Camillo Bozzolo.\nNel 1860 il suo impegno politico a favore dell'unificazione d'Italia si espresse nella missione di mediazione per conto del governo Cavour tra Giuseppe Garibaldi e Vittorio Emanuele II e nella promozione dell'annessione degli Abruzzi nel Regno d'Italia. Il 13 marzo 1864, per i suoi alti meriti patriottici e scientifici venne nominato senatore nel Parlamento italiano. Nel 1865 pot\u00e9 fare ritorno all'Universit\u00e0 di Napoli dove ottenne la cattedra di Patologia Speciale Medica che mantenne fino alla sua morte nel 1888.\nLa sua attivit\u00e0 \u00e8 testimoniata in gran parte dalla sua opera principale, le \"Istituzioni di Fisiologia\" che vide ben due revisioni, nel 1852 e nel 1860. L'opera \u00e8 un vero e proprio manuale di fisiologia nel quale Tommasi invitava i suoi lettori medici a non praticare la medicina come un'arte ma come una disciplina scientifica che doveva avvalersi di tutte le scoperte in ambito empirico e tecnico dell'epoca e soprattutto di una valida e severa sperimentazione.\nDopo il suo ritorno a Napoli, divenne uno dei maggiori esponenti e promotori della teoria evoluzionistica di Charles Darwin e nel 1866 pronunci\u00f2 una prolusione accademica dal titolo \"Il naturalismo moderno\" che viene considerata uno dei manifesti programmatici del positivismo italiano.\nFu anche promotore e curatore di una rivista di Patologia dal titolo \"Il Morgagni. Giornale indirizzato al progresso della medicina\" che ospitava discussioni e ricerche nell'ambito della patologia. Proprietario di una cospicua biblioteca, la don\u00f2 per testamento alla Provincia dell'Aquila, che ne fece il nucleo centrale della Biblioteca Provinciale a lui intitolata, la Biblioteca provinciale Salvatore Tommasi.\nA Roccaraso, sua patria, gli \u00e8 intitolata una targa in piazza Giovanni Leone."}
{"id": "1591695", "revid": "580", "url": "https://it.wikipedia.org/wiki?curid=1591695", "title": "Zona di frattura di Jan Mayen", "text": "La zona di frattura di Jan Mayen \u00e8 una zona deformata della dorsale Mohns, parte della dorsale medio atlantica, formata da faglie trasformi e situata tra l'Oceano Atlantico settentrionale e il Mare Glaciale Artico meridionale.\nQuesta zona di frattura della crosta terrestre marca il limite tra la dorsale Kolbeinsey a sud e la dorsale Mohns a nord e passa in prossimit\u00e0 delle coste dell'isola di Jan Mayen."}
{"id": "1591696", "revid": "1161730", "url": "https://it.wikipedia.org/wiki?curid=1591696", "title": "Critica del Programma di Gotha", "text": "La Critica del Programma di Gotha \u00e8 un documento basato su una lettera di Karl Marx scritta nel maggio del 1875 alla fazione \"Eisenach\" del movimento socialdemocratico della Germania, con cui Marx e Friedrich Engels erano in stretto contatto.\nIn tale saggio Marx rivolge una critica al piano d'azione proposto dal partito operaio tedesco per il programma di Gotha.\nLe principali critiche di Marx al programma sono principalmente rivolte alle posizioni lassalliane dello stesso. Si tratta inoltre dell'unico testo in cui Marx cita la dittatura del proletariato come primo periodo della rivoluzione, dittatoriale per la necessit\u00e0 di difendere quest'ultima. Nello stesso, tra le altre cose, criticava la tendenza a considerare i lavoratori solamente come \"tali\", tutti uguali, senza considerare le loro diversit\u00e0 in quanto individui ed esseri umani. A questo proposito vi \u00e8 nel testo una critica ad un articolo del programma che vorrebbe retribuire i lavoratori nell'ambito di uno stato socialista secondo ci\u00f2 che essi producono, ovvero secondo parametri capitalistici, mentre Marx sostiene che a ognuno si debba dare \"secondo il suo bisogno\"."}
{"id": "1591701", "revid": "121313954", "url": "https://it.wikipedia.org/wiki?curid=1591701", "title": "Stemma della Bulgaria", "text": "Lo stemma della Bulgaria (in bulgaro: \"\u0413\u0435\u0440\u0431 \u043d\u0430 \u0411\u044a\u043b\u0433\u0430\u0440\u0438\u044f\", \"Gerb na B\u0103lgarija\") consiste di un leone rampante dorato e coronato sopra uno scudo rosso scuro; sopra lo scudo \u00e8 raffigurata una grande corona, le cui primarie sono corone di sovrani bulgari del Secondo Stato bulgaro, con cinque croci e una croce separata sopra la corona stessa. Lo scudo \u00e8 sorretto da due leoni rampanti dorati e coronati; sotto lo scudo vi \u00e8 una terrazza a forma di rami di quercia e una banda bianca che riporta il motto nazionale \"\u0421\u044a\u0435\u0434\u0438\u043d\u0435\u043d\u0438\u0435\u0442\u043e \u043f\u0440\u0430\u0432\u0438 \u0441\u0438\u043b\u0430\u0442\u0430\" (\"S\u0103edinenieto pravi silata\") - \"L'unione fa la forza\".\n\u00c8 stato adottato ufficialmente il 4 agosto 1997."}
{"id": "1591703", "revid": "21981", "url": "https://it.wikipedia.org/wiki?curid=1591703", "title": "Stemma bulgaro", "text": ""}
{"id": "1591712", "revid": "767487", "url": "https://it.wikipedia.org/wiki?curid=1591712", "title": "Lorenzo de Tonti", "text": "Si spos\u00f2 con Isabella di Lietto dalla quale nacque, intorno al 1650, il loro primo figlio, il futuro esploratore Henri de Tonti.\nPoco dopo Tonti fu coinvolto in una rivolta contro il vicer\u00e9 spagnolo, duca d'Arcos, e chiese asilo politico in Francia.\nA Parigi ebbero il loro secondo figlio, Alphonse de Tonti, che in seguito avrebbe contribuito nel fondare Detroit (Michigan).\nPer ragioni ignote Luigi XIV lo imprigion\u00f2 nella Bastiglia dal 1668 al 1675.\nMor\u00ec verso il 1684, per cause non chiarite."}
{"id": "1591714", "revid": "21981", "url": "https://it.wikipedia.org/wiki?curid=1591714", "title": "Stemma francese", "text": ""}
{"id": "1591718", "revid": "121918290", "url": "https://it.wikipedia.org/wiki?curid=1591718", "title": "Tontina", "text": "La tontina \u00e8 un contratto finanziario e di investimento proposto in Francia da Lorenzo de Tonti, nel 1653. \nIl funzionamento \u00e8 semplice: ognuno dei partecipanti paga la sua quota di ingresso nella tontina, dopodich\u00e9 il capitale raccolto viene investito ed i partecipanti godono degli utili derivanti dagli investimenti fino alla loro morte, al momento della quale la quota di capitale viene ripartita fra i restanti appartenenti alla tontina. Quando tutti i partecipanti alla tontina sono morti il capitale pu\u00f2 avere diverse destinazioni a seconda degli accordi presi.\nStoria.\nIn effetti Lorenzo de Tonti present\u00f2 al cardinale Mazarino la proposta dell'emissione di un prestito nazionale basato su questo meccanismo finanziario-assicurativo. Il contraente del prestito avrebbe corrisposto allo stato francese un capitale ed in cambio quest'ultimo avrebbe pagato al contraente una rendita vitalizia. I contraenti del prestito venivano divisi in \"classi di et\u00e0\" ed alla morte di ciascuno di essi, le sue quote di rendita ancora dovute sarebbero state suddivise fra i rimanenti, fino alla morte dell'ultimo appartenente alla classe di et\u00e0 ed alla emissione del prestito, quando lo stato avrebbe cessato i pagamenti. La proposta fu bocciata dal Parlamento francese, ma fu ripresa ed attuata nel 1689, riscuotendo tuttavia un'accoglienza insignificante fra i risparmiatori francesi.\nNormativa.\nLe tontine sono regolate nell'Unione europea dalla direttiva 2002/83/EC del Parlamento europeo. In Italia sono vietate dall'art. 12, d. lgs. 7 settembre 2005, n. 209."}
{"id": "1591723", "revid": "1869172", "url": "https://it.wikipedia.org/wiki?curid=1591723", "title": "Jan Jacobs May van Schellinkhout", "text": "Egli approd\u00f2 sulle coste dell'isola di Jan Mayen nel 1614. Joris Carolus, uno dei membri dell'equipaggio, realizz\u00f2 una carta geografica dell'isola e battezz\u00f2 la punta settentrionale dell'isola \"Jan Meys Hoeck\"."}
{"id": "1591726", "revid": "33689", "url": "https://it.wikipedia.org/wiki?curid=1591726", "title": "Tettio Facundo", "text": "Facundo fu console \"posterior\" (cio\u00e8 nominato per secondo nei documenti) nel 336, assieme a Nepoziano, nipote dell'imperatore romano regnante, Costantino I."}
{"id": "1591727", "revid": "307923", "url": "https://it.wikipedia.org/wiki?curid=1591727", "title": "Camillo Brunori", "text": "Di famiglia meldolese, nel 1711 si laure\u00f2 in Medicina all'Universit\u00e0 di Bologna, per poi esercitare la professione a Gatteo, Rimini, Lugo, Pergola e Gubbio.\nBiografia.\nSi iscrisse a 17 anni a Bologna alla Scuole medica di Giovan Girolamo Sbaraglia, dovette interrompere gli studi per una decina d'anni per malattia, si laure\u00f2 quindi solo nel 1711. Dopo aver dimorato pi\u00f9 di 20 anni a Gubbio, fu invitato a sostituire all'universit\u00e0 di Padova un altro forlivese, Jacopo Cicognini. Ma rifiut\u00f2 perch\u00e9 avrebbe voluto insegnare la scienza medica in versi. Si stabil\u00ec definitivamente a Meldola dove entr\u00f2 a far parte dell'Accademia degli Imperfetti, una delle pi\u00f9 antiche della Romagna, fondata nel 1544 dal cardinale Rodolfo Pio Carpi.\nAgli impegni di medico Brunori affianc\u00f2 sempre un'intensa attivit\u00e0 letteraria; la sua opera maggiore in questo campo, \"Il medico poeta, ovvero la medicina esposta in versi e prose\", pubblicata in tre edizioni (1726 a Fabriano, 1735 a Bologna, 1793 a Cesena) e diffusa in tutta Italia, costituisce un significativo esempio di comunicazione scientifica attraverso la poesia. Nella terza edizione, riveduta e migliorata, Brunori modific\u00f2 il titolo dell'opera in \"Il poeta medico\".\nSi interess\u00f2 anche di archeologia e di antiche iscrizioni su pietra, collaborando con Giambattista Morgagni alla raccolta delle epigrafi romane murate nella rocca di Meldola."}
{"id": "1591731", "revid": "124999300", "url": "https://it.wikipedia.org/wiki?curid=1591731", "title": "Nazionale di rugby a 15 di Malta", "text": "La nazionale di rugby XV di Malta ha disputato la sua prima partita il 18 novembre 2000 a Chi\u0219in\u0103u contro la Moldavia, venendo sconfitta 58 a 8. Ha ottenuto il suo primo successo in campo internazionale nel 2001 sconfiggendo la nazionale del Principato di Monaco per 8 a 0. Da allora la selezione maltese ha fatto notevoli miglioramenti ed attualmente \u00e8 inserita nella seconda divisione poule B della Coppa Europa di rugby. Ha anche tentato la qualificazione al Coppa del Mondo 2007 riuscendo a superare il primo turno (arrivando terza nel girone D e battendo la Danimarca al playoff) ed \u00e8 stata eliminata al secondo turno, giungendo terza nel girone 2 alle spalle di Germania e Belgio.\nAttualmente \u00e8 inserita nella 2\u00aa divisione poule A del Campionato europeo per Nazioni di rugby."}
{"id": "1591734", "revid": "46291", "url": "https://it.wikipedia.org/wiki?curid=1591734", "title": "Ruta", "text": "Ruta \u00e8 un genere di piante della famiglia delle Rutacee\nComprende dalle 8 alle 40 specie, fra cui la pi\u00f9 nota \u00e8 sicuramente Ruta graveolens. \nSi tratta di arbusti sempreverdi fortemente aromatici, che crescono fra i 20 e i 60\u00a0cm in altezza. \nLe foglie sono bipennate o tripennate, coriacee, di un verde tendente al bluastro. \nI fiori sono gialli, con 4/5 petali e un centimetro in diametro.\nTassonomia.\nComprende le seguenti specie:"}
{"id": "1591739", "revid": "1305772", "url": "https://it.wikipedia.org/wiki?curid=1591739", "title": "Lippa", "text": ""}
{"id": "1591742", "revid": "1543377", "url": "https://it.wikipedia.org/wiki?curid=1591742", "title": "Giudicato di Gallura", "text": "Il giudicato di Gallura era uno Stato sovrano e indipendente che nel medioevo si estendeva nella parte nord-orientale della Sardegna, dal corso del fiume Coghinas al golfo di Orosei, occupando tutte le odierne subregioni della Gallura e delle Baronie (tredici curatorie), oggi comprese nelle province di Sassari (zona orientale) e Nuoro.\nConfinava a ovest con il giudicato di Torres e di Arborea, a sud con il giudicato di Cagliari.\nUbicazione.\nA capo del territorio (\"logu\") vi erano il monarca, denominato giudice (\"judike\") o re, e un consiglio deliberativo (Corona de Logu).\nLa sua \"capitale\" tradizionalmente era Civita, ricostruita sui ruderi dell'antica citt\u00e0 romana di Olbia, il cui nome compare per la prima volta nel 1113; il palazzo giudicale e la cappella palatina di san Paolo erano situati presso il l'attuale corso Umberto, circondati da mura, torri e porte che ancora erano parzialmente in piedi ai primi dell'Ottocento; si ipotizza per\u00f2 che la corte giudicale itinerasse tra i maggiori centri delle curatorie del regno, ma la cosa non \u00e8 accertata. I castelli di Pedres e di Sa Paulazza erano a difesa di Civita.\nSono state residenze giudicali i castelli di Baldu e Balaiana, nei pressi di Luogosanto, e il castello della Fava in Posada.\nI giudici di Gallura venivano tumulati nella cripta della cappella palatina di San Paolo in Civita e nella basilica di Nostra Signora di Luogosanto: i Visconti in san Francesco di Pisa, l'ultimo sovrano, Nino, in san Francesco di Lucca (il cuore).\nIl territorio giudicale era suddiviso in due diocesi con sedi vescovili a Civita e a Galtell\u00ec inizialmente dipendenti dalla Santa Sede e dal 1138 sottoposte all'arcivescovo di Pisa. La diocesi di Civita era erede dell'antica diocesi di Fausania documentata dal V secolo (e il cui territorio costitu\u00ec probabilmente la base per la formazione del giudicato) e fino al 1090/1095, con la denominazione di \"Episcopatus Gallurensis\" copriva l'intero territorio giudicale. Il patrono era san Simplicio, protovescovo di Fausania, cui era dedicata la cattedrale di Civita.\nLo stemma era costituito dall'effigie di un gallo.\nUltimo giudice di Gallura fu Nino Visconti nel 1296: sua figlia Giovanna si fregi\u00f2 solo del titolo nominale, per poi cedere i diritti al fratellastro signore di Milano Azzone Visconti i cui discendenti a loro volta rinunciarono in favore dei sovrani d'Aragona.\nStoria.\nLe origini del giudicato.\nIn periodo romano Olbia (citata anche come \"Ulbia\" o \"Ulpia\") aveva rappresentato un municipio di notevole importanza economica per la Sardegna, il cui porto garantiva stretti contatti con quello di Ostia e con la capitale dell'impero. L'entroterra settentrionale risulta invece abitato da popolazioni definite \"Corsi\", che con le vicine popolazioni dei \"Balari\" e degli \"Iliensi\", non totalmente sottomesse e che avrebbero pi\u00f9 volte tentato di depredare le terre pi\u00f9 fertili. Secondo la tradizione agiografica, nel 304, sotto Diocleziano, vi sarebbe avvenuto il martirio del protovescovo San Simplicio.\nDecaduta la citt\u00e0 romana per le incursioni vandaliche (dal 456 al 465), con la distruzione del porto romano era subentrata una fase di decadenza economica e demografica.\nNel 534 l'imperatore bizantino Giustiniano I riconquista la Sardegna ai Vandali.\nNel VI secolo risultano attestate nella Gallura interna, pi\u00f9 impervia, forme di vita eremitica da parte dei Santi Nicola e Trano, nei pressi di Luogosanto. Nel 594 papa Gregorio Magno, con l'obiettivo di promuovere l'evangelizzazione della Sardegna e della Corsica, con un'epistola si rivolge al vescovo di Cagliari per ordinare Vittore come vescovo della sede di Phausania (\"locus intra provinciam Sardiniam\" probabilmente situata nell'immediato entroterra alle spalle della citt\u00e0 romana), che viene descritta come da tempo vacante (un secolo prima, nel 484, in Sardegna sono attestate le sole diocesi di Cagliari, Sulci, Forum Traiani, Sanafer e Turris Lybissonis).\nL'amministrazione dell'isola in periodo bizantino era affidata alle figure del \"praeses\" (detto anche \"iudex insulae\" o \"iudex provinciae\", autorit\u00e0 giudiziaria e amministrativa con sede a Cagliari) e del \"dux\" (\"magister militum\", autorit\u00e0 militare con sede a Forum Traiani), che nel VII secolo si fusero nella sola figura dello \"iudex Sardiniae\" (\"giudice\") o \"arconte\" (\u1f70\u03c1\u03c7\u03cc\u03bd\u03c4\u03b7\u03c2), con sede a Cagliari, la cui carica fu probabilmente affidata alle famiglie imparentate dei Lacon e dei Gunale e che dalla met\u00e0 del IX secolo, sotto la pressione delle incursioni arabe nel Mediterraneo occidentale (che dal 705 iniziano a interessare l'isola, isolandola commercialmente e politicamente da Costantinopoli) e la difficolt\u00e0 dei rapporti con Bisanzio, avrebbero collocato membri della propria famiglia a gestire le quattro principali circoscrizioni in cui avevano suddiviso l'isola. I \"logusalvadores\" (\"lociservator\"), raggiunta gradatamente l'autonomia e sostituendosi all'autorit\u00e0 centrale di stampo bizantino, assunsero a loro volta il titolo di \"iudex loci\" o \"iudike de logu\" dando progressivamente vita nel X secolo all'et\u00e0 giudicale.\nLa Gallura alto-giudicale.\nCon la dissoluzione dell'impero bizantino e sotto la minaccia dell'invasione musulmana la Sardegna si riorganizz\u00f2 in quattro entit\u00e0 statuali autonome, ricalcando la suddivisione amministrativa bizantina che probabilmente a sua volta rifletteva quella delle prime e pi\u00f9 antiche diocesi paleocristiane e dei municipi romani. Il giudicato di Gallura doveva essere il pi\u00f9 povero e meno popolato dei giudicati sardi, ma era anche quello geograficamente favorito dai rapporti con la vicina Corsica e la penisola italiana.\nDella Gallura alto-giudicale non \u00e8 rimasta alcuna fonte documentale e particolarmente complessa doveva risultare la gestione e il controllo di un territorio particolarmente esteso e poco popolato. Il legame con Bisanzio era ormai divenuto esclusivamente ideale se non per le consuetudini religiose. Il giudice (\"iudike\"), come negli altri regni, aveva una carica che perveniva in parte per diritto ereditario (i pi\u00f9 antichi giudici sardi noti sembrano tutti appartenere alla famiglia de Lacon, che probabilmente aveva ottenuto il potere amministrativo in periodo bizantino) e in parte per conferma elettiva da parte dei \"majorales\" (le autorit\u00e0 religiose e i ceti pi\u00f9 elevati).\nSecondo la tradizione romana dei \"praesides\" si ipotizza che la corte giudicale itinerasse tra i maggiori centri (\"villas\") delle curatorie per amministrarvi la giustizia. In quest'epoca doveva essere ancora presente il castello sede delle autorit\u00e0 bizantine che venne rimaneggiato come residenza giudicale e secondo la tradizione bizantina lo stesso vescovo doveva avere un ruolo importante nell'amministrazione dei villaggi e della giustizia.\nDopo una relativa tranquillit\u00e0 che durava dal 947, tra il 1000 e il 1005 la Sardegna, come il resto del Mar Tirreno sub\u00ec diverse incursioni musulmane. Nel 1003 la flotta pisana comp\u00ec uno saccheggio lungo la costa orientale dell'isola colpendo Olbia e l'Ogliastra, nei cui territori si erano probabilmente stanziati i pirati musulmani. Risale probabilmente a questo periodo lo spostamento o la realizzazione di una residenza giudicale alternativa nella Gallura interna nel castello di Balaiana, nei pressi di Luogosanto, al riparo dalle incursioni arabe (la tradizione vuole che esso sia stato la sede dei primi giudici e per lo stesso motivo nel vicino giudicato di Torres la capitale veniva portata da Torres ad Ardara).\nTra il 1015 e il 1016 il condottiero arabo Muj\u0101hid al-\u02bf\u0100mir\u012b (Museto) tenta l'invasione della Sardegna e conquista gran parte del Campidano (nella battaglia mor\u00ec l'arconte Salusio, giudice di Cagliari). L'attacco di Museto alle coste della Toscana e alla citt\u00e0 di Luni convinse tuttavia Pisa e Genova a coalizzarsi, su sollecito del papa Benedetto VIII e dell'imperatore, per liberare il Tirreno dalle scorrerie musulmane.\nL'influenza delle repubbliche marinare e del papato sul governo giudicale.\nNel 1016, Pisa e Genova liberano la Sardegna dalla minaccia musulmana e inducono Museto alla fuga. I giudici sardi, preoccupati del rischio di nuovi attacchi, strinsero alleanza con le due repubbliche marinare, le quali iniziarono a interessarsi all'isola, inizialmente per ottenerne privilegi commerciali e successivamente ad interferire nel suo governo introducendosi nelle dinastie giudicali.\nA seguito dello scisma tra la Chiesa romana e quella orientale del 1054, nel 1073 il papa Gregorio VII invia una missiva con la quale riafferma la supremazia politica pontificia sui quattro giudicati sardi. In questa epistola indirizzata ai giudici sardi per invitarli alla sottomissione alla chiesa di Roma nel riferimento \"Constantinus Gallurensis\" compaiono per la prima volta la denominazione \"Gallura\" e il primo nome noto di un giudice gallurese (Costantino).\nNella seconda met\u00e0 dell'XI secolo i giudici, ai fini di non mettersi in contrasto con la Chiesa romana, avevano abbandonato il titolo di arconti e agevolavano la venuta nell'isola dei monaci benedettini da Montecassino e San Vittore di Marsiglia (in Gallura a Posada, Larathanos a Olbia, Surrache a Santa Teresa e Corte a Dorgali), per sostituire il rito romano a quello greco, sia pure in aperto contrasto alla posizione dei vescovi locali, che si opponevano alla diffusione del monachesimo e alle pretese di Roma. A Galtell\u00ec nella Chiesa di Santa Maria de Turris, poi diventata Santu Cristos, erano presenti con i vittorini i monaci di Sant'Onorato di Lerino provenienti anch'essi come i precedenti dalla Provenza. Solo il nuovo giudice Torchitorio de Zori, assunse posizioni filoimperiali e di appoggio al clero locale, che gli valse la scomunica da parte di papa Urbano II.\nAlla seconda met\u00e0 dell'XI secolo risale il primo impianto della cattedrale di San Simplicio, che sorge nel retroterra, al di fuori del borgo murato e a prudente distanza dal mare, su modello romanico simile a quello della basilica di San Gavino a Torres. Tra il 1090 e il 1095 l'antica diocesi (\"Episcopatus Gallurensis\") che copriva l'intero territorio giudicale viene suddivisa nelle diocesi di Civita e in quella di Galtell\u00ec. Nel 1113 compare per la prima volta la denominazione di Civita (o \"Kivita\"), forse rinata dopo un temporaneo abbandono.\nNel 1114 Pisa organizz\u00f2 una grande spedizione (alla quale parteciparono numerosi stati italiani e i giudicati sardi, ma non Genova) guidata dal capitan generale dei pisani il conte Gherando Caetani di Terriccio contro gli arabi stanziati nelle isole Baleari e le sue navi partite da Pisa (circa 300 galee) sostarono a Santa Reparata, nelle Bocche di Bonifacio, prima di fare tappa a Torres, appoggiati dal giudice gallurese Ittocorre de Gunale che aveva ormai consolidato la sua amicizia a Pisa.\nCon l'inizio del XII secolo i vari giudicati si erano prodigati inoltre in privilegi ed esenzioni ai mercanti pisani e donazioni all'Opera di Santa Maria di Pisa. Nella prima met\u00e0 del XII secolo (1110-1120) viene probabilmente completata la cattedrale romanica di San Simplicio, che presenta elementi stilistici del romanico toscano e lombardo. Era allora vescovo Villano Gaetani (\"Villanus\"), probabilmente di origine pisana. Nel 1130 \u00e8 inoltre attestata una disputa tra il giudice Costantino II e i figli del suo predecessore per il possesso del castello di Balaiana, che doveva probabilmente rappresentare una residenza giudicale estiva (fatto menzionato nel \"Condaghe di Santa Maria di Bonarcado\").\nNel 1133, al fine di dirimere i contrasti tra Pisa e Genova sui possessi in Corsica, papa Innocenzo II eleva Genova a sede di arcidiocesi e le sottopone le diocesi del nord della Corsica di Mariana, Nebbio e Accia (inizialmente dipendenti da Pisa e che costituiranno il fulcro della penetrazione genovese nell'isola) mentre Pisa mantiene il controllo di quelle Aleria, Ajaccio e Sagona. A compensazione della perdita, nel 1138, le diocesi di Civita e Galtell\u00ec, inizialmente dipendenti dalla Santa Sede, vengono sottoposte come suffraganee all'arcivescovo di Pisa.\nNella seconda met\u00e0 del XII secolo ha inizio la riqualificazione del porto di Civita, il pi\u00f9 vicino della Sardegna alla penisola italiana.\nNel terzo quarto del XII secolo anche il castello di Balaiana viene fortificato e dotato della cappella palatina di San Leonardo. Nei pressi, nel vicino villaggio di Santo Stefano, viene inoltre realizzato il grande palazzo di Baldu (esteso su 1600 m\u00b2 e con 16 ambienti rettangolari disposti intorno a un grande cortile con un palazzo di 3 piani), con una tecnica costruttiva che richiama quella delle chiese romaniche. In questi castelli, residenze estive giudicali, risiedettero sovente la giudicessa Elena col marito Lamberto Visconti di Eldizio, il loro figlio Ubaldo con Adelasia di Torres, per sfuggire al grande caldo umido di Civita.\nIl periodo visconteo e il dominio diretto pisano.\nNel 1203 circa Elena de Lacon eredita il giudicato ancora minorenne con la tutela della madre Odolina. Nel tentativo di impadronirsi del regno viene corteggiata da numerori pretendenti inviati da Pisa, Genova e dal Papa Innocenzo III, tra cui Guglielmo Malaspina, Trasamondo di Segni, Ittocorre di Torres e infine il pisano Lamberto Visconti di Eldizio, che la sposa contro la volont\u00e0 del Papa che pronuncia una scomunica. Questi diviene giudice di Gallura, dando inizio al periodo di dominio visconteo. In conseguenza di questi eventi nel 1209 Comita di Torres occupa Civita ma poi si ritira. Dalla Gallura la politica espansiva pisana capeggiata da Lamberto Visconti promana verso sud e si annette le terre delle secolari autonomie abbaziali di Girifai. La giurisdizione di Girifai era incastonata tra i quattro giudicati che fino ad allora ne avevano rispettato l'autonomia. Lamberto Visconti le trasferisce in propriet\u00e0 al Vescovo Barone di Galtell\u00ec e procede alla conquista del giudicato di Cagliari.\nTra il 1227 e il 1233 a Civita e Orosei giunsero i consoli dei mercanti pisani (istituzioni consolari che rappresentavano i mercanti e la madrepatria) e si consolid\u00f2 il borgo mercantile nei pressi del porto. I pisani di Lamberto Visconti occupano Dorgali e ne fortificano il Castro. Nel 1256, i giudici - entrambi pisani - di Gallura, Giovanni Visconti, e di Arborea, Guglielmo di Capraia, dichiarano guerra al giudice di Cagliari Chiano di Massa che si era alleato con Genova. A seguito della vittoria, il giudicato di Gallura venne portato alla sua massima estensione, associandovi, con la divisione di quello di Cagliari nel 1258 parte delle Barbagie, l'Ogliastra, Gippi e il Sarrabus.\nDal 1265 si accentua per\u00f2 la contrapposizione tra il giudicato di Gallura, in mano ai Visconti di fazione guelfa filoimperiale, e quello l'Arborea di Mariano II di Bas-Serra, appoggiato dalla fazione ghibellina. In questo stesso periodo vennero rafforzate le fortificazioni del regno con la costruzione di numerose torri (tra cui il fortilizio del castello di Pedres di cui si hanno notizie tra il 1296 ed il 1388). In periodo imprecisato venne anche trasportata a Pisa l'architrave in granito del distrutto tempio di Cerere (risalente al 59), che venne dapprima incastonata nella facciata meridionale del Duomo e successivamente posta nel Camposanto Monumentale.\nNella seconda met\u00e0 del Duecento, sotto il dominio dei Visconti, sui resti dell'antica citt\u00e0 romana (ma lasciandone all'esterno la cattedrale di San Simplicio) nasceva cos\u00ec il nuovo borgo mercantile, \"Terra Nova\" (il toponimo Civita rimarr\u00e0 esclusivamente ad individuare amministrativamente la diocesi), citt\u00e0 murata, con i suoi ceti di mercanti e artigiani e che apportarono una decisa crescita economica al centro e al suo retroterra.\nGiovanni Visconti (subentrato al cugino Ubaldo - 1225-38 -, figlio di Elena e Lamberto, sposo di Adelasia di Torres che, vedova, tent\u00f2 di succedergli col secondo marito Enzo di Svevia) nel 1273 venne bandito dal comune di Pisa, sconfitto nella regione tra la Trexenta e il Gippi dalle truppe pisane guidate da Anselmo di Capraia, il corso, e nel 1274 gli vennero confiscati tutti i beni, e mor\u00ec in battaglia in Toscana nel 1275, un anno prima che Pisa firmasse il trattato di pace con la lega guelfa (1276) riammettendovi i componenti.\nCon la salita al trono di Nino Visconti, ultimo giudice, ricordato da Dante Alighieri nella Divina Commedia (unitamente al suo vicario frate Gomita), questi, dopo aver avuto il titolo di podest\u00e0 di Pisa viene bandito e esiliato dalla citt\u00e0 toscana, contro la quale promuover\u00e0 numerose iniziative. A questo periodo risalgono inoltre le frequentazioni presso le corti sarde del letterato Terramagnino da Pisa. Dopo la morte di Nino Visconti nel 1296, dal 1300 la Gallura venne assoggettata direttamente a Pisa a mezzo di un vicario. Il sopravvissuto giudicato di Arborea ne occup\u00f2 tuttavia la Barbagia di Bitti e il Monteacuto (che erano stati sottratti al dissolto giudicato di Torres pochi decenni prima) mentre i Doria estesero i propri domini all'Anglona e alla curatoria di Balaiana.\nCon un atto di forza, nel 1297, Papa Bonifacio VIII invest\u00ec il re Giacomo II di Aragona dell'inedito \"Regno di Sardegna e Corsica\". Terranova, come anche Orosei, vennero per\u00f2 cinte dai pisani da mura (vengono citate infatti come \"castrum\"), ne venne incentivata la crescita demografica e passarono cos\u00ec dallo status di borghi signorili a quello di comuni (con un proprio podest\u00e0, camerlenghi e notai), sia pure sottoposti al dominio pisano (\"quasi-civitas\"), liberandosi da gran parte delle ingerenze delle famiglie giudicali e dell'autorit\u00e0 vescovile. Vengono contemporaneamente potenziati i porti di Terranova, Orosei, Santa Reparata, Posada e Santa Lucia. L'evoluzione forzata si interruppe per effetto degli eventi storici: gi\u00e0 tra il 1316 e il 1323 venivano segnalati lo stato di degrado di Terranova e delle sue mura, la fuga degli abitanti con conseguente calo demografico e la mancanza di sicurezza.\nCon la conquista catalano-aragonese del 1323 si conclude definitivamente la storia giudicale e nel 1328 la stessa Terranova, gi\u00e0 penalizzata da dissidi interni, subisce una pesante incursione e viene incendiata e spopolata da parte dei genovesi. Lo stesso castello di Pedres nel 1339 risulta affidato alla custodia di un frate dell'Ordine di San Giovanni di Gerusalemme e tra il 1355 e la fine del secolo passa alternativamente tra le mani degli aragonesi e quelle degli arborensi. Nel \"Repartiment de Sardenya\" del 1358, Terranova, dopo un lungo periodo di guerre, rivolte e pestilenze, contava appena 132 capifamiglia soggetti a imposizione fiscale (pari a una popolazione non superiore agli 800 abitanti). Dopo alcuni anni di continuit\u00e0, con la met\u00e0 del Trecento gli aragonesi frazionano la Gallura giudicale in varie entit\u00e0 amministrative sancendo la definitiva divisione del territorio giudicale tra l'odierna Gallura e quello dell'antica bassa Gallura (attuale Baronia) con epicentro a Orosei.. Si verifica in questo momento il pieno sviluppo dei due centri vicini di Tempio Pausania e Calangianus (allora \"Tempio\" e \"Calanjanus,\" in \"Gemini\"), rispettivamente i due centri abitati pi\u00f9 importanti allora.\nLe curatorie.\nCome tutti i giudicati, il regno di Gallura era amministrativamente suddiviso in 13 curatorie (\"curadorias\"), formate da un certo numero di centri abitati chiamati indistintamente ville (\"villas\") dipendenti da un capoluogo di curatoria in cui aveva sede il curatore che sovrintendeva l'amministrazione locale, composta dai vari funzionari (\"maiores\"). \nFacevano storicamente parte del giudicato di Gallura le curatorie e le ville di: "}
{"id": "1591743", "revid": "110157", "url": "https://it.wikipedia.org/wiki?curid=1591743", "title": "Upstyledown", "text": "Upstyledown \u00e8 il secondo album della band australiana pop punk 28 Days, pubblicato nel 2000 dalla Linus Entertainment."}
{"id": "1591747", "revid": "1442080", "url": "https://it.wikipedia.org/wiki?curid=1591747", "title": "Stefano Cavazzutti", "text": " \nBiografia.\nStefano Cavazzutti nacque ad Alfonsine, in provincia di Ravenna nel 1845 da Pietro e Luigia Minguzzi. Ottenne la patente di maestro elementare da autodidatta. Nello stesso periodo apprese dal padre l'arte della medicina, che esercit\u00f2 per un periodo senza la laurea per puro spirito filantropico.\nAttivit\u00e0 in campo medico.\nConobbe Faustina Mambelli, una ragazza di Ciola, frazione di Mercato Saraceno, paese sulle colline dell'appennino cesenate. Si sposarono nel 1875 ed ebbero due figli, Jole e Giordano Bruno. Trasferitosi con la famiglia nella vicina frazione di Linaro, Stefano inizi\u00f2 ad interessarsi delle condizioni di salute dei lavoratori della vicina Boratella. A Boratella, la frazione pi\u00f9 importante e popolosa di Mercato Saraceno nella seconda met\u00e0 dell'Ottocento, esistevano tre miniere di zolfo in cui operavano circa tremila operai. Cavazzutti si propose subito come \"medico degli zolfatari\". Inoltre segnal\u00f2 per primo le loro difficili condizioni di lavoro: i minatori infatti erano tenuti in uno stato di soggezione da parte delle maestranze. Cavazzutti condann\u00f2 tale situazione pubblicamente, guadagnandosi la stima di tutta la popolazione. I gestori delle miniere fecero avviare delle indagini sul suo conto, dalle quali emerse che Cavazzutti era sprovvisto di laurea. Un rapporto anonimo, che informava l'Autorit\u00e0 sul suo esercizio abusivo della professione medica, lo costrinse ad abbandonare le miniere della Boratella. Cavazzutti decise allora di prendere la laurea in medicina.\nA 33 anni si iscrisse alla Facolt\u00e0 di Medicina dell'Universit\u00e0 di Bologna. Ebbe l'ammissione diretta al quarto anno per le sue doti professionali. Conquista la stima dei suoi docenti. Tra essi: Augusto Murri e Angelo Camillo De Meis (docente di Storia della medicina). Dopo soli tre anni, il 26 giugno 1882, ottenne la laurea. Medico condotto a Coccolia di Ravenna, nel 1886 fu tra i primi a combattere l'epidemia di colera, che nella citt\u00e0 romagnola caus\u00f2 513 vittime.\nL'anno successivo cominci\u00f2 la sua lunga carriera all'estero. Lasci\u00f2 l'Italia per esercitare la professione medica in Sudamerica. Giunto in Argentina nel 1887, l'anno dopo si stabil\u00ec a Santa Fe, poi nella colonia agricola di San Justo e, infine, a La Plata. Quando vi fu inaugurato, il 2 febbraio 1903, l'Ospedale Italiano \"Umberto I\", ne divenne il primo direttore sanitario. Mantenne sempre rapporti epistolari con gli amici medici dell'Universit\u00e0 di Bologna per essere aggiornato sui progressi in campo sanitario. L'occasione per ritornare in patria era fornita dai convegni medici che si tenevano periodicamente a Bologna. Nel capoluogo emiliano era ospitato da Bartolo Nigrisoli, conosciuto ai tempi dell'Universit\u00e0 quando egli era assistente.\nCavazzutti accompagn\u00f2 il grande naturalista argentino Florentino Ameghino nelle spedizioni lungo il Rio Quequ\u00e9n. Poi fu in Brasile e successivamente in Paraguay nella provincia, allora ancora arretrata, di Misiones, dove studi\u00f2 le malattie che falcidiavano gli immigrati italiani.\nDal 1909 cominci\u00f2 a donare alla citt\u00e0 di Ravenna materiale etnografico proveniente dalle Americhe. Nel 1911 ritorn\u00f2 in Italia per frequentare un corso di perfezionamento in pediatria a Roma. Torn\u00f2 in Argentina l'anno seguente.\nNel settembre 1924 si ammal\u00f2 durante un viaggio oltreatlantico, effettuato per partecipare a un congresso medico a Bologna. Il Nigrisoli lo ricover\u00f2 nella sua clinica e qui mor\u00ec il 1\u00ba ottobre. La salma fu sepolta in un primo tempo alla Certosa di Bologna; successivamente fu traslata in Argentina.\nI suoi discendenti vivono tuttora a La Plata.\nStudi naturalistici.\nCultore di etnografia, Stefano Cavazzutti ha legato il suo nome a una vasta raccolta di oggetti di uso quotidiano appartenenti alle popolazioni indigene dell'Argentina e del Paraguay. Tra il 1909 e il 1911 invi\u00f2 in dono al Comune di Ravenna tutta la sua collezione al fine di costituire un museo etnografico. Di questo Fondo, unico nel suo genere, restano oggi alcuni armadi conservati presso \u00abNatuRa\u00bb, il Museo delle Scienze naturali di Ravenna, sito nella frazione Sant'Alberto."}
{"id": "1591750", "revid": "117007633", "url": "https://it.wikipedia.org/wiki?curid=1591750", "title": "DALnet", "text": "DALnet \u00e8 uno dei pi\u00f9 grandi network IRC, nel 2008 popolato da circa 30.000 utenti in 15.000 canali su 42 server.\nI servers DALnet utilizzano l'IRCd Baham\u016bt.\nStoria.\nDALnet \u00e8 stata fondata nel 1994 da membri del canale #startrek su EFnet. Tra i principali fattori che contribuirono al successo di tale network fu l'avvento di mIRC. Il popolare client IRC per Windows 95 prevedeva difatti DALnet tra i network predefiniti, e giacch\u00e9 questi erano elencati in ordine alfabetico, il semisconosciuto DALnet precedeva i ben pi\u00f9 noti EFnet e Undernet. Alla fine del 1995, DALnet giunse a toccare i 1000 utenti simultaneamente connessi su 7 server. Lo stesso anno vedeva l'introduzione dei primi Servicies modernamente concepiti.\nNel giugno del 1999, DALnet pass\u00f2 dal precedente IRC server Dreamforge al tuttora in uso Bahamut, allora noto come dfhybrid."}
{"id": "1591765", "revid": "110157", "url": "https://it.wikipedia.org/wiki?curid=1591765", "title": "Distretto di Tumbes", "text": "Il distretto di Tumbes \u00e8 un distretto del Per\u00f9 che appartiene geograficamente e politicamente alla provincia di Tumbes e al dipartimento di Tumbes. \u00c8 ubicato a nord della capitale peruviana.\nCapoluogo e data di fondazione.\nTumbes - 21 luglio del 1821\nSindaco (\"alcalde\") \"\": Pio C\u00e9sar Cuenca Sulca\nDistretti confinanti.\nConfina a nord con l'oceano Pacifico; a sud con il distretto di San Juan de la Virgen, a ovest con il distretto di Corrales e a est con la provincia di Zarumilla."}
{"id": "1591772", "revid": "287204", "url": "https://it.wikipedia.org/wiki?curid=1591772", "title": "L\u00e9on Faucher", "text": "\u00c8 stato il Primo Ministro della Francia dal 10 aprile al 2 dicembre 1851.\nBiografia.\nAppartenente a una famiglia senza alcun rilievo sociale, entr\u00f2 fin da giovane in veste di precettore nella famiglia Dailly, di cui rest\u00f2 amico, e si dedic\u00f2 alla politica dopo la rivoluzione del 1830. Scrisse su diversi giornali, particolarmente sul \"Courrier fran\u00e7ais\", di cui divenne redattore capo nel 1839, e difese nei suoi scritti la causa della libert\u00e0 commerciale. Nel 1846 fu eletto deputato nel collegio della Marne e si mostr\u00f2 convinto sostenitore della riforma.\nChiamato al Ministero dell'interno dopo l'elezione presidenziale di Luigi Napoleone Bonaparte nel 1848, represse energicamente i disordini che si produssero, ma fu censurato dall'Assemblea in seguito al rinvenimento di una circolare che egli aveva indirizzato ai prefetti per influenzare il risultato delle future elezioni. Dopo essersi dimesso nel maggio 1849, riprese le sue funzioni e il posto di Primo ministro d'un governo di compromesso fra bonapartisti e monarchici del Partito dell'Ordine nell'aprile 1851. Luigi Napoleone Bonaparte, presidente della Repubblica, lo allontan\u00f2 dal suo incarico nell'ottobre 1851, nel momento della preparazione del suo colpo di Stato del 2 dicembre 1851.\nAccolto nel 1849 nell'Accademia di scienze morali e politiche, da quel momento in poi si consacr\u00f2 solo agli studi d'economia. Al ritorno da una cura in Italia nel 1854, mor\u00ec di febbre tifoide a Marsiglia.\nDopo la sua morte, la vedova fece a suo nome una donazione all'Accademia di scienze morali e politiche di 20.000 franchi, destinati a istituire un premio annuale di economia politica, e suo cognato pubblic\u00f2 i suoi scritti sotto il titolo di \"M\u00e9langes d'\u00e9conomie politique et de finances\" nel 1856. Fu il bisavolo del Presidente della Repubblica Francese Fran\u00e7ois Mitterrand e del gen. d'armata dell'aeronautica Jacques Mitterrand, amministratore di societ\u00e0."}
{"id": "1591777", "revid": "767487", "url": "https://it.wikipedia.org/wiki?curid=1591777", "title": "Isotta Gervasi", "text": " Ha operato nel territorio cervese e, grazie alle sue qualit\u00e0 umane, ha acquistato nel tempo un'immagine leggendaria, tanto da essere ricordata come la \u201cdottoressa dei poveri\u201d e l'\u201cangelo in bicicletta\u201d.\nGrazia Deledda, che trascorreva le vacanze a Cervia, le dedic\u00f2 un elzeviro sul \"Corriere della Sera\" nell'agosto del 1935:\nNel 1965 la Fondazione \"Carlo Erba\" le assegn\u00f2 il premio \"Missione del medico\".\nBiografia.\nFamiglia e formazione.\nIsotta Gervasi nacque a Castiglione di Cervia il 21 novembre 1889; prima di otto sorelle, era figlia di Emilio Gervasi, imprenditore edile, e Virginia Ridolfi. La famiglia le attribu\u00ec anche i nomi di Proserpina e Saffa. I genitori pongono molta cura nell\u2019educazione delle loro figlie. Isotta studia medicina e chirurgia all\u2019Universit\u00e0 di Bologna e diventa, nel 1916, assistente di Riccardo Simonini nella Clinica pediatrica dell\u2019Universit\u00e0 di Modena. Nel 1917 si laurea e, due anni pi\u00f9 tardi, ottiene la specializzazione in pediatria.\nFrequenta il liceo classico, inizialmente al \u201cVincenzo Monti\u201d di Cesena, poi a Ravenna. In questi anni, matura la scelta di intraprendere la carriera di medico; lei stessa racconta, in un'intervista rilasciata nel 1965, come le sia venuta la vocazione per questa professione:\nSuccessivamente si iscrisse alla Facolt\u00e0 di Medicina e Chirurgia dell'Universit\u00e0 di Bologna, dove fu allieva di Augusto Righi e Augusto Murri. Si laure\u00f2 a Modena il 15 maggio 1917 e nel 1919 si specializz\u00f2 in Pediatria. Tra il 1916 e il 1919, lavor\u00f2 alla clinica pediatrica modenese, come assistente del professor Riccardo Simonini. Nello stesso 1919, ottenne la condotta medica a Savarna e, subito dopo, a San Zaccaria, dove rimase fino al 1933.\nIl ventennio fascista.\nIsotta Gervasi esercit\u00f2 la sua professione durante il Fascismo, caratterizzato da un forte \u201cdominio patriarcale\u201d, in cui erano esclusivamente gli uomini ad occuparsi della produzione e del sostentamento della famiglia, mentre alle donne spettava la cura dei figli e il governo della casa. In questo arco di tempo, si tent\u00f2 di escludere la figura femminile non solo dalla sfera politica, ma anche da quella scolastica e lavorativa. Uscire da questi rigidi schemi era per la donna, pertanto, un vero e proprio atto di ribellione.\nLe prime italiane che si laurearono in Medicina intorno alla fine dell'Ottocento tendevano a continuare con la specializzazione pediatrica, tradizione che anche Isotta Gervasi parve rispettare. Tuttavia, vincendo un iniziale imbarazzo, decise di assumere, nonostante le comprensibili difficolt\u00e0, l'incarico di medico condotto.\nOperando in una zona di campagna tanto vasta, la Gervasi inizi\u00f2 a muoversi a piedi o in bicicletta, poi in motocicletta e, successivamente, si serv\u00ec dell'auto, dimostrandosi, anche in questo campo, un'antesignana. \nNel 1933, a causa di problemi di salute, Isotta Gervasi lasci\u00f2 la condotta, esercitando per una decina di anni in un ambulatorio di Ravenna, curando alcune delle famiglie pi\u00f9 facoltose della citt\u00e0, non rinunciando tuttavia ad occuparsi dei pazienti pi\u00f9 poveri, soprattutto gli operai della zona.\nDurante la guerra, le fu affidata la condotta di Savio, dove esercit\u00f2 per lo pi\u00f9 gratuitamente, curando sfollati e soldati di ogni nazionalit\u00e0. Cos\u00ec riporta l'amica Lina Sacchetti:\nPer tale motivo a Cervia, dopo la guerra, venne nominata medico ufficiale in una colonia marina per ragazzi.\nGli interessi culturali.\nI suoi diversi e molteplici interessi la condussero ad intraprendere rapporti con intellettuali ed artisti della cultura romagnola. Isotta Gervasi era ospite abituale nelle case di Antonio Beltramelli e dei fratelli Corradini-Ginanni, Arnaldo Ginna e Bruno Corra, suo compagno di liceo; qui incontr\u00f2 anche il celebre musicista futurista Francesco Balilla Pratella. Tra le sue conoscenze non mancano i poeti Aldo Spallicci e Giuseppe Valenti, il pittore Boris Georgiev, che le dedic\u00f2 un ritratto, e i letterati Renato Serra e Calogero Tumminelli.\nIn questo contesto assumono importanza rilevante i soggiorni alle Terme della Fratta, dove ebbe occasione di stringere amicizia con la ballerina Maria Borgese e la scrittrice Grazia Deledda. \nA Polenta, nel 1932, in occasione dell'inaugurazione del monumento a Giosu\u00e8 Carducci, la Gervasi fu presentata a Benito Mussolini che le offr\u00ec un incarico al Ministero della Sanit\u00e0, che, secondo le fonti, rifiut\u00f2. \nTuttavia, questo periodo, non pu\u00f2 essere documentato con precisione poich\u00e9 le fotografie, le lettere e i libri con dedica degli amici scrittori, che costituivano il suo archivio privato, furono perduti durante la Seconda Guerra Mondiale.\nPremi e riconoscimenti.\nNel 1963 la citt\u00e0 di Cervia le assegn\u00f2 il \u201cPremio della bont\u00e0. Notte di Natale\u201d, in segno di stima per il suo costante impegno. Successivamente, nel 1965, Isotta Gervasi fu la prima donna premiata, quale \"esempio magnifico di altruismo che onora altamente la professione del medico\", con il conferimento del \u201cPremio Missione del Medico\u201d della Fondazione \u201cCarlo Erba\u201d. \nDopo questo riconoscimento, che le diede fama a livello nazionale, la stampa italiana inizi\u00f2 ad interessarsi alla sua figura, soprattutto dopo aver scoperto che in Romagna lavorava una donna medico condotto fin dal 1919. \nA lei fu dedicata l'intera copertina di un numero della rivista \u201cTempo Medico\u201d, firmata da Guido Crepax. Tale popolarit\u00e0 mise in imbarazzo l'ormai anziana dottoressa, che era sempre stata schiva e riservata, e che si mostr\u00f2 quasi infastidita da tanta attenzione pubblica.\nFino all'estate del 1966 Isotta Gervasi continu\u00f2 ad abitare e a lavorare a Cervia. Successivamente si trasfer\u00ec per il periodo invernale a Modena, presso la sorella Liliana, dove mor\u00ec il 17 giugno 1967 in seguito ad una crisi cardiaca.\nFigura leggendaria.\nOggi nel territorio cervese la figura di Isotta Gervasi \u00e8 divenuta quasi leggendaria, tanto da essere ricordata come la \u201cdottoressa dei poveri\u201d e l'\u201cangelo in bicicletta\u201d. Il fatto stesso che avesse scelto di fare della sua professione una vera missione, contribu\u00ec ad alimentare quello che ormai si pu\u00f2 definire un \u201cmito\u201d dell'iconografia popolare. Fin dall'inizio riusc\u00ec a conquistare l'affetto e la stima dei suoi pazienti, dimostrando coraggio e determinazione e allo stesso tempo, disponibilit\u00e0 e professionalit\u00e0. \nOltre a tutte queste doti, alcune testimonianze descrivono la giovane dottoressa come una donna sportiva e ardita. Durante il liceo fu un'abile schermitrice, vincendo anche alcuni concorsi regionali come fiorettista; sapeva cavalcare ed era appassionata di motociclette e automobili, tanto da vincere anche alcune competizioni. La passione per questi sport, allora considerati \u201cmaschili\u201d, contribu\u00ec ad alimentare l'alone leggendario.\nUn altro episodio che suscit\u00f2 un notevole scalpore avvenne l'11 marzo 1918, quando l'aeroplano dell'aviatore triestino Giovanni Widemer, atterr\u00f2 a Ravenna. Era infatti il primo aereo che sorvolava la citt\u00e0 e vi si fermava; ma l'eccezionalit\u00e0 dell'evento fu che la Gervasi volle provare l'emozione del volo, stabilendo ancora una volta uno dei suoi molti primati: la prima donna ravennate a volare.\nContinu\u00f2 a lavorare fino agli ultimi anni della sua vita: nonostante i diversi disturbi, lavorava dall'alba a sera inoltrata. Era tornata a servirsi della bicicletta, sul cui manubrio teneva due sporte di paglia, contenenti, una gli strumenti professionali, l'altra i compensi delle visite. Al cancello della sua abitazione, in viale Colombo, si trovava sempre appesa una borsa, che raccoglieva in qualsiasi momento le \u201cchiamate\u201d dei suoi pazienti, che erano soprattutto umili pescatori e salinai.\nCervia, negli anni Settanta, le ha dedicato una strada nei pressi del porto ed una scuola media situata nel viale Caduti per la Libert\u00e0.\nRapporto con Grazia Deledda.\nSono numerose le testimonianze, sia di lettere private, sia di alcuni componimenti, in cui Grazia Deledda descrive, con toni affettuosi e incuriositi, Isotta Gervasi. Le due si incontrarono intorno al 1920 alle Terme della Fratta, dove la scrittrice era solita fermarsi per qualche giorno, di ritorno da Cervia. Senza dubbio ella rimase colpita, sia umanamente, sia artisticamente, dalla giovane cervese; le due iniziarono a trascorrere molto tempo insieme: la scrittrice, nelle lettere ai familiari, parla spesso delle serate trascorse in sua compagnia, e delle gite in macchina per far visita a Marino Moretti e Alfredo Panzini.\nNon \u00e8 difficile capire perch\u00e9 le due donne fossero entrate in stretta amicizia. Erano entrambe dotate di una forte tenacia, grazie alla quale riuscirono a vincere le diffidenze e i pregiudizi di un'epoca in cui alle donne era riservato un ruolo marginale nella sfera pubblica e professionale; si affermarono in campi, seppure diversi, caratterizzati da una forte predominanza maschile.\nIsotta Gervasi fu anche medico curante di Grazia Deledda durante i suoi ultimi soggiorni cervesi. Nella novella \"Agosto felice\", apparsa per la prima volta sul Corriere della Sera del 30 agosto 1935, e poi pubblicata nella raccolta postuma \"Il cedro del Libano\", la scrittrice, ormai gravemente malata, deline\u00f2 uno dei pi\u00f9 bei ritratti della dottoressa cervese:\nIsotta Gervasi, d'altra parte, era solita descrivere Grazia Deledda come una donna dagli occhi vivacissimi e intelligenti e, allo stesso tempo, timida e riservata, evidenziandone le qualit\u00e0 pi\u00f9 simili al suo carattere: da un lato la determinazione e la tenacia, dall'altro la dolcezza e la discrezione.\nLa famiglia Madesani Deledda rimase molto legata alla dottoressa, anche dopo la morte della scrittrice, tracciandone un delineato profilo in occasione della segnalazione per il premio \"Missione del Medico\", promosso dalla Fondazione \"Carlo Erba\"."}
{"id": "1591781", "revid": "767487", "url": "https://it.wikipedia.org/wiki?curid=1591781", "title": "Stealing Chairs", "text": "Stealing Chairs \u00e8 il terzo album della band australiana pop punk 28 Days, pubblicato il 17 settembre 2002 dalla Universal Records.\nIl titolo \u00e8 un riferimento all'hobby preferito dell'ex batterista della band, Scott Murray, ossia \"rubare sedie\"."}
{"id": "1591793", "revid": "188323", "url": "https://it.wikipedia.org/wiki?curid=1591793", "title": "Compressore dell'aria", "text": ""}
{"id": "1591808", "revid": "21981", "url": "https://it.wikipedia.org/wiki?curid=1591808", "title": "Stemma dell'Eire", "text": ""}
{"id": "1591822", "revid": "21981", "url": "https://it.wikipedia.org/wiki?curid=1591822", "title": "Stemma dell'Italia", "text": ""}
{"id": "1591828", "revid": "21981", "url": "https://it.wikipedia.org/wiki?curid=1591828", "title": "Stemma della Repubblica Slovacca", "text": ""}
{"id": "1591833", "revid": "1149807", "url": "https://it.wikipedia.org/wiki?curid=1591833", "title": "Sigfried", "text": ""}
{"id": "1591834", "revid": "436907", "url": "https://it.wikipedia.org/wiki?curid=1591834", "title": "Mentre tutto scorre (singolo)", "text": "Mentre tutto scorre \u00e8 un singolo del gruppo musicale italiano Negramaro, pubblicato nel febbraio 2005 come primo estratto dall'album omonimo.\nCon questo brano il gruppo salentino ha partecipato al Festival di Sanremo 2005, venendo tuttavia eliminati gi\u00e0 alla terza serata; ottiene comunque un discreto successo in classifica, arrivando alla nona posizione della Top Singoli e ottenendo il disco di platino per le oltre 50.000 copie vendute. Il brano, inserito nella colonna sonora del film \"La febbre\", ha inoltre ricevuto il Nastro d'argento come miglior canzone ai Nastri d'argento 2006.\nVideo musicale.\nIl videoclip \u00e8 stato girato a Roma dal regista Alessandro D'Alatri, che in precedenza aveva utilizzato alcune canzoni del gruppo per il suo film \"La febbre\". Il video \u00e8 girato come se fosse un filmato amatoriale, nel quale il cantante del gruppo Giuliano Sangiorgi gira per le strade della capitale mentre canta il brano. Il video ha vinto il Premio Videoclip Italiano nella categoria \"artista emergente\".\nCover.\nIl brano \u00e8 stato reinterpretato dai Matia Bazar e incluso nel loro album \"One1 Two2 Trhee3 Four4\"."}
{"id": "1591836", "revid": "1573940", "url": "https://it.wikipedia.org/wiki?curid=1591836", "title": "Corydoras pygmaeus", "text": "Corydoras pygmaeus \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dai torrenti delle foreste brasiliane, in particolare dall'ovest del bacino del fiume Madeira. Vive in zone ricche di vegetazione acquatica.\nDescrizione.\nQuesta specie \u00e8 di dimensioni molto piccole, infatti la lunghezza massima registrata \u00e8 di 2,1 cm. La colorazione \u00e8 pallida, quasi trasparente sul ventre; sono presenti due striature scure, una a met\u00e0 del corpo che passa dall'occhio e termina sul peduncolo caudale e una pi\u00f9 corta sul ventre. Le pinne sono trasparenti.\nBiologia.\nComportamento.\nVive in gruppi e a differenza della maggior parte dei \"Corydoras\" non trascorre quasi tutto il suo tempo sul fondale. \u00c8 molto attivo al crepuscolo.\nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova, fino a 100, vengono fecondate mentre si trovano tra le pinne ventrali della femmina.\nAcquariofilia.\nPu\u00f2 essere allevato in acquario con pesci non di grandi dimensioni. Si riproduce in cattivit\u00e0. In commercio si trova, come \"Corydoras hastatus\" e \"Corydoras habrosus\", con il nome comune \"corydoras nano\"."}
{"id": "1591841", "revid": "6923", "url": "https://it.wikipedia.org/wiki?curid=1591841", "title": "Pop Life (Bananarama)", "text": "Pop Life \u00e8 il quinto album di studio del gruppo musicale femminile britannico Bananarama, pubblicato nel maggio 1991 dall'etichetta London Records.\n\u00c8 l'unico album del gruppo registrato con Jacquie O'Sullivan, la sostituta di Siobhan Fahey, uscita dalle Bananarama nel 1989, nonch\u00e9 il loro ultimo album come trio (i lavori successivi saranno tutti realizzati dal duo Sara Dallin/Keren Woodward).\nDescrizione.\nQuesto disco segna la fine della collaborazione del gruppo con un altro trio, quello maschile dei noti produttori compaesani Stock, Aitken &amp; Waterman, al cui marchio sono associate solo due canzoni del lavoro, una delle quali, \"Heartless\", non realizzata direttamente da loro e inclusa solo nell'edizione in compact disc, mentre il vinile contiene soltanto \"Ain't No Cure\", con tutte le potenzialit\u00e0 di un singolo, non estratto per\u00f2, proprio per il desiderio di indipendenza delle ragazze, che preferiscono un brano pi\u00f9 innovativo, quale \"Tripping on Your Love\", che risulter\u00e0 per\u00f2 in un clamoroso flop, anche se per motivi per lo pi\u00f9 esterni (l'impossibilit\u00e0 della promozione a causa della maternit\u00e0 di Sara e l'abbandono di Jacquie). Per il resto, l'album \u00e8 prodotto da Youth (nome d'arte di Martin Glover) e quasi interamente scritto dalla Dallin; ai cori di \"Long Train Running\" prende parte anche l'artista inglese Zo\u00eb.\nAppena uscito, il long playing ottiene critiche molto positive, soprattutto dagli addetti ai lavori, che ne sottolineano in particolar modo la diversit\u00e0 stilistica, ma si riveler\u00e0 ben presto un flop commerciale, non andato oltre il Numero 42 nella classifica britannica degli album pi\u00f9 venduti. Dal disco vengono estratti 4 singoli di modesto successo e, dopo la pubblicazione dell'ultimo 45 giri, \"Tripping on Your Love\", la O'Sullivan lascia il gruppo, da allora rimasto un duo.\nL'album rappresenta una svolta piuttosto marcata all'interno della discografia a 33 giri della band, diverso sia dai dischi precedenti che da quelli successivi: il lavoro incorpora infatti una gamma di stili musicali molto pi\u00f9 ampia della solita pop / dance, come la chitarra flamenco nella cover dei Doobie Brothers, \"Long Train Running\" (realizzata con gli Alma de Noche, pseudonimo utilizzato per l'occasione dai Gipsy Kings), il retro-rock di \"Only Your Love\" (il primo singolo, in realt\u00e0 uscito quasi un anno prima dell'album, nel 1990) e \"Outta Sight\", la acid house di \"Tripping on Your Love\" (di cui esiste un rarissimo remix di George Michael, poco noto a causa della ridotta promozione del quarto singolo, dovuta sia all'abbandono di Jacquie che all'imminente maternit\u00e0 di Sara), il reggae di \"What Colour R the Skies Where U Live?\" e la sperimentazione dance di \"Megalomaniac\", quasi interamente strumentale.\nNon mancano comunque brani pi\u00f9 in linea con il repertorio classico: \"Preacher Man\" e \"Ain't No Cure\" sono due esempi, pi\u00f9 o meno riusciti ed aggiornati, del cosiddetto europop, reso famoso dal citato trio di produttori britannico (che realizzano per\u00f2 solo la seconda delle due canzoni di cui sopra, oltre ad \"Heartless\" che, come accennato, compare soltanto su CD e MC, ma non sull'LP in vinile), responsabili anche per il pi\u00f9 grande successo internazionale delle ragazze, la cover del 1986 di \"Venus\", brano anni settanta, originariamente realizzato dai olandesi Shocking Blue.\nDa segnalare anche \"Is Your Love Strong Enough\", un ripescaggio dal passato pre-Stock, Aitken &amp; Waterman, scritta dalla Dallin con Steve Jolley, il quale, insieme a Tony Swain, aveva prodotto il secondo e il terzo album del trio originario, con la Woodward e la Fahey.\nIl 19 marzo 2007, i primi sei album delle Bananarama sono stati ripubblicati dall'etichetta Rhino Records, che ha rilevato i diritti dell'etichetta storica del gruppo, la London Records. Tutte le ristampe sono rimasterizzate e includono diverse bonus tracks, consistenti per lo pi\u00f9 in remix e lati B, all'epoca inediti ed esclusi dai relativi album del periodo."}
{"id": "1591849", "revid": "13963105", "url": "https://it.wikipedia.org/wiki?curid=1591849", "title": "Jack P. Pierce", "text": ""}
{"id": "1591852", "revid": "113757", "url": "https://it.wikipedia.org/wiki?curid=1591852", "title": "Diocesi di Aiaccio", "text": ""}
{"id": "1591854", "revid": "110157", "url": "https://it.wikipedia.org/wiki?curid=1591854", "title": "Extremist Makeover", "text": "Extremist Makeover \u00e8 il terzo album della band australiana pop punk 28 Days, pubblicato nel 2004 dalla Festival Records."}
{"id": "1591856", "revid": "745179", "url": "https://it.wikipedia.org/wiki?curid=1591856", "title": "Neptune grand hotel", "text": ""}
{"id": "1591857", "revid": "287204", "url": "https://it.wikipedia.org/wiki?curid=1591857", "title": "Maria Luisa Zeri", "text": "Biografia.\nNata a Ivrea il 19 dicembre 1928 si trasferisce a Prato in seguito all'incontro con Luciano Bettarini, che sposer\u00e0. Nella collaborazione con il maestro trova l'elemento essenziale della sua attivit\u00e0 artistica, quello che attiene al repertorio liederistico di Luciano Bettarini.\nDurante i molti concerti, accompagnata dall'autore, ha interpretato pi\u00f9 di cento composizioni bettariniane su testi di Giovanni Pascoli."}
{"id": "1591860", "revid": "111704252", "url": "https://it.wikipedia.org/wiki?curid=1591860", "title": "University-Mount Wellington", "text": "Lo University-Mount Wellington \u00e8 una societ\u00e0 calcistica neozelandese con sede nella citt\u00e0 di Auckland. \u00c8 nata dalla fusione del Mount Wellington AFC con l'Auckland University AFC. La squadra gioca al Bill McKinlay Park di Panmure.\nDurante gli anni settanta-ottanta, il Mount Wellington fu una delle squadre neozelandesi pi\u00f9 forti, insieme al Christchurch United. La squadra ha vinto sette volte la Chatham Cup, ed \u00e8 la societ\u00e0 che ha conquistato pi\u00f9 successi in questo torneo. Ha vinto anche sei titoli nazionali.\nL'Auckland University, invece, non ha mai vinto alcun titolo; ha per\u00f2 partecipato alla massima serie tra il 1983 e il 1986.\nAlcuni tra i calciatori neozelandesi pi\u00f9 famosi hanno giocato nelle due squadre di Auckland. Tra loro si ricordano Ricki Herbert, Brian Turner, Tony Sibley, Dave Taylor, Darren McClennan, Peter Henry, Jeff Campbell, Rodger Gray, John Houghton, Leigh Kenyon e Fred de Jong."}
{"id": "1591861", "revid": "659685", "url": "https://it.wikipedia.org/wiki?curid=1591861", "title": "John Langdon (politico)", "text": "Fu uno dei primi due senatori eletti a rappresentare il New Hampshire presso gli organi parlamentari federali degli Stati Uniti d'America.\nLangdon appoggi\u00f2 la Rivoluzione Americana e fu senatore per 12 anni ricoprendo la prima carica di Presidente \"pro tempore\" del Senato federale. Divenne poi Governatore dello Stato del New Hampshire. Nel 1812 rifiut\u00f2 l'invito alla carica di vicepresidente degli Stati Uniti.\nStoricamente \u00e8 considerato uno degli uomini politici di maggior rilievo del New Hampshire."}
{"id": "1591863", "revid": "74801", "url": "https://it.wikipedia.org/wiki?curid=1591863", "title": "Thomas Huckle Weller", "text": ""}
{"id": "1591865", "revid": "295403", "url": "https://it.wikipedia.org/wiki?curid=1591865", "title": "National Soccer League", "text": ""}
{"id": "1591867", "revid": "74801", "url": "https://it.wikipedia.org/wiki?curid=1591867", "title": "Mariana (Francia)", "text": "La citt\u00e0 romana di Mariana (\"Colonia Mariana a Caio Mario deducta\", in greco \u039c\u03b1\u03c1\u03b9\u03b1\u03bd\u03ae \"Marian\u00ed\") nell'antichit\u00e0 era una colonia romana di primo piano fondata in Corsica da Gaio Mario nel 93 a.C. Era parte della provincia romana Sardegna e Corsica.\nOggi, si trova nel comune di Lucciana a dall'aeroporto di Bastia-Poretta.\nDipendeva da Aleria (fondata come Alalia dai greci di Focea).\nMariana poi venne cristianizzata e nel 300 circa, venne fondata la diocesi di Mariana che fu delle prime della Corsica, immediatamente soggetta alla Santa Sede, nel 1092 divenne suffraganea dell'arcidiocesi di Pisa e nel 1130 suffraganea dell'arcidiocesi di Genova, poi a causa della malaria fu abbandonata nel '300.\nInoltre nel 302 a Mariana fu martirizzata santa Devota, santa patrona della Corsica e del Principato di Monaco.\nI resti della citt\u00e0 furono scoperti negli anni sessanta da Genevi\u00e8ve Moracchini-Mazel e venne riportato alla luce un complesso paleocristiano del IV secolo. Alla fine degli anni novanta una squadra di archeologi diretti da Philippe Pergola ha ripreso gli studi sul sito."}
{"id": "1591869", "revid": "547034", "url": "https://it.wikipedia.org/wiki?curid=1591869", "title": "South Australian Super League", "text": "La SA Super League \u00e8 una lega australiana di calcio.\n\u00c8 la massima serie nello stato dell'Australia meridionale.\nOgni stato ha un suo campionato autonomo alla Hyundai A-League.\nIl campionato \u00e8 composto da 10 club. Nella stagione 2007 vincitori sono stati gli Adelaide City.\nLe altre squadre partecipanti sono: Adelaide Galaxy, Blue Eagles, Campbelltown, Cumberland, North Eastern MetroStars, Modbury, Para Hills, Adelaide Raiders, White City."}
{"id": "1591876", "revid": "1573940", "url": "https://it.wikipedia.org/wiki?curid=1591876", "title": "Platecarpus", "text": "Il platecarpo (gen. Platecarpus ) \u00e8 un rettile marino, appartenente alla famiglia dei mosasauridi. Visse nel Cretaceo superiore (Santoniano - Maastrichtiano, circa 85 - 70 milioni di anni fa), e i suoi resti fossili sono stati rinvenuti principalmente in Nordamerica, ma anche in Europa, Africa e (forse) in Asia e Sudamerica. \u00c8 noto per numerosi esemplari, tra i quali uno in cui si sono conservati i tessuti molli.\nDescrizione.\nQuesto animale \u00e8 noto per numerosi esemplari fossili ritrovati principalmente in Nordamerica, nella zona che nel Cretaceo superiore era occupata dal Mare interno occidentale. Come tutti i mosasauri, \"Platecarpus\" era dotato di un corpo idrodinamico con quattro zampe trasformate in strutture simili a pinne e una testa triangolare fornita di denti appuntiti e conici. Per lungo tempo si \u00e8 ritenuto che \"Platecarpus\", come tutti i mosasauri, possedesse una coda appiattita lateralmente e diritta; nuovi studi (Lindgren et al., 2010) hanno ipotizzato la presenza di una coda bilobata, molto simile a quella degli ittiosauri e degli squali. Generalmente \"Platecarpus\" era lungo circa 4-5 metri, ma alcuni esemplari potevano raggiungere una lunghezza di oltre 7 metri. Met\u00e0 della lunghezza totale dell'animale spettava alla coda.\nTesta.\nIl cranio di \"Platecarpus\" era insolito se confrontato con quello di altri mosasauri: era corto, con ossa molto mobili, e possedeva meno denti di qualunque altro mosasauro (circa dieci denti su ogni osso dentale). I denti erano lunghi, relativamente sottili e a sezione circolare.\nIn un esemplare (LACM 128319) si sono conservati numerosi tessuti molli, tra cui alcune tracce di materia all'interno dell'anello sclerotico nell'orbita, che potrebbe essere la retina dell'occhio. Piccole strutture nella retina, ciascuna delle quali lunga 2 \u00b5m e osservate grazie alla microspettroscopia, potrebbero rappresentare i melanosomi della retina nelle loro posizioni originali. Attualmente questo esemplare \u00e8 conservato nel Natural History Museum of Los Angeles County.\nVie respiratorie.\nLo stesso esemplare mostra anche il canale respiratorio, conservatosi come anelli cartilaginei (anche se si \u00e8 conservata solo la parte posteriore della trachea, presso il cinto pettorale). Era conservata anche la sezione dove i due bronchi si dividevano, ma \u00e8 stata distrutta accidentalmente durante lo scavo. Queste caratteristiche sono un'indicazione del fatto che \"Platecarpus\" (e con ogni probabilit\u00e0 anche gli altri mosasauri) possedevano due polmoni funzionali; i serpenti, strettamente imparentati con i mosasauri, ne hanno invece solo uno. Al contrario delle lucertole terrestri, per\u00f2, i bronchi si separavano davanti all'area delle zampe, e non al livello di queste ultime.\nImpronte della pelle.\nSi sono conservate anche impronte di pelle; le scaglie sulla punta del muso e sulla parte superiore della testa erano esagonali e non venivano a contatto le une con le altre. Quelle delle fauci erano pi\u00f9 lunghe e di forma romboidale, e si sovrapponevano fra loro. Le scaglie sul muso indicano che le narici esterne erano posizionate in avanti nel muso, e in posizione laterale come nella maggior parte degli squamati e degli arcosauri. Le scaglie del corpo erano di forma romboidale e formavano file diagonali che si sovrapponevano l'un l'altra al loro margine posteriore. Erano generalmente della stessa misura, ma quelle della coda erano pi\u00f9 alte e pi\u00f9 grandi (tranne quelle caudali inferiori).\nOrgani interni.\nNell'esemplare LACM 128319 potrebbero essere presenti anche organi interni, conservatisi come aree rossastre. Una di queste \u00e8 localizzata nella parte bassa della gabbia toracica, mentre l'altra si trova nella porzione superiore della cavit\u00e0 addominale. Le aree rossastre sono state analizzate con uno spettrometro di massa e sono stati trovati alti livelli di composti di pirite e porfirina. Queste sostanze sono la prova di prodotti di decomposizione di emoglobina che potrebbero essersi formati negli organi quando questi si decomposero. Sulla base delle posizioni, l'organo nella gabbia toracica era probabilmente il cuore o il fegato (o entrambi), mentre quello nel ventre era forse un rene, anche se in una posizione pi\u00f9 anteriore rispetto ai reni dei varani (i pi\u00f9 stretti parenti viventi dei mosasauri). La posizione anteriore dei reni potrebbe essere stata un adattamento verso un corpo pi\u00f9 idrodinamico, come avviene nei cetacei.\nSembrerebbe essersi conservato anche parte del tratto digestivo dell'animale, e la zona \u00e8 riempita di resti di pesci. La forma di questi resti potrebbe delineare la vera forma della parte corrispondente del tratto digestivo, probabilmente il colon. La presenza di scaglie e di ossa non digerite nel colon suggerisce che \"Platecarpus\" e altri mosasauri inghiottivano velocemente il cibo, e non lo digerivano e assorbivano completamente nel tratto gastrointestinale. Coproliti del mosasauro \"Globidens\" suggeriscono anch'essi una digestione lenta, dal momento che contengono masse di conchiglie frantumate.\nCoda.\nLe vertebre della coda sono notevolmente incurvate verso il basso. Le vertebre nella zona ricurva (il peduncolo caudale) sono a forma di cuneo, con spine neurali pi\u00f9 ampie alle loro estremit\u00e0 che alle loro basi. Questa area ricurva verso il basso probabilmente reggeva un lobo simile a quello degli odierni squali. Potrebbero essere stati presenti due lobi: uno in basso, retto dalle vertebre piegate, e l'altro superiore completamente carnoso. La coda bilobata era probabilmente ipocerca, ovvero con il lobo inferiore pi\u00f9 lungo di quello superiore. La stessa condizione si riscontra in altri rettili marini, come gli ittiosauri e i coccodrilli metriorinchidi.\nPaleobiologia.\n\"Platecarpus\" era il mosasauro pi\u00f9 diffuso nel Mare interno occidentale. In confronto ai mosasauri pi\u00f9 grossi (come i tilosaurini), \"Platecarpus\" e i suoi stretti parenti possedevano denti meno robusti, ed \u00e8 probabile che predassero animali pi\u00f9 piccoli o teneri, come piccoli pesci o calamari.\nLocomozione.\nIllustrazioni datate di \"Platecarpus\" mostrano questo animale con un movimento ondulatorio del corpo mentre nuota, simile a quello delle anguille. Nonostante i mosasauri siano stati tradizionalmente ritenuti rettili anguilliformi, che si spostavano nell'acqua con un'ondulazione laterale del lungo corpo, la profonda pinna caudale di \"Platecarpus\" implica che questo animale doveva nuotare in modo simile a quello degli squali. Le vertebre piegate all'ingi\u00f9 di \"Platecarpus\" suggeriscono che possedesse una coda bilobata, e che questa permettesse grande flessibilit\u00e0 in un'area sottoposta a notevoli tensioni durante il nuoto. Le vertebre possiedono inoltre solchi per l'inserzione dei legamenti interspinali e dei tessuti connettivi dorsali, che avrebbero aiutato il movimento laterale dei lobi caudali. I legamenti erano probabilmente costituiti da fibre di collagene che permettevano alla coda di ritornare a una posizione di riposo. Questo tipo di legamenti, in alcuni pesci attuali, serve a conservare energie durante i ripetuti colpi laterali della coda. Mentre i lobi e il dorso della coda si muovevano, la base di essa rimaneva ferma; questo tipo di movimento \u00e8 noto come locomozione carangiforme (dal nome dei pesci che la utilizzano).\nLa struttura delle scaglie di \"Platecarpus\" potrebbe essere stato un altro adattamento alla vita marina. La piccola taglia e la forma omogenea di queste scaglie potrebbe aver concorso ad irrigidire il corpo, rendendolo pi\u00f9 resistente al movimento laterale. Questa rigidit\u00e0 avrebbe migliorato l'efficienza idrodinamica grazie allo scorrimento dell'acqua lungo il corpo. Impronte di scaglie si sono conservate anche sul fossile di un mosasauroide primitivo, \"Vallecillosaurus\", ma queste ultime erano pi\u00f9 grandi e di forma variabile, e suggeriscono che l'animale si affidava al movimento ondulatorio del suo corpo piuttosto che esclusivamente su quello della coda. \"Plotosaurus\", un mosasauro pi\u00f9 specializzato di \"Platecarpus\", aveva scaglie ancora pi\u00f9 piccole, ad indicare un tipo di nuoto ancor pi\u00f9 efficiente.\nSindrome da decompressione.\nSembra che \"Platecarpus\" fosse adattato a una vita marina in acque basse e costiere, e che fosse un predatore d'agguato. Alcune ipotesi, per\u00f2, vedono \"Platecarpus\" come un cacciatore di profondit\u00e0: gi\u00e0 Williston, nel 1898, studi\u00f2 l'anatomia dell'animale (in particolare l'orecchio esterno ossificato) e pervenne a questa conclusione. Altri studi (Martin e Rotschild, 1989) mostrarono evidenze di sindrome da decompressione (necrosi avascolare) in un'alta percentuale di ossa di \"Platecarpus\"; ci\u00f2 sembrerebbe in accordo con l'idea originaria di Williston. Tuttavia altri studi (Sheldon, 1997) riguardanti l'ispessimento delle costole di questo mosasauro indicherebbero che \"Platecarpus\" avrebbe adottato un sistema di caccia simile a quello degli odierni beluga, cacciatori d'agguato in acque basse. Se costretto a scendere in profondit\u00e0, \"Platecarpus\" avrebbe sofferto della sindrome da decompressione.\nTassonomia.\nI primi resti di questo animale furono scoperti nel Mississippi e vennero descritti da Edward Drinker Cope nel 1869: il paleontologo ascrisse i fossili a un nuovo genere e a una nuova specie di mosasauro, Platecarpus tympaniticus. Il nome generico (\"polso piatto\") si riferisce alla forma appiattita delle zampe simili a pinne dei mosasauri, in particolare le ossa del polso. L'epiteto specifico, \"tympaniticus\", \u00e8 in riferimento alle differenze che Cope riscontr\u00f2 tra l'osso quadrato (allora ritenuto il \"timpano\") di questo esemplare e quello di \"Mosasaurus\".\nSuccessivamente sono stati scoperti numerosi esemplari di \"Platecarpus\", in particolare nei depositi dello Smoky Hill Chalk in Kansas, attribuite a varie specie: oltre a \"P. tympaniticus\", da ricordare \"P. ictericus\" e \"P. coryphaeus\", vissute tra il Santoniano e il Campaniano nel Mare interno occidentale, che nel corso del Cretaceo superiore esisteva nella parte centrale del Nordamerica. Altre specie sono state ritrovate in Angola (\"P. bocagei\", spesso considerata in un genere a s\u00e9 stante, \"Angolasaurus\") e in Marocco (\"P. ptychodon\", la specie pi\u00f9 recente vissuta nel Maastrichtiano). Resti attribuiti a \"Platecarpus\" sono stati ritrovati anche in Sudamerica e in Europa. \u00c8 interessante notare come gli esemplari sudamericani e angolani siano quelli pi\u00f9 antichi (Turoniano, circa 88 milioni di anni fa).\nLa complessa tassonomia del genere \"Platecarpus\" ha indotto numerosi studi a tentare una riclassificazione del genere (tra cui Russell 1967, Konishi e Caldell 2007, Konishi et al. 2010); attualmente la specie tipo, \"P. tympaniticus\", comprende anche \"P. coryphaeus\" e \"P. ictericus\", tutte risalenti al Santoniano/Campaniano. Un'altra specie attribuita in precedenza a \"Platecarpus\" (\"P. planifrons\") e risalente al Coniaciano/Santoniano \u00e8 attualmente considerata un genere a s\u00e9 stante (\"Plesioplatecarpus\").\n\"Platecarpus\" fa parte di una sottofamiglia di mosasauri nota come Plioplatecarpinae, caratterizzata da forme con cranio corto e corpo poco specializzato e relativamente accorciato. Un'altra forma simile \u00e8 \"Plioplatecarpus\", che differisce dalla precedente principalmente per alcune caratteristiche dei denti e dell'omero.\nCollegamenti esterni.\nCollezione di resti di \"Platecarpus\""}
{"id": "1591877", "revid": "22356", "url": "https://it.wikipedia.org/wiki?curid=1591877", "title": "Mosasauridi", "text": ""}
{"id": "1591882", "revid": "33689", "url": "https://it.wikipedia.org/wiki?curid=1591882", "title": "Camelot Motel", "text": ""}
{"id": "1591884", "revid": "439868", "url": "https://it.wikipedia.org/wiki?curid=1591884", "title": "Frederick Chapman Robbins", "text": ""}
{"id": "1591885", "revid": "767487", "url": "https://it.wikipedia.org/wiki?curid=1591885", "title": "Battaglia (film)", "text": "Battaglia \u00e8 un documentario di Daniela Zanzotto del 2004.\n\u00c8 la storia di Letizia Battaglia, fotografa siciliana attiva nella lotta alla mafia.\n\u00c8 stato selezionato a Cinemabiente (Torino, 2006) e al Festival Sguardi Altrove (2006), mentre ha ricevuto il premio del pubblico al Biografilm Festival (Bologna, 2005), dove \u00e8 stato presentato in anteprima nazionale.\nTrama.\nIl documentario restituisce un'immagine nitida e immediata della fotografa che, per necessit\u00e0 e volont\u00e0 di cronaca, ha immortalato le stragi, il dolore e gli effetti devastanti dell'azione delle mafie a Palermo. Letizia Battaglia, sembra dire il film, scatta pensando al suo ruolo e realizzando le foto come se fossero domande a cui non si pu\u00f2 non rispondere. La fotoreporter decide di stare nel mezzo tra la morte, quella violenta dei morti ammazzati, e il mondo, quello letto sul giornale del giorno dopo, restando in attesa, pronta a partire ad ogni squillo del telefono, ad ogni sparo per strada."}
{"id": "1591895", "revid": "33689", "url": "https://it.wikipedia.org/wiki?curid=1591895", "title": "Felice (console 511)", "text": "Personaggio di rilievo nella scena politica romanobarbarica durante il regno di Teodorico il Grande, viene anche identificato con Flavio Arcadio Placido Magno Felice (\"Flavius Arcadius Placidus Magnus Felix\").\nFelice apparteneva a un'antica e nobile famiglia originaria della Gallia: perse il padre, influente senatore, ancora in giovane et\u00e0, ereditandone la fortuna.\nRicevette da Teodorico almeno un incarico di rilievo, in quanto nel 511 aveva gi\u00e0 raggiunto il rango di \"vir inlustris\" e in quell'anno Teodorico lo nomin\u00f2 console in Occidente, con una lettera conservata da Cassiodoro, mentre Secondino fu il suo collega scelto dalla corte d'Oriente. Durante il suo consolato Teodorico gli indirizz\u00f2 una lettera in cui lo invitava a non negare agli aurighi dell'ippodromo di Milano i donativi tradizionalmente concessi loro."}
{"id": "1591897", "revid": "438678", "url": "https://it.wikipedia.org/wiki?curid=1591897", "title": "Jack Pierce", "text": " \u00c8 il creatore delle maschere di alcuni dei pi\u00f9 noti personaggi del cinema horror come il mostro di Frankenstein, Dracula, l'uomo lupo e la mummia, protagonisti di famosi film prodotti negli Stati Uniti d'America dalla Universal negli anni trenta.\nBiografia.\nImmigrato greco, ex fantino e giocatore di baseball, era temuto da molti per il suo carattere irascibile e diffidente, tanto che dopo il periodo d'oro della Universal, Pierce lavor\u00f2 poco senza riuscire a esprimere totalmente il suo talento.\nInizi\u00f2 a lavorare per il cinema come attore nel 1915 nel film \"Misjudged\", diretto da William Worthington. Interpret\u00f2 una dozzina di film fino al 1929. Il suo lavoro di truccatore, non accreditato, lo cominci\u00f2 nel 1927 ne \"La scimmia che parla\" di Raoul Walsh per la Fox.\nFrankenstein.\nCre\u00f2 le fattezze della creatura in pieno accordo con Boris Karloff, il quale sugger\u00ec personalmente l'adozione di false palpebre per rendere il suo sguardo pi\u00f9 cadaverico; Karloff si fece persino asportare un ponte al fine di avere una mascella pi\u00f9 scavata e far \"collassare\" la guancia destra.\nIl trucco di Frankenstein veniva costruito quotidianamente con strati di semplice garza, cotone collodio e cerone verde (anche se si dovr\u00e0 attendere l'arrivo del Technicolor per apprezzare questo particolare dato che ovviamente il film era in bianco e nero) e durava quasi quattro ore, dato che cominciava verso le 4 del mattino prima di ogni ciak. Le due appendici metalliche ai lati del collo, comunemente ritenute chiodi, sono in realt\u00e0 elettrodi da cui il mostro doveva ricavare l'energia vitale. Karloff port\u00f2 per tutta la vita i segni degli adesivi utilizzati da Pierce per fissare gli elettrodi.\nPierce, ancora, pens\u00f2 altri stratagemmi per perfezionare la figura del mostro, quali le maniche della giacca pi\u00f9 corte per fare sembrare le braccia innaturalmente pi\u00f9 lunghe, l'adozione di stivali da asfaltatore (dal peso di sei kg ciascuno) e persino delle strisce di ferro inserite nei pantaloni per rendere l'andatura di Karloff semi-robotica, quindi le sue movenze s\u00ec rigide, ma anche goffe."}
{"id": "1591898", "revid": "124024687", "url": "https://it.wikipedia.org/wiki?curid=1591898", "title": "Trail running", "text": "Il trail running \u00e8 una specialit\u00e0 della corsa a piedi che si svolge in ambiente naturale, generalmente su sentieri, non importa se in montagna, deserto, bosco, pianura o collina, con tratti pavimentati o di asfalto limitati che al massimo e in ogni caso non devono eccedere il 20% del totale della lunghezza del percorso. Normalmente questa attivit\u00e0 \u00e8 caratterizzata da una considerevole lunghezza dei percorsi oltre che dal superamento di dislivelli importanti, tanto positivi che negativi.\nGeneralit\u00e0.\nIl termine \"trail\" appartiene alla lingua inglese col significato di \"traccia\", \"pista\", \"sentiero\". Il termine fu inizialmente adoperato dagli emigranti negli USA del XIX secolo per indicare i percorsi aperti nei nuovi territori in via di esplorazione, come per esempio l'Oregon Trail o il California Trail. Il termine \u00e8 stato successivamente ripreso per indicare un generico sentiero naturale che unisse posti lontani, come ad esempio l'Appalachian Trail o il pi\u00f9 recente Pacific Crest Trail.\nLungo parte di uno di questi trail, il Western States Trail, che unisce Salt Lake City nello Utah a Sacramento in California, sentiero utilizzato dagli indiani Paiute e Washoe, fu ufficialmente organizzata nel 1977 una delle prime corse di trail running, la Western States Endurance Run, gara di corsa a piedi di 100 miglia (circa 161\u00a0km). A questa seguirono altre competizioni simili, contraddistinte inizialmente dalla qualificazione di \"Endurance Run\", ovvero \"corsa di resistenza\". Tra queste, ad esempio: la Angeles Crest 100 Mile Endurance Run, che segue parzialmente il Pacific Crest Trail; la Wasatch Front 100 Mile Endurance Run, nello Stato dello Utah.\nDisciplina.\nSebbene competizioni di trail running esistano da tempo la disciplina di tali corse \u00e8 tuttora oggetto di sistemazione. La ITRA (\"International Trail Running Association\"), organizzazione sportiva internazionale sorta nel luglio 2013, ha tenuto la sua prima conferenza il 3 settembre 2012 a Courmayeur, con partecipanti provenienti da 18 paesi nel mondo.\nIl risultato di tale conferenza \u00e8 stato quello di proporre una definizione internazionale di \"trail running\"; una carta etica delle competizioni; una politica in fatto di salute e antidoping; un sistema di valutazione internazionale delle competizioni; una gestione ragionevole degli atleti di spicco.\nDurante il 50\u00ba Congresso IAAF (International Association of Athletics Federations) tenutosi a Pechino nell'agosto 2015, il trail running \u00e8 stato riconosciuto come una disciplina dell'atletica leggera. Di fatto si \u00e8 cos\u00ec completato l'iter di sistemazione della \"corsa in ambiente naturale\", ora tutta ricompresa nell'alveo della IAAF. Il trail running \u00e8 stato incluso nella definizione dell'atletica leggera, affiancando pista, corsa su strada, marcia, corsa campestre e corsa in montagna. Al Trail running la IAAF ha dedicato il nuovo articolo 252 del Regolamento Tecnico Internazionale.\nCaratteristiche definitorie.\nIl percorso di una competizione di trail running pu\u00f2 essere di vario genere: sentiero roccioso; sentiero di bosco (sentiero largo oppure \"single track\"); strade sterrate; con eventualmente tratti pavimentati o di asfalto limitati, che in ogni caso non devono eccedere il 20% del totale della lunghezza del percorso.\nIl percorso \u00e8 in genere segnalato con bandierine, fettucce colorate, segnalazioni di vernice (l'aumentata sensibilit\u00e0 verso l'ambiente impone di utilizzare vernici biodegradabili). Quando siano previste percorrenze in orario notturno si utilizzano anche segnalazioni rifrangenti e l'insieme delle segnalazioni viene spesso indicata con il termine francese \"balisage\".\n\u00c8 ormai invalso l'uso di fornire anche in anticipo la traccia in formato elettronico del percorso, utile a chi intenda integrare le segnalazioni sul terreno con l'uso di un navigatore satellitare portatile.\nLa corsa \u00e8 idealmente, ma non necessariamente, in semi-autosufficienza o autosufficienza idrica e alimentare, e sempre nel rispetto dell'etica sportiva, onest\u00e0, solidariet\u00e0 e nel massimo rispetto dell'ambiente in cui si corre.\nCirca la suddivisione dei percorsi in base alla distanza e/o al dislivello non esiste unanimit\u00e0 di opinione e il progressivo aumento dell'interesse verso questa disciplina ha provocato una relativa confusione nella terminologia dovuta essenzialmente al proliferare di avvenimenti sportivi di ogni tipo e agevolata dal fatto che non esista una singola autorit\u00e0 riconosciuta a gestire il fenomeno del Trail Running. Il recente riconoscimento della disciplina da parte della Federazione Internazionale IAFF non ha avuto come conseguenza un significativo e parallelo coinvolgimento della Federazione Nazionale di Atletica Leggera FIDAL, il cui ruolo \u00e8 ancora marginale nell'ambiente del Trail Running sia in termini di tesseramento di atleti che di affiliazione di eventi sportivi.\nPur tuttavia, con alcune eccezioni, si possono riconoscere le seguenti classi di gare:\nTrail.\nLe gare di Trail Running con un percorso di lunghezza inferiore ai 42\u00a0km sono definite trail e sono caratterizzate in genere da dislivelli che si aggirano sui 3000 metri (positivi e negativi).\nUltra trail.\nLe gare di Trail Running il cui percorso superi i 42\u00a0km e/o i 4000 metri di dislivello positivo/negativo, sono genericamente definite Ultra o Ultra-Trail e, secondo ITRA, sono cos\u00ec suddivise: \nEndurance trail.\nSono nate inoltre alcune competizioni che per le loro caratteristiche travalicano la classificazioni classiche. Si tratta di competizioni che si svolgono su lunghezze vicine o superiori alle 200 miglia (320\u00a0km circa) con dislivelli positivi/negativi superiori, anche di molto, ai 10.000 metri.\n\u00c8 invalso l'uso di riferirsi a questo tipo di competizioni anche con il nome di \"Endurance Trail\" (Trail di Resistenza).\nEsempi di questo tipo di gare sono:\nDiscipline similari.\nEsistono discipline sportive che spesso vengono accomunate al Trail Running pur avendo una propria diversa connotazione. Va per\u00f2 ricordato che spesso vengono utilizzate nomenclature proprie di altre discipline (come ad esempio skyrace, skymarathon, ultramaratona) o non ufficialmente riconosciute (come \"ecomaratona\" o \"maratona alpina\") per identificare gare di trail running.\nCorsa in montagna.\nLa Corsa in montagna, gestita in Italia dalla FIDAL (Federazione Italiana di Atletica Leggera) e nel mondo dal IAAF (International Association of Athletics Federations). Tendenzialmente si svolge nel solo ambiente montano, su pendenze minori e con caratteristiche di terreno tese a favorire ed esaltare maggiormente l'aspetto della corsa rispetto a quello della resistenza o della tecnicit\u00e0 del percorso.\nSkyrunning.\nLo Skyrunning gestito in Italia dalla FISKY (Federazione Italiana Skyrunning) e nel mondo dalla ISF (International Skyrunning Federation). Predilige anch'esso l'ambiente di sola montagna ma con percorsi maggiormente tecnici dove si esalta la capacit\u00e0 di mantenere, particolarmente su distanze e dislivelli contenuti anche se impegnativi, velocit\u00e0 di percorrenza significative.\nEquipaggiamento e materiale obbligatorio.\nSvolgendosi le competizioni di trail running in ambienti naturali spesso distanti da centri abitati, ambienti a volte impervi e soggetti a variazioni climatiche non sempre prevedibili, spesso gli organizzatori prevedono l'obbligo per i concorrenti, specie nelle gare pi\u00f9 lunghe, di recare con s\u00e9 del materiale che possa garantire la sicurezza personale, la sopravvivenza e l'individuazione in attesa di soccorsi nel caso di incidenti.\nDa un'analisi statistica condotta su alcune principali competizioni di ultratrail \u00e8 emerso che sono considerati obbligatori i seguenti accessori:\nSono considerati importanti e spesso vivamente consigliati anche i seguenti:\nQuesto e altro materiale \u00e8 in genere portato dal concorrente in uno zaino o in un marsupio. Esistono zainetti dal peso molto contenuto che all'interno prevedono anche una sacca per il trasporto dell'acqua. Il corridore pu\u00f2 attingere acqua dalla sacca tramite un apposito tubicino che fuoriesce dallo zainetto.\nLe principali competizioni di trail running.\nLa disciplina del Trail Running ha goduto negli ultimi anni di un importante sviluppo con un aumento esponenziale sia di appassionati che di competizioni. \u00c8 quindi difficile stilare un elenco di avvenimenti sportivi correlati quando sono numerose le competizioni che si avvicendano, spesso nell'ambito del medesimo evento e molte volte cambiando la nomenclatura di riferimento di edizione in edizione, a seconda dello sponsor o dell'organizzatore.\nNumerosi sono i casi in cui, ad una iniziale competizione cui sia stato riconosciuto un buon successo di partecipazione, si siano affiancate nel tempo altre gare pi\u00f9 o meno lunghe a seconda dei casi, trasformando quella che era nata come una gara di Trail in un evento sportivo composto da pi\u00f9 gare a volte multidisciplinari. Tranne che per le gare con una tradizione pi\u00f9 consolidata, chilometraggi, dislivelli e percorsi vengono spesso adeguati da un'edizione all'altra per assecondare le richieste di una platea di appassionati in costante crescita.\nAlcuni degli eventi pi\u00f9 noti per partecipazione e tradizione storica sono:"}
{"id": "1591901", "revid": "438678", "url": "https://it.wikipedia.org/wiki?curid=1591901", "title": "Marcantonio e Cleopatra", "text": "Marcantonio e Cleopatra \u00e8 un film di Enrico Guazzoni del 1913: trasposizione del testo teatrale di William Shakespeare e ispirato anche dalle \"Vite parallele\" di Plutarco e da un testo di Pietro Cossa, il film venne girato a Roma. \u00c8 lungo 2000 metri ed \u00e8 diviso in 6 parti."}
{"id": "1591902", "revid": "3082", "url": "https://it.wikipedia.org/wiki?curid=1591902", "title": "Flavio Arcadio Placido Magno Felice", "text": ""}
{"id": "1591903", "revid": "116717070", "url": "https://it.wikipedia.org/wiki?curid=1591903", "title": "Uragano Andrew", "text": "L'uragano Andrew \u00e8 stato il secondo uragano pi\u00f9 distruttivo nella storia degli Stati Uniti, e l'ultimo di tre uragani di Categoria 5 che hanno colpito gli Stati Uniti durante il XX secolo dopo l'uragano del Labor Day nel 1935 e l'uragano Camille nel 1969. Provoc\u00f2 la morte di 65 persone.\nL'uragano Andrew fu il primo della Stagione degli uragani 1992 e colp\u00ec il nordovest delle Bahamas, la Florida meridionale a Homestead (sud di Miami) e il sudovest della Louisiana nella zona di Morgan City in agosto. Provoc\u00f2 danni per 26,5 miliardi di dollari di allora (circa 40,64 miliardi di euro odierni), la maggior parte dei quali si ebbero nella Florida meridionale. \u00c8 stato il disastro naturale pi\u00f9 costoso della storia degli Stati Uniti fino al 2005, quando fu sorpassato dall'uragano Katrina."}
{"id": "1591907", "revid": "228587", "url": "https://it.wikipedia.org/wiki?curid=1591907", "title": "The Final", "text": "The Final \u00e8 un album raccolta del duo britannico Wham!, pubblicato nel 1986 e contenente 14 brani.\nQuesta seconda compilation sancisce quella che era l'oramai preannunciata rottura fra George Michael e Andrew Ridgeley, provocata anche dal forte desiderio di George di produrre un tipo di musica che si separasse dal pop del duo e destinata ad un pubblico pi\u00f9 sofisticato.\nL'album fu realizzato dal duo per salutare i circa 100.000 fans presenti al concerto allo Stadio di Wembley nel 1986.\nDopo 5 anni di successi e milioni di dischi venduti, il duo si sciolse definitivamente.\nTracce.\n'**' Questa canzone \u00e8 presente nel doppio disco in vinile ma \u00e8 poi stata eliminata dal CD (si suppone per esigenze di spazio disponibile)"}
{"id": "1591916", "revid": "104485", "url": "https://it.wikipedia.org/wiki?curid=1591916", "title": "Fibra di carbonio", "text": "Nella scienza e tecnologia dei materiali la fibra di carbonio \u00e8 un materiale avente una struttura filiforme, molto sottile, realizzato in carbonio, utilizzato in genere nella realizzazione di una grande variet\u00e0 di \"materiali compositi\", cos\u00ec chiamati in quanto sono costituiti da due o pi\u00f9 materiali, che in questo caso sono le fibre di carbonio e una cosiddetta \"matrice\", in genere di resina (ma pu\u00f2 essere in altro materiale plastico o in metallo) la cui funzione \u00e8 quella di tenere in \"posa\" le fibre resistenti (affinch\u00e9 mantengano la corretta orientazione nell'assorbire gli sforzi), di proteggere le fibre ed inoltre di mantenere la forma del manufatto composito.\nPer la realizzazione di strutture in composito le fibre di carbonio vengono dapprima intrecciate in veri e propri panni in tessuto di carbonio e una volta messi in posa vengono immersi nella matrice. Tra le caratteristiche della fibra di carbonio spiccano l'elevata resistenza meccanica, la bassa densit\u00e0, la capacit\u00e0 di isolamento termico, resistenza a variazioni di temperatura e all'effetto di agenti chimici, buone propriet\u00e0 ignifughe. Di contro il materiale composito in fibre di carbonio risulta non omogeneo e presenta spesso una spiccata anisotropia, ovvero le sue caratteristiche meccaniche hanno una direzione privilegiata.\nIl termine \"fibra di carbonio\" viene utilizzato spesso in maniera impropria per riferirsi al materiale composito di cui la fibra di carbonio \u00e8 un componente.\nStoria.\nAbbott nel 1950 riusc\u00ec a produrre fibra di carbonio carbonizzando il rayon ad una temperatura di circa 1000\u00a0\u00b0C, ottenendo un materiale con una resistenza a trazione di 280 MPa. \nR. C. Houtz nello stesso anno scopr\u00ec che la fibra di carbonio poteva essere prodotta anche a partire da poliacrilonitrile (PAN) riscaldando tale polimero in aria a 300\u00a0\u00b0C.\nRoger Bacon, fisico e scienziato dei materiali presso il \"Parma Technical Center\", Ohio, nel 1958 cre\u00f2 la prima fibra di carbonio ad alte prestazioni: consisteva principalmente in sottili filamenti di grafite disposti in fogli o in rotoli; i fogli si estendevano in modo continuo sull'intera lunghezza del filamento di grafite. Dopo avere sviluppato la fibra di carbonio, Bacon stim\u00f2 il costo della produzione a \"10 milioni di dollari per libbra\". La fibra di carbonio creata da Bacon rappresent\u00f2 una scoperta di notevole rilievo a quell'epoca, e gli scienziati e gli industriali furono determinati nel trovare una metodica produttiva efficiente e meno costosa.\nAkio Shindo nel 1959 miglior\u00f2 le caratteristiche della fibra di carbonio prodotta da PAN sottoponendo tale polimero a carbonizzazione. \nUnion Carbide nello stesso anno sfrutt\u00f2 il processo di Abbott per la produzione e commercializzazione di fibra di carbonio da rayon.\nSugio Otani nel 1963 evidenzi\u00f2 la possibilit\u00e0 di produrre fibra di carbonio dalla pece.\nE. Fitzer e H. Schlesinger nel 1966 produssero per la prima volta fibra di carbonio da fase gassosa.\nCarr Reinforcements il 14 gennaio 1969 produsse il primo tessuto in fibra di carbonio.\nKureha Chemical Industries nel 1970 inizi\u00f2 la commercializzazione di fibra di carbonio da pece. \nMorinobu Endo nel 1974 miglior\u00f2 il processo di produzione di fibra di carbonio da fase gassosa: evidenzi\u00f2 come l'accrescimento di tale fibra di carbonio potesse essere promosso grazie alla catalisi. Tale fibra di carbonio comunque non \u00e8 mai stata commercializzata.\nIrwin C. Lewis e Leonard Singer nel 1976 misero a punto il processo per la produzione di fibra di carbonio da pece anisotropica: le propriet\u00e0 meccaniche di questa fibra di carbonio ebbero un notevole incremento.\nDescrizione.\nStruttura e propriet\u00e0.\nLe fibre di carbonio hanno propriet\u00e0 molto simili all'asbesto, ma al contrario di quest'ultimo il loro utilizzo non comporta rischi per la salute.\nOgni intreccio di filamenti di carbonio costituisce un insieme formato dall'unione di molte migliaia di filamenti. Ciascun singolo filamento ha una forma approssimativamente cilindrica del diametro di 5-8 \u03bcm e consiste quasi esclusivamente di carbonio (almeno il 92%).\nLa struttura atomica della fibra di carbonio \u00e8 simile a quella della grafite, consistendo in aggregati di atomi di carbonio a struttura planare (fogli di grafene) disposti secondo simmetria esagonale regolare. La differenza consiste nel modo in cui questi fogli sono interconnessi. La grafite \u00e8 un materiale cristallino in cui i fogli sono disposti parallelamente l'uno rispetto all'altro formando una struttura regolare. I legami chimici che si instaurano tra i fogli sono relativamente deboli, conferendo alla grafite la sua caratteristica delicatezza e fragilit\u00e0.\nLe fibre di carbonio presentano un'elevata inerzia chimica nei confronti di moltissime soluzioni acquose. Vanno incontro a deterioramento se vengono a contatto con metalli e ossidi metallici a temperature superiori di 1000 K.\nLa densit\u00e0 tipica della fibra di carbonio \u00e8 1750\u00a0kg/m3. La resistenza meccanica dei differenti tipi di filato varia tra 2-7 GPa.\nClassificazione.\nIn base alle caratteristiche meccaniche.\nA seconda delle loro caratteristiche meccaniche, le fibre di carbonio possono essere classificate commercialmente in:\nIn base al processo produttivo.\nDal punto di vista del processo dalle quale sono ottenute, le fibre di carbonio sono classificate inoltre in:\nIn base alla struttura.\nA seconda della materia prima utilizzata per produrre la fibra, la fibra di carbonio pu\u00f2 essere \"turbostratica\" o \"grafitica\", ovvero possedere una struttura ibrida in cui sono presenti sia parti turbostratiche che grafitiche. Nella fibra di carbonio turbostratica, ovvero con struttura cristallina formata da piani ciascuno deviato lateralmente rispetto all'altro, i fogli di atomi di carbonio sono uniti in modo casuale o ripiegati insieme. Le fibre di carbonio ottenute dal PAN sono turbostratiche, mentre le fibre di carbonio derivate dalla mesofase pece sono grafitiche dopo riscaldamento a temperature superiori a 2200\u00a0\u00b0C. Le fibre di carbonio turbostratiche tendono ad avere maggior carico di rottura, mentre le fibre derivate dalla mesofase pece sottoposte a trattamento termico possiedono elevata rigidit\u00e0 (modulo di Young) ed elevata conducibilit\u00e0 termica.\nSintesi.\nIl metodo pi\u00f9 comunemente utilizzato per ottenere i filamenti di carbonio consiste nell'ossidazione e pirolisi del poliacrilonitrile (PAN), un polimero ottenuto dalla polimerizzazione dell'acrilonitrile. Il PAN viene riscaldato approssimativamente alla temperatura di 300\u00a0\u00b0C in presenza di aria, con il risultato di ottenere l'ossidazione e la rottura di molti legami idrogeno instauratisi tra le lunghe catene polimeriche. Il prodotto dell'ossidazione viene posto in una fornace e riscaldato a circa 2000\u00a0\u00b0C in atmosfera di gas inerte (ad esempio argon), ottenendo in tal modo un cambiamento radicale della struttura molecolare con formazione di grafite. Effettuando il processo di riscaldamento alle appropriate condizioni, si ha la condensazione delle catene polimeriche con produzione di ristretti fogli di grafene che si fondono generando un singolo filamento. Il risultato finale consiste nell'ottenimento di un materiale con contenuto in carbonio variabile in genere tra il 93-95%.\nFibre di qualit\u00e0 inferiore possono essere prodotte utilizzando come precursori pece o rayon in sostituzione del PAN.\nLe propriet\u00e0 meccaniche della fibra di carbonio possono essere ulteriormente migliorate sfruttando opportuni trattamenti termici. Riscaldando nell'intervallo di 1500-2000\u00a0\u00b0C si ha la cosiddetta carbonizzazione con formazione di un materiale con elevato carico di rottura (5650 MPa), mentre la fibra di carbonio sottoposta a grafitizzazione (cio\u00e8 ad un riscaldamento a 2500-3000\u00a0\u00b0C) mostra un modulo di elasticit\u00e0 superiore (531 GPa).\nApplicazioni.\nLa fibra di carbonio \u00e8 prevalentemente utilizzata per rinforzare i materiali compositi, in particolare quelli a matrice polimerica. I materiali cos\u00ec ottenuti presentano elevata resistenza, leggerezza, basso costo e un certo valore estetico. Per tali motivi, i materiali in fibra di carbonio trovano largo impiego in una molteplicit\u00e0 di ambiti dove il peso e la resistenza meccanica dell'oggetto sono fattori determinanti o in prodotti di consumo semplicemente per finalit\u00e0 estetiche.\nUno di tali settori \u00e8 il settore dei trasporti, dove la leggerezza del mezzo \u00e8 associata ad un minore consumo di carburante. Ad esempio il Boeing 787 \u00e8 costruito in parte da materiali in fibra di carbonio. A tale scopo, molto raramente si usano lastre piane di composito piegandole a caldo, viene infatti preferita la tecnica di polimerizzazione delle resine direttamente su uno stampo, impregnando ogni strato di tela di fibra alla volta, spesso comprimendo il tutto per migliorare l'uniformit\u00e0 dello spessore.\nLa leggerezza di tali materiali \u00e8 sfruttata anche in ambito sportivo, dove il minor peso dell'attrezzatura sportiva permette di aumentare la resistenza degli atleti; in particolare tali materiali sono utilizzati nella costruzione di:\nUn altro ambito in cui vengono sfruttate la leggerezza e il basso costo dei materiali in fibra di carbonio \u00e8 l'industria musicale. In particolare tali materiali sono utilizzati con un ottimo risultato nel rapporto qualit\u00e0-prezzo nella costruzione di:\nIn virt\u00f9 della loro resistenza e leggerezza, i materiali in fibra di carbonio vengono utilizzati anche nella produzione delle casse e del quadrante degli orologi.\nL'elevata resistenza meccanica e termica dei materiali in fibra di carbonio li rende inoltre adatti alla costruzione di oggetti che devono resistere a condizioni estreme (ad esempio elevata temperatura e pressione), tra cui:\nLe fibre di carbonio possono essere associate anche a matrici in materiale non polimerico. A causa della formazione di carburi (per esempio il carburo di alluminio, idrosolubile) e a problematiche legate a fenomeni di corrosione, l'utilizzo del carbonio in compositi a matrice metallica \u00e8 poco sviluppato. Il carbonio-carbonio (RCC, \"Reinforced Carbon-Carbon\") consiste in un rinforzo di fibra di carbonio in una matrice di grafite e viene utilizzato in applicazioni che richiedono l'esposizione a temperature elevate, come nel caso degli scudi termici dei veicoli spaziali o dei freni delle auto di Formula 1. Questo materiale \u00e8 utilizzato anche per la filtrazione di gas ad alta temperatura, come elettrodo a elevata area superficiale e resistente alla corrosione, e come componente antistatico.\nIndustria tessile.\nGli intrecci di filamenti di fibra di carbonio sono utilizzati in diversi processi, tra i quali spiccano il rinforzo di materiale plastico, la tessitura dei filamenti e la pultrusione. Il filato di fibra di carbonio viene classificato in base alla sua densit\u00e0 lineare (peso per unit\u00e0 di lunghezza, con 1 g / 1000 m = 1 tex) o in base al numero di filamenti per filato. Per esempio 200 tex per 3000 filamenti di fibra di carbonio sono tre volte resistenti rispetto a 1000 fibre di carbonio, ma anche tre volte pi\u00f9 pesanti. Questo filato pu\u00f2 essere utilizzato per creare vari tessuti, il cui aspetto dipende generalmente dalla densit\u00e0 lineare del filato e dal tipo di tessitura eseguita. Alcuni tipi di tessuti comunemente utilizzati sono la saia, il raso e la tela.\nIndustria medicale.\nLa fibra di carbonio \u00e8 sempre pi\u00f9 utilizzata per fabbricare apparecchiature medicali dovuto sia alla sua trasparenza ai raggi X che alla sua robustezza. Possiamo trovare fibra di carbonio su:"}
{"id": "1591918", "revid": "729019", "url": "https://it.wikipedia.org/wiki?curid=1591918", "title": "Paul Gillmor", "text": ""}
{"id": "1591920", "revid": "72396", "url": "https://it.wikipedia.org/wiki?curid=1591920", "title": "Dom Mintoff", "text": "Il suo mandato di governo ha visto la creazione di uno Stato sociale maltese, la nazionalizzazione di grandi societ\u00e0, un sostanziale aumento del tenore di vita generale e l'istituzione della repubblica maltese, ma \u00e8 stato successivamente offuscato da un'economia stagnante, un aumento dell'autoritarismo e la tendenza alla violenza politica.\nBiografia.\nFormazione e vita privata.\nDomenico Mintoff nasce durante la prima guerra mondiale a Cospicua, citt\u00e0 famosa per il porto ed i cantieri navali di Malta. Suo padre \u00e8 un cuoco navale, mentre sua madre presta denaro.\nDopo aver frequentato il seminario vescovile, Mintoff abbandon\u00f2 l'idea di diventare sacerdote e si iscrisse all'Universit\u00e0 di Malta, dove si laure\u00f2 in architettura e ingegneria civile.\nNello stesso anno gli fu assegnata una Rhodes Scholarship, che gli permise di continuare i suoi studi all'Hertford College, presso l'Universit\u00e0 di Oxford, dove consegu\u00ec un Master in \"Science and Engineering\" nel 1943.\nDurante la sua permanenza in Inghilterra conobbe e spos\u00f2 nel 1947 Moira de Vere Bentinck, da cui in seguito ebbe due figlie, Yana e Joan.\nSoprannominato \"Il-Perit\" (L'Architetto) e \"Tal-Pipa\" (Il fumatore di pipa), ha sempre avuto un grande interesse per i cavalli ed \u00e8 divenuto famoso per l'abitudine di indossare ai comizi una massiccia fibbia ornata da un'insegna equestre. Oltre a quella per i cavalli, altre passioni che ha amato coltivare sono la lettura, il gioco delle bocce tradizionale (\"il-bo\u010b\u010bi\"), ed il nuoto, cui si dedicava quotidianamente facendo almeno una nuotata ogni giorno, davanti alla spiaggia di \"It-Tawwalija\" a Delimara, presso Marsaxlokk. L'epiteto che preferiva riservare pi\u00f9 spesso ai suoi avversari era \"\u0121idra\" (rapa), che in lingua maltese suona come \"stupido\" o \"ignorante\".\nI maltesi ancora ricordano bene che, durante la cosiddetta \"guerra politico-religiosa\", i suoi seguaci rimpiazzarono le effigi dei santi con i suoi ritratti, che venivano adornati con fiori e candele, in dispettosa reazione contro le autorit\u00e0 ecclesiastiche, che in quel momento si opponevano fortemente alla sua politica.\nCarriera nel partito laburista.\nMintoff entr\u00f2 in politica nel 1935, quando divenne vicesegretario della sezione di Cospicua del Partito Laburista. Nel 1937 si dimise per motivi di studio, ma una volta tornato dall'estero, nel 1943, venne quasi immediatamente nominato segretario. La prima volta che Mintoff ricopr\u00ec una carica pubblica fu nel 1945, quando fu eletto al Consiglio di Governo all'interno della rappresentanza del Partito Laburista. Il suo mandato non dur\u00f2 molto, dato che la delegazione del partito si ritir\u00f2 in segno di protesta contro i piani di dismissione dei cantieri imperiali di Valletta.\nAl contempo Mintoff fu eletto vicesegretario nazionale del partito con un ampio margine di consenso, divenendo il successore designato, se non un immediato contendente, dell'allora segretario Paul Boffa. L'autonomia di Malta fu ripristinata solo nel 1947 ed alle elezioni di quell'anno il Partito Laburista ottenne la maggioranza assoluta, mentre l'opposizione usc\u00ec molto frammentata dalle consultazioni. Mintoff venne nominato vice-primo ministro e ministro dei lavori pubblici, con l'incarico di presiedere ai progetti di ricostruzione post-bellica.\nPrimo mandato di governo (1955-1958).\nTuttavia la forte posizione di Mintoff e la sua ambizione provocarono una serie di crisi di governo e la scissione del partito laburista: Boffa, pi\u00f9 favorevole al compromesso con l'autorit\u00e0 coloniale, rassegn\u00f2 le sue dimissioni e form\u00f2 il Partito dei Lavoratori di Malta (\"Malta Workers' Party\", MWP), mentre Mintoff rifondava il Partito Laburista, assumendone la guida. Ci\u00f2 determin\u00f2 l'indebolimento di entrambe le parti, e fu solo nel 1955, dopo tre legislature, che Mintoff riusc\u00ec a tornare al governo come primo ministro.\nIl punto principale del programma di governo laburista, l'integrazione nel Regno Unito con pari diritti e larga autonomia, port\u00f2 ad un deterioramento delle relazioni con la Chiesa cattolica, che a seguito del piano di Mintoff avrebbe perso molto potere. Per questo motivo negli anni sessanta la Chiesa maltese, nella persona del arcivescovo Mons. Mikiel Gonzi, inizi\u00f2 una lotta contro Mintoff e contro il Partito Laburista, lanciando un interdetto e giudicando caduto in peccato mortale chiunque appoggiasse e seguisse Dom Mintoff o anche solo chi leggesse giornali laburisti. Anche a causa di ci\u00f2, il Partito Laburista perse le elezioni del 1962 e del 1966 e boicott\u00f2 le celebrazioni per l'indipendenza nel 1964 a causa di disaccordi con gli accordi di indipendenza che conferivano ancora una buona dose di potere al governo britannico.\nSecondo periodo di governo (1971-1987).\nIn seguito alla revoca dell'interdizione nel 1964 e al miglioramento delle relazioni con la Chiesa cattolica nel 1969, Dom Mintoff torn\u00f2 al posto di Primo Ministro quando il Labour vinse le elezioni del 1971, riconfermandosi nel 1976 con una chiara maggioranza.\nIl governo del Labour attu\u00f2 un programma di modernizzazione e lotta alla povert\u00e0, espandendo il settore pubblico e lo stato sociale per sostenere l'occupazione. Il governo introdusse anche programmi di nazionalizzazione in stile socialista, spesso in violazione dei diritti di propriet\u00e0, istituendo banche e compagnie pubbliche, tra cui Air Malta, che divenne la linea aerea nazionale. Il Labour introdusse inoltre schemi di sostituzione delle importazioni, tassando il commercio con l'estero per sostenere la produzione domestica. Nel diritto del lavoro, introdusse la parit\u00e0 salariale tra uomini e donne.\nTra i diritti civili, fu introdotto il matrimonio civile (non religioso) e depenalizzate omosessualit\u00e0 e adulterio. Attraverso un pacchetto di riforme costituzionali concordate con il Partito Nazionalista, infine, Malta si dichiar\u00f2 una repubblica nel 1974, pure rimanendo nel Commonwealth britannico.\nMintoff mantenne anche l'incarico di ministro degli esteri fino al 1981. In tale ruolo, tra 1971 ed il 1972, condusse personalmente le trattative con il Regno Unito per la chiusura delle basi militari sull'isola. Nel 1979, l'ultima delle truppe navali britanniche lasci\u00f2 Malta, un evento considerato dalla maggior parte dei commentatori come il culmine della sua carriera politica. Allo stesso tempo Mintoff ricevette molte critiche per la sua politica internazionale di non allineamento e di avvicinamento ai paesi comunisti, che pure inviarono aiuti al suo; specialmente furono criticati il dialogo con la Cina, per il quale fu accusato di essere un comunista, e quello con il colonnello libico Muammar Gheddafi. \nIn occasione delle elezioni del 1981, il Partito Nazionalista all'opposizione, guidato da un nuovo leader, lanci\u00f2 una seria sfida a Mintoff. I nazionalisti ottennero la maggioranza assoluta dei voti che, per\u00f2, a causa del meccanismo della nuova legge elettorale, si tramutarono in soli 31 seggi contro i 34 dei laburisti. Mintoff, pressato dall'opinione pubblica, dichiar\u00f2 che avrebbe formato un governo di transizione, in attesa di nuove elezioni, che avrebbero dovuto essere convocate entro sei mesi.\nCi\u00f2 nonostante, appena qualche giorno dopo, accett\u00f2 l'invito del presidente della repubblica a formare un governo con pieni poteri ed a tempo indeterminato. Questo comportamento provoc\u00f2 un deterioramento dei rapporti fra i due partiti (il Partito Nazionalista boicott\u00f2 il Parlamento) e condusse ad una crisi politica i cui effetti continuarono a farsi sentire fino alla fine degli anni '80, in coincidenza con la dura situazione economica derivante dalle scelte di pianificazione economica, volute da Mintoff fin dall'inizio del suo lungo secondo periodo di governo. I risultati pi\u00f9 evidenti furono l'impoverimento della popolazione e l'aumento della violenza politica nelle strade, che si manifest\u00f2 soprattutto nei gravi incidenti del Luned\u00ec nero, quando una sommossa assalt\u00f2 la residenza del capo dell'opposizione Eddie Fenech Adami.\nMintoff rimase primo ministro fino al 1984, periodo durante il quale sospese la Corte costituzionale. \nDavanti a tali eventi Mintoff inizi\u00f2 a preparare la propria successione: nel 1982 Karmenu Mifsud Bonnici, vicesegretario del Partito dal 1980, venne designato segretario, eletto per cooptazione in parlamento e nominato ministro. Nel 1984, una volta dimessosi Mintoff, Mifsud Bonnici divenne primo ministro e segretario del partito; tuttavia il vecchio leader continu\u00f2 a mantenere nelle sue mani le leve del potere, manovrando da dietro le quinte. \nNel 1986, in seguito all'assassinio di un attivista del Partito nazionalista, iniziarono nuovi approcci e consultazioni fra il partito di governo e quello di opposizione, per cercare di riportare la situazione alla normalit\u00e0. Fra i risultati vi furono alcune modifiche costituzionali in base alle quali fu possibile varare una legge elettorale con premio di maggioranza per la lista che avesse ottenuto pi\u00f9 del 50% dei voti.\nMintoff fu ancora una volta determinante nel convincere il parlamento, a maggioranza laburista, ad approvare gli emendamenti, che consentirono finalmente al Partito nazionalista di vincere le elezioni nel 1987, in seguito alle quali i laburisti andarono all'opposizione per la prima volta dopo sedici anni.\nPolitica estera.\nDopo i tentativi iniziali di Mintoff di integrarsi con la Gran Bretagna si rivelarono infruttuosi, nel 1958 Mintoff si dimise da primo ministro e divenne uno strenuo difensore della decolonizzazione e dell'indipendenza maltese. Ritornato in carica nel 1971, inizi\u00f2 immediatamente a rinegoziare l'accordo di difesa di Malta con la Gran Bretagna.\nLe difficili negoziazioni con la Gran Bretagna, che in seguito portarono alla partenza delle forze britanniche nel 1979 (e alle conseguenti perdite in canoni di affitto delle basi), furono accompagnate da una politica di non allineamento da Guerra Fredda che vide Mintoff corteggiare Mao Zedong, Kim Il-sung, Nicolae Ceau\u0219escu e Mu\u02bfammar Gheddafi; eppure, dopo l'intervento minaccioso della marina libica ai Banchi di Medina nel 1980, \"con un decreto decise la espulsione dalla sera alla mattina di tutti i consiglieri libici che inquadravano la guardia nazionale, la Marina e gli elicotteri a disposizione della difesa maltese\".\nRapporti della CIA recentemente declassificati mostrano i timori degli Stati Uniti che un governo guidato da Mintoff a Malta potesse vedere il paese cadere sotto la sfera di influenza sovietica. I rapporti mostrano anche che gli Stati Uniti stavano progettando di truccare le elezioni maltesi a favore dell'opposizione per far cadere il governo di Mintoff. \nMintoff si \u00e8 opposto all'adesione di Malta all'Unione europea e alla zona euro, preoccupato per lo status di Malta come paese costituzionalmente neutrale.\nUltimi anni in politica.\nMintoff, durante il periodo del governo nazionalista (1987-1996), tenne un atteggiamento di basso profilo, con l'eccezione di un episodio del 1989, quando si oppose alla decisione dell'esecutivo di costruire una centrale elettrica presso Delimara, localit\u00e0 balneare dove Mintoff aveva la sua villa.\nLa stampa maltese ed estera, per\u00f2, continu\u00f2 a sostenere che Mintoff detenesse la leadership \"de facto\" del partito, almeno fino al 1992. Quando i laburisti, nel 1996, tornarono al governo sotto la guida di Alfred Sant, sembr\u00f2 che Mintoff si fosse finalmente deciso ad intraprendere la tranquilla vita del pensionato. Nei due anni seguenti sorsero numerose frizioni fra il nuovo capo del governo ed il vecchio Mintoff, anche perch\u00e9 il primo tentava di fare dimenticare la vecchia immagine statalista e oligarchica data al partito dal suo predecessore, il quale in pratica venne messo ai margini.\nQueste frizioni si trasformarono in un aperto scontro quando, nel 1998, il governo prese la decisione di privatizzare le linee di navigazione e le infrastrutture portuali e cantieristiche, comprese quelle del porto delle cosiddette \"Tre Citt\u00e0\" (Cospicua, Vittoriosa e Senglea), dove Mintoff aveva da sempre avuto il suo bacino elettorale (i cantieri navali di Malta). Alla sua dura reazione rispose altrettanto duramente il primo ministro Sant, definendolo un traditore. La situazione sfugg\u00ec rapidamente di mano ad entrambi i contendenti e si risolse in una crisi di partito e, quindi, di governo, che caus\u00f2 le dimissioni dell'esecutivo ed il ricorso ad elezioni anticipate, le prime del dopo-guerra in cui sulla scheda elettorale non apparve il nome di Mintoff.\nIl partito laburista, profondamente diviso, fu sonoramente battuto. Mintoff non fu ricandidato neanche alle elezioni del 2003, ed ha fatto la sua ultima apparizione politica durante la campagna elettorale per il Referendum sull'adesione di Malta all'Unione Europea, in cui si schier\u00f2 contro l'adesione, l'opzione perdente. \nCon la sostituzione di Alfred Sant con Joseph Muscat nel 2008, c'\u00e8 stato un riavvicinamento con i laburisti.\nMorte.\nMintoff \u00e8 stato portato in ospedale il 18 luglio 2012. Successivamente \u00e8 stato dimesso il 4 agosto e ha trascorso il 96\u00ba compleanno a casa, a Tarxien dove \u00e8 morto il 20 agosto. Il 25 agosto ha ricevuto un funerale di stato dal governo di Malta.\nEredit\u00e0 politica e memoria.\nMentre generazioni di fedeli sostenitori continuano a dare credito a Mintoff con l'introduzione di prestazioni sociali come l'indennit\u00e0 per i figli, pensioni per due terzi, salario minimo e alloggi sociali, nonch\u00e9 la creazione di Air Malta, Sea Malta, la separazione tra chiesa e stato e la fine 200 anni di dominio coloniale britannico, i critici indicano la sua eredit\u00e0 di divisione e la violenza e i disordini che hanno caratterizzato il suo tempo in carica. I critici di Mintoff hanno inoltre sottolineato come un culto pervasivo della personalit\u00e0 sia stato mantenuto dopo la sua morte, soprattutto all'interno del partito laburista. \nUna statua di Mintoff \u00e8 stata inaugurata nella sua citt\u00e0 natale Cospicua il 12 dicembre 2014. Il monumento \u00e8 stato progettato dall'artista Noel Galea Bason. \nNel 2013, la piazza principale di fronte alla chiesa di Nostra Signora della Misericordia a Bir id-Deheb a \u017bejtun, \u00e8 stata ribattezzata Misra\u0127 Dom Mintoff. \nNel marzo 2016, Corradino Road (\"Triq Kordin\") a Paola fu ribattezzata Dom Mintoff Road (\"Triq il-Perit Dom Mintoff\"). \nNell'agosto 2017 \u00e8 stato lanciato un progetto per convertire una grande area verde nella citt\u00e0 di Paola in un parco chiamato \"\u0120nien Dom Mintoff\". \nNel maggio 2018, un'altra statua di Mintoff \u00e8 stata inaugurata in Piazza di Castiglia a La Valletta direttamente di fronte all'ufficio del Primo Ministro."}
{"id": "1591926", "revid": "3082", "url": "https://it.wikipedia.org/wiki?curid=1591926", "title": "Flavio Costanzo Felice", "text": ""}
{"id": "1591930", "revid": "767487", "url": "https://it.wikipedia.org/wiki?curid=1591930", "title": "Viva le donne!", "text": "Viva le donne! (\"Footlight Parade\") \u00e8 un film del 1933 diretto da Lloyd Bacon e interpretato da James Cagney e Joan Blondell.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nPer resistere alla concorrenza del cinema dopo l'avvento del sonoro, Chester Kent, direttore artistico di spettacoli teatrali, si specializza nel produrre brevi prologhi musicali per le sale di proiezione.\nTra l'urgenza di idee sempre nuove, per soddisfare una domanda crescente, lo spionaggio artistico della concorrenza, un produttore che, con trucchi contabili gli sottrae la quota di profitti che gli spetterebbe per contratto, un responsabile legale, fratello della moglie del produttore, che gli mette sempre i bastoni tra le ruote con problemi di censura, una moglie che, dopo averlo mollato ai tempi delle vacche magre, si ripresenta accampando pretese esorbitanti per lasciarlo libero, Kent \u00e8 sul punto di lasciare tutto per non impazzire.\nMa, con l'aiuto dell'immancabile fedele segretaria Nan (Joan Blondell) e del nevrotico capo balletto Francis (Frank McHugh), riesce a conquistare il successo.\nCommento.\nQuesto film del 1933 \u00e8 il secondo (dopo \"Quarantaduesima strada\" dello stesso anno e prima di \"Wonder Bar\", del 1934) di tre musical della Warner Bros. Pictures, diretti, in rapida successione, da Lloyd Bacon con la collaborazione del grande coreografo Busby Berkeley. Questo inesauribile artigiano di Hollywood - lo stesso anno dirige altri tre film di genere diverso - diede un importante contributo all'evoluzione del genere musical, dimostrando un'assoluta padronanza delle nuove opportunit\u00e0 espressive offerte dal recente avvento del sonoro (il sistema utilizzato per questo film \u00e8 il Vitaphone). Del resto era stato uno dei primi ad utilizzare la nuova tecnologia, dirigendo Al Jolson, interprete del primo film sonorizzato nella storia del cinema (\"Il cantante di jazz\" di Alan Crosland), in \"Il cantante pazzo\" (1928)."}
{"id": "1591931", "revid": "438678", "url": "https://it.wikipedia.org/wiki?curid=1591931", "title": "L'ospite d'onore", "text": "L'ospite d'onore \u00e8 un film di Richard Benjamin del 1982.\nTrama.\n1954. Benjy Stone \u00e8 uno degli autori di un popolare show televisivo, condotto dal comico King Kaiser. Quando Kaiser decide di invitare come ospite Alan Swann, un tempo idolo delle matin\u00e9e, Benjy \u00e8 entusiasta di poter lavorare al fianco di uno dei suoi miti di quando era adolescente. Ma Swann si presenta agli studios ubriaco e Kaiser \u00e8 sul punto di cacciarlo. Benjy prega il conduttore di tenere Swann, offrendosi di fargli da \"baby-sitter\" e assicurarsi che l'attore sia sobrio. Ma per Kaiser Swann non \u00e8 l'unico problema:: nel suo show fa una parodia del boss Rojeck, il quale non gradisce..."}
{"id": "1591940", "revid": "767487", "url": "https://it.wikipedia.org/wiki?curid=1591940", "title": "A cena con gli amici", "text": "A cena con gli amici (\"Diner\") \u00e8 un film del 1982 diretto da Barry Levinson.\nTrama.\n1959, Baltimora. Le avventure di cinque amici che si trovano in quel periodo di et\u00e0 tra la fine dell'adolescenza e l'inizio della maturit\u00e0.\nRiconoscimenti.\nNel 2000 l'American Film Institute ha inserito il film al 57\u00ba posto della classifica delle cento migliori commedie americane di tutti i tempi."}
{"id": "1591943", "revid": "183976", "url": "https://it.wikipedia.org/wiki?curid=1591943", "title": "Paul E. Gillmor", "text": ""}
{"id": "1591944", "revid": "326822", "url": "https://it.wikipedia.org/wiki?curid=1591944", "title": "Don't Try Suicide", "text": ""}
{"id": "1591946", "revid": "438678", "url": "https://it.wikipedia.org/wiki?curid=1591946", "title": "Il pi\u00f9 bel casino del Texas", "text": "Il pi\u00f9 bel casino del Texas (\"The Best Little Whorehouse in Texas\") \u00e8 un film di Colin Higgins del 1982, adattamento cinematografico del musical omonimo. In termini di box-office fu senz'altro il musical di maggior successo degli anni '80. Charles Durning ebbe la nomination all'Oscar al miglior attore non protagonista. La pellicola ebbe la nomination per il Golden Globe quale Miglior Film e Dolly Parton quella per Miglior Attrice.\nTrama.\nFine anni settanta. Il bordello denominato \"Chicken Ranch\" \u00e8 stata una vera e propria istituzione della cittadina di Gilbert, in Texas, per pi\u00f9 di un secolo, ed \u00e8 attualmente gestito dalla procace Miss Mona Stangley. Mentre si prende cura delle sue ragazze, Mona mantiene ottimi rapporti con lo sceriffo locale, Ed Earl Dodd. Tutto scorre serenamente, finch\u00e9 un giorno il reporter televisivo Melvin P. Thorpe decide di prendere di mira, nel corso di una delle sue crociate TV moralizzatrici, proprio la casa di Miss Mona.\nEdizione italiana.\nDistribuito in Italia dalla CIC [Cinema International Corporation] nel maggio 1983. Doppiaggio affidato alla C.D."}
{"id": "1591948", "revid": "3791", "url": "https://it.wikipedia.org/wiki?curid=1591948", "title": "Dominic Mintoff", "text": ""}
{"id": "1591949", "revid": "2166030", "url": "https://it.wikipedia.org/wiki?curid=1591949", "title": "Raul I di Clermont", "text": "Accompagn\u00f2 re Filippo II Augusto nella Terza Crociata e fu ucciso dinnanzi ad Acri il 15 ottobre 1191, durante il lungo assedio.\nAveva sposato Alix de Breteuil (morta verso il 1196), figlia di Val\u00e9ran III, sire di Breteuil, e Haldeburge, dama di Tartigny. Da Alix ebbe:"}
{"id": "1591950", "revid": "1871220", "url": "https://it.wikipedia.org/wiki?curid=1591950", "title": "Liceo classico Giovanni Pantaleo", "text": "Il Liceo Classico \"Giovanni Pantaleo\" \u00e8 un istituto superiore di Castelvetrano, intitolato a Giovanni Pantaleo.\nStruttura.\nL'edificio, prima di ospitare il Liceo Classico, era il convento dell'adiacente Chiesa di San Domenico. Si presenta su due piani e si articola tutto intorno a un chiostro.\nStoria.\nIl Liceo di Castelvetrano sorse una prima volta, per breve tempo, nel 1774.\nDopo anni di preparativi, sorse nuovamente nel 1847, grazie soprattutto al canonico Francesco La Croce, che ne fu anche docente di Filosofia e Matematiche. Fu chiuso nel 1860, come gli altri istituti post-elementari del Regno delle Due Sicilie, dopo l\u2019annessione al Regno d\u2019Italia .\nIl 30 settembre 1870 fu istituito il Ginnasio inferiore comunale, limitatamente alla prima classe; nei due anni successivi si formano le altre classi . \nNell'anno 1873 viene istituito il Ginnasio superiore comunale. Nel 1884, con Regio Decreto, viene istituito un Ginnasio Governativo . Nel 1907 su proposta del Collegio dei Docenti, il Consiglio comunale decide di proporre al Ministero di intitolare l'Istituto al frate \u201cGiovanni Pantaleo\u201d, nativo di Castelvetrano. La delibera viene approvata nello stesso anno.\nNel 1923 viene istituito il Liceo comunale. Nel 1934 il Liceo viene \u201cregificato\u201d, secondo la terminologia del tempo, e da allora assume il nome di Ginnasio Liceo \u201cGiovanni Pantaleo\u201d. Dal 2001 il Liceo delle Scienze Umane \"Giovanni Gentile\" si \u00e8 unito al Liceo Classico, sotto la denominazione di Istituto Statale di Istruzione Superiore \u201cG. Pantaleo - G. Gentile\u201d.\nDall\u2019a.s. 2013/14, con Decreto Assessoriale n. 5 del 28 febbraio 2014, si \u00e8 costituito l\u2019Istituto di Istruzione Secondaria Superiore \u201cCipolla - Pantaleo - Gentile\u201d, comprendente il Liceo Scientifico, il Liceo Classico e il Liceo delle Scienze Umane ."}
{"id": "1591956", "revid": "110157", "url": "https://it.wikipedia.org/wiki?curid=1591956", "title": "Caarap\u00f3", "text": "Caarap\u00f3 \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1591959", "revid": "1793900", "url": "https://it.wikipedia.org/wiki?curid=1591959", "title": "Gatineau (fiume)", "text": "Il Gatineau \u00e8 un fiume canadese della provincia del Qu\u00e9bec. \u00c8 affluente del fiume Ottawa, nel quale sfocia presso la citt\u00e0 dalla quale prende il nome. Ha una lunghezza di 386\u00a0km e un bacino imbrifero di 23.700\u00a0km\u00b2."}
{"id": "1591961", "revid": "15756", "url": "https://it.wikipedia.org/wiki?curid=1591961", "title": "Nemici di Ben 10", "text": "La seguente \u00e8 una lista di personaggi che appaiono nella serie televisiva animata statunitense Ben 10 e nei seguito \"Ben 10 - Forza aliena\" e ' e '. Questa lista comprende solo i personaggi apparsi in pi\u00f9 di un episodio.\nI personaggi di questa lista sono nemici di Ben Tennyson che hanno creato problemi a lui e alla sua squadra in pi\u00f9 di un'occasione.\nNemici principali.\nVilgax.\nVilgax \u00e8 una Chimera Sui Generis (riferimento alla Chimera, creatura formata da diversi animali e considerata l'incarnazione di forze fisiche distruttrici), proveniente dal pianeta Vilgaxia.\nBen 10.\n\u00c8 uno spietato signore della guerra intergalattico che non si fermer\u00e0 davanti a niente, per ottenere l'Omnitrix (che desidera per poter costituire un esercito alieno, in grado di conquistare qualsiasi pianeta dell'Universo). Vilgax \u00e8 uno dei pi\u00f9 temuti alieni dell'Universo: infatti, \u00e8 cos\u00ec temuto che nessuna forma di vita biologica \u00e8 pi\u00f9 disposta a lavorare per lui, costringendolo ad usare robot senzienti come suoi sottoposti (anche se, di tanto in tanto, riesce a trovare mercenari biologici, disponibili a lavorare per lui ad un giusto prezzo).\nIn \"SuperBen\" (stagione 1 - episodio 1), Vilgax insegue l'astronave di Xylene (che trasportava l'Ominitrix), tuttavia, viene gravemente ferito da un attacco sferrato dall'astronave dell'aliena, venendo costretto a risiedere in una capsula rigenerativa, all'interno della sua astronave (la \"Chimerian Hammer\"). Da quella capsula, invia un esercito di droni sulla Terra, affinch\u00e9 recuperino l'Omnitrix, ma vengono distrutti da Ben (trasformato in Diamante).\nIn \"I guerrieri \" (stagione 1 - episodio 5), Vilgax assume tre mercenari: Tetrax, Kraab e Sixsix, incaricandoli di recuperare l'Ominitrix ma (anche grazie al tradimento di Tetrax, che si schiera con Ben) entrambi, vengono sconfitti.\nIn \"\"L'alleanza\" (stagione 1 - episodio 8), manda altri droni sulla Terra, che vengono distrutti da Ben. Tuttavia, uno di essi, sopravvissuto alla distruzione, si fonde con la teppista Joey, dando vita alla cyborg Rojo; Ben (trasformandosi in Plusultra) si fonde con lei e distrugge i suoi componenti robotici ma, durante questo processo, riceve un contatto telepatico da Vilgax che lo minaccia di sottrargli l'Omnitrix.\nIn \"Segreti\"\" (stagione 1 - episodio 13), Vilgax esce dalla capsula, ciberneticamente potenziato (anche se, per motivi sconosciuti, continua ad indossare una maschera per ossigeno, simile a quella che utilizzava nella capsula), e sbarca sulla Terra, per appropriarsi dell'Omnitrix. Dopo che l'alieno ha incontrato e catturato Ben, lo porta nella sua astronave e tenta di amputargli (con una lama laser) il braccio in cui porta l'orologio ma, grazie all'intervento di Max e Gwen (e al sovraccarico dell'Omnitrix, che faceva trasformare Ben, in rapida sequenza, in tutti i suoi alieni), il bambino riesce a scaraventare l'alieno fuori dalla sua nave, sospesa nell'atmosfera, e a farlo precipitare sulla cima del Monte Rushmore: sul monte, ingaggiano un duro combattimento, che termina con la vittoria di Vilgax; l'alieno, reggendo i corpi svenuti di Gwen e Max, ricatta Ben, intimandogli se scegliere loro o s\u00e9 stesso e, in seguito alla resa del bambino, lo riporta verso la sua astronave. Ignorando un avvertimento del rinvenuto Max, Vilgax salta dentro l'astronave e si accorge che i Tennyson hanno attivato l'autodistruzione: mentre urla, con rabbia, il loro cognome (accusandoli di causargli, sempre, problemi), Ben gli spara alla schiena, con una delle armi laser dei Risolutori, intrappolandolo sotto delle macerie, e scappa prima che la \"Chimerian Hammer\" esploda con Vilgax ancora a bordo.\nIn \"\"La verit\u00e0\" (stagione 2 - episodio 1), Max menziona Vilgax, raccontando a Ben e Gwen che (molti anni prima) lui e il suo collega Phil, lo incontrarono ad una base militare mentre stava rubando dei missili nucleari. Nel combattimento risultante, l'alieno venne legato ad un missile e spedito contro la sua stessa astronave (incidente in cui l'intero Universo, lo credette morto). In quell'occasione, Vilgax era solo, leggermente, pi\u00f9 alto di un normale essere umano, in confronto alla taglia colossale che mostra nell'episodio \"Segreti\" (probabilmente, l'aumento della taglia \u00e8 stata un'altra delle conseguenze del suo potenziamento cibernetico).\nIn \"Gwen 10\" (stagione 2 - episodio 4), episodio what If in cui \u00e8 stata Gwen ad indossare l'Omnitrix, Vilgax non rimane ferito dall'attacco di Xylene, essendosi rifugiato dietro i suoi robot (di conseguenza, questa versione non ha mai ricevuto il potenziamento cibernetico). Dopo aver scoperto che l'orologio \u00e8 precipitato sulla Terra, sbarca sul pianeta e rapisce Gwen, in quanto detentrice dell'Omnitrix, per poi portarla nella sua astronave, inserendola nello stesso dispositivo in cui aveva imprigionato Ben (in \"Segreti\") per amputarle il braccio in cui indossa l'orologio ma viene fermato da Max e Ben: durante il combattimento, l'Omnitrix si stacca da polso di Gwen e aderisce a quello di Max che (dopo essersi trasformato in Plusultra) lancia Vilgax contro la sua stessa astronave, apparentemente, uccidendolo.\nIn \"La vendetta\"\" (stagione 2 - episodio 13), Vilgax \u00e8 ancora vivo (essendo fuggito dalla sua astronave, prima che esplodesse) e viene condotto, ghiacciato, all'interno dell'astronave di Kevin 11; dopo un breve combattimento, l'alieno scopre la connessione di Kevin con l'Omnitrix e, pertanto, decide di allearsi con lui (per cercare, nuovamente, di impossessarsi dell'orologio): dopo essere sbarcati sulla Terra, attaccano Ben e (nel combattimento che ne consegue) lo spediscono dentro il \"Vuoto Totale\", tuttavia, il bambino riesce a scapparne e a lasciarci imprigionati, i suoi nemici.\nIn \"\"Il portale del tempo\" (stagione 3 - episodio 1), Ben e Gwen entrano in un universo parallelo in cui incontrano le loro versioni futuristiche: Ben 10.000 e Gwen 10.000. In questo universo, Vilgax (circa dieci anni dopo gli eventi di \"La Vendetta\"\") era riuscito a scappare dal \"Vuoto Totale\", imbattendosi in un portale inter-dimensionale, e si scontr\u00f2 con Ben 10.000, che lo mutil\u00f2 al braccio sinistro e lo uccise (facendolo, letteralmente, a pezzi); durante l'episodio, per\u00f2, il Dr Animus lo riassembla e resuscita, grazie al suo Transmodulatore, rendendolo molto pi\u00f9 potente (con armi incorporate, sull'artificiale braccio sinistro) e si allea con lui, per vendicarsi contro Ben 10.000. Tuttavia, entrambi i Ben riescono a sconfiggerli e Vilgax viene sconfitto dal Ben futuristico che prima (trasformato in Spitter) lo butta in un lago e poi (trasformato in Arctiguana) congela la massa acquatica in cui \u00e8 immerso, per impedirgli di fuggire. Non si sa, quale sia stato il successivo destino di questo Vilgax.\nIn \"Il ritorno a casa\" (stagione 4 - episodio 8), quando Ben ritorna a casa, incontra Vilgax (fuggito dal \"Vuoto Totale\"). L'alieno ha distrutto la casa del bambino e tiene in ostaggio suo padre, intimando a Ben, di consegnargli l'Omnitrix (rivelandogli che ora intende, anche, distruggere l'intera Bellwood) ma, dopo aver finto di accettare, il bambino si trasforma in Rotolone e lo sconfigge, temporaneamente, facendogli crollare addosso, le macerie della casa. In seguito, quella stessa sera, Vilgax attacca la citt\u00e0 con i suoi droni ma viene distratto dai Tennyson che lo sconfiggono con un diversivo: Ben si trasforma in XLR8 e poi corre nelle fogne (per farsi inseguire dall'alieno) e, dopo la riuscita del piano, Carl apre una valvola del gas e le da fuoco, facendo esplodere le fogne, insieme all'alieno che, apparentemente, muore incenerito (proprio per il fatto che Vilgax sembri morire, gli scrittori di \"Forza Aliena\" hanno dichiarato che, in realt\u00e0, quest'episodio era soltanto un altro \"what If\").\nNel film \"\", Vilgax si \u00e8 liberato dal \"Vuoto Totale\". Dopo aver ucciso alcuni alieni (a cui, ha rubato l'astronave), viene raggiunto da uno dei suoi droni che gli mostra il segnale SDM (informandolo della futura autodistruzione dell'Omnitrix), allora, approda sul satellite-prigione Incarcerion, reclutando SixSix. Successivamente, a bordo di uno dei droni, penetrano nell'astronave di Tetrax e combattono con l'equipaggio: dopo un combattimento nello spazio aperto, Ben precipita nell'astronave e incontra Vilgax che \u00e8 pieno di odio nei suoi confronti per averlo spedito nel \"Vuoto Totale\" (tanto che, addirittura, neanche gli importa dell'autodistruzione dell'Omnitrix) ma, dopo un breve inseguimento, Ben riesce ad espellerlo dall'astronave. In seguito, l'alieno invade Galvan Prime (il pianeta di Azmuth) e attacca la fortezza del creatore, per costringerlo a costruirgli un dispositivo ancora pi\u00f9 potente dell'Omnitrix; durante il violento combattimento, Vilgax viene catturato da Ben (trasformato in Gigante): furioso per essere stato sconfitto, l'alieno gli intima di liberarlo, ferendogli la mano con il suo guanto cibernetico; l'attacco provoca la rabbia di Ben che, con gran potenza, lo scaglia nello spazio.\nBen 10 - Forza aliena.\nIn \"\"La vendetta di Vilgax\" (stagione 3 - episodi 1 e 2), Vilgax ritorna sulla Terra, insieme al suo assistente Sifone. In diretta televisiva, sfida Ben (concedendogli un giorno di tempo, per presentarsi) e, all'arrivo del ragazzo, lo affronta in un durissimo scontro. L'alieno sembra riuscire ad avere la meglio ma, dopo che Ben si \u00e8 riformato in Diamante (poich\u00e9, Vilgax aveva fatto a pezzi Cromoraggio, l'alieno in cui era trasformato Ben) viene sconfitto dal ragazzo che, in base al Codice Galattico (che Vilgax sfruttava per invadere e conquistare i pianeti), gli intima di non ritornare mai pi\u00f9 sulla Terra. La Chimera Sui Generis, accetta malvolentieri ma giura che ritorner\u00e0.\nIn \"La Citt\u00e0 Fantasma\" (stagione 3 - episodio 10), Vilgax libera Zs'Skayr ma viene tradito e assiste alla schiavizzazione del proprio pianeta e, di conseguenza, si dirige sulla Terra, per chiedere aiuto a Ben (in questo episodio, viene svelato che, su Vilgaxia, l'alieno \u00e8 visto come un governante benevolo; tanto che il pianeta \u00e8 stato ribattezzato in suo onore). Quando Ben viene posseduto da Zs'Skayr, Vilgax coglie l'opportunit\u00e0 di distruggere due suoi nemici in una volta sola, tuttavia, viene dominato dalla combinazione dei due ma riesce a creare, con la propria spada, un raggio di luce che consente al ragazzo, di riprendere il controllo; permette, infine, a Ben e ai suoi amici, di tornare sulla Terra, gongolante per essere riuscito a ottenere la completa conoscenza dell'Omnitrix (grazie alle domande poste a Zs'Skayr, prima che venisse liberato).\nIn \"Primus\" (stagione 3 - episodio 14), Vilgax utilizza le informazioni ricavate da Zs'Skayr: la fonte del potere dell'Omnitrix, si trova sul pianeta artificiale Primus. Quando giunge l\u00ec, il pianeta stesso avvisa Azmuth (che utilizza l'Omnitrix per combatterlo) ma viene sconfitto dall'alieno; dopo che Azmuth spiega cosa siano Primus e il Codon Stream, Vilgax pretende di sapere come funzioni l'Omnitrix (dato che, dopo la ricalibratura, non ha idea di come funzioni) e Ben riesce a imbrogliarlo, in modo da liberarsi. Quando l'alieno capisce come funziona l'orologio, si trasforma in Mutante ma Ben disattiva il dispositivo artificiale di gravit\u00e0 e rimuove dalla massa inerte, il quadrante dell'Omnitrix, riportando l'alieno alla sua forma naturale. Nei panni di Rotolone, il ragazzo scaglia l'alieno nel Codon Stream, causandone involontariamente la crescita a dismisura: allora, diventa Gigante, sconfiggendo Vilgax e scaraventandolo nello spazio; in seguito, Azmuth dichiara che l'effetto del Codon Stream, su Vilgax, terminer\u00e0 a breve, riportandolo alla normalit\u00e0.\nIn \"Il Segreto di Cromoraggio\" (stagione 3 - episodio 16), Vilgax insegue Tetrax (per reclamare il cristallo sacro con il quale distrusse Petropia); Kevin, involontariamente, gli rivela che il cristallo \u00e8 in possesso di Sugilite (il donatore di Cromoraggio, liberato dall'Omnitrix, da Tetrax): di conseguenza, l'alieno giunge su Petropia, che sta per essere riassemblata dalla forma aliena di Ben, e attacca Sugilite. Recupera il cristallo ma, rendendosi conto che non funziona, si ritira.\nIn \"La Battaglia finale\" (stagione 3 - episodi 19 e 20), Vilgax, grazie a un brillante piano, riesce a catturare Ben, Gwen e Kevin e a impadronirsi dell'Omnitrix (che usa per creare un esercito composto da soldati, ognuno dotato dei poteri di Ben). Dopo essere stato privato dell'Omnitrix, grazie al comando di autodistruzione, viene battuto da Ben, con l'Ultimatrix, grazie a Ultra Fangofiammante; quando la sua nave finisce nell'oceano, Vilgax dimostra che la sua forma umanoide, non \u00e8 il suo vero aspetto fisico: infatti, a contatto con l'acqua, l'alieno si trasforma in una piovra gigante ma viene, apparentemente, distrutto dalla fusione del reattore nucleare, presente sulla sua astronave.\nIn \"L'ordine dei Custodi della Fiamma\" (stagione 2 - episodio 22), Vilgax viene scambiato dai Custodi della Fiamma, per Dagon: una creatura dai poteri occulti.\nIn \"Un cavaliere da ricordare\" (stagione 2 - episodio 24), Vilgax ruba l'armatura di Sir George (tornando alla sua forma originale) e combatte contro Ben e i suoi amici; contemporaneamente, Diagon si risveglia e, con l'inganno, lo imprigiona in una dimensione parallela.\nIn \"L'inizio della fine\" (stagione 2 - episodio 30), Vilgax ha assorbito i Lucubra ed \u00e8 diventato un sottoposto di Dagon (come gli Esoterica).\nIn \"L'ultimo nemico\" (stagione 2 - episodi 31 e 32), Vilgax ingaggia uno scontro, all'ultimo sangue, con George e Ben; nello scontro, anche Gwen si allea con Dagon (per colpa di Lucubra). Ben, Kevin e George sconfiggono, momentaneamente, l'alieno che aveva rivelato di avere finto di essere alleato con Dagon e viene salvato da Sifone. Dopo aver assorbito Dagon, con una macchina creata da Sifone, diventa il signore assoluto (infatti, ha assorbito sia la creatura che i Lucubra); Ben si nasconde sul Monte Rushmore, assieme ai suoi amici, ma vengono raggiunti da Vilgax che combatte contro Ben e lo sfida. L'alieno viene sconfitto ma inganna il ragazzo che si unisce a lui, nel piano di creare un nuovo universo governato da loro; solo l'intervento di Julie (salvata da Nave) cambia la situazione e fa ritrovare la ragione a Ben: infine, dopo che il ragazzo ha ricevuto l'Omnitrix definitivo, Vilgax scappa.\nIn \"Le mille facce di Vilgax\" (stagione 3 - episodio 4), Vilgax viene scortato, dai risolutori, in una prigione di massima sicurezza ma, grazie all'intromissione di Attea, SixSix, SevenSeven e EightEight (che intendevano ucciderlo), riesce a scappare.\nIn \"La vendetta \u00e8 mia\" (stagione 5 - episodio 3), Vilgax appare, costantemente, tramite ologrammi, in cui dichiara di aver lasciato un contingente, nel caso fosse stato, ancora, sconfitto da Ben; infatti, successivamente, centinaia dei suoi mostri calamari, emergono dalle fognature e devastano Bellwood ma vengono sconfitti da Ben (trasformato in Faraon).\nIn \"Un Ben senza Omnitrix\" (stagione 6 - episodio 1), Vilgax si allea con Eon e con quattro controparti malvagie di Ben; tuttavia, li tradisce e, usando una bomba dei Chronosapien, li uccide, cancellandoli dal multiverso. L'unico sopravvissuto, \u00e8 una controparte di Ben, priva di Omnitrix, che (alleatosi con Paradox) diventa determinato a sconfiggere l'alieno.\nIn \"L'ultima battaglia\" (stagione 6 - episodio 2), il Ben senza Ominitrix (dopo essere stato portato indietro nel tempo, da Paradox) annulla l'azione di Vilgax, resuscitando tutti i Ben esistenti. Successivamente, l'alieno viene sconfitto dalle controparti buone di Ben e arrestato dai risolutori.\nIn \"Gli attacchi di Malgax\"\" (stagione 8 - episodio 7), Vilgax (insieme ad Albedo) ruba i resti di Malwere e li trasforma in una potenziata armatura da battaglia, con cui si fonde; tuttavia, viene sconfitto da Ben che (grazie all'aiuto di Skurd) lo lancia contro il nucleo della sua astronave, apparentemente, uccidendolo.\nBen 10 (serie animata 2016).\nAppare come antagonista principale, anche in questa serie animata.\nSupremi.\nI Supremi, doppiati da Mimmo Strati, sono una razza di alieni xenofobi del pianeta Darama che sono gli antagonisti principali delle prime due stagioni di \"Ben 10 - Forza aliena\". I Supremi considerano se stessi la migliore forma di vita dell'universo, credendo di essere stati la prima razza a esistere e che tutte le altre razze siano composte da parassiti e vermi. Sono determinati a ripulire l'universo di tutte le razze esclusa la loro e la Terra \u00e8 il loro prossimo obiettivo. I Supremi non provano in alcun modo a nascondere l'odio che provano per le altre razze; un Comandante dei Supremi avversario di Ben nell'episodio pilota lo insulta continuamente con apprezzamenti come \"sporcizia\" e \"feccia\", esclamando addirittura di essere stato \"infettato\" da lui quando Ben morde la sua mano trasformato in Omosauro. La loro convinzione che le altre razze siano \"sudiciume\" \u00e8 cos\u00ec forte che arrivano a temere che possa avvenire una contaminazione tramite il contatto fisico con le altre razze (un Supremo, Reinrassic III, addirittura sceglie di rimanere in esilio dopo essersi reso conto di avere sviluppato una relazione di amicizia e rispetto reciproco con Ben, incominciando a vedersi \"contaminato\" dai sentimenti umani e dalla compassione di Ben). I Supremi utilizzano gli Umalieni per fare il lavoro sporco (principalmente a causa della loro preferenza nello stare pi\u00f9 lontano possibile dalle altre forme di vita, ma nonostante tutto considerano vermi anch'essi a causa del loro DNA umano). Nonostante il disgusto che provano verso gli altri esseri, i Supremi spesso assumono dei mercenari non di razza Suprema a lavorare per loro.\nI Supremi sono alti umanoidi con pelle bianca, quattro segni simili a degli occhi sul loro torso, mani e piedi neri, ali pieghevoli sul loro dorso e visi viola con quattro occhi rossi (con l'eccezione di alcuni Supremi che ne hanno cinque o tre), ma senza una bocca distinguibile. Il consiglio dei Supremi (il gruppo che capeggia la specie dei Supremi) conta al suo interno membri dei Supremi che sembrano essere molto pi\u00f9 grossi del normale. Nonostante la loro arroganza, i Supremi sono senza dubbio molto potenti e pericolosi (Ben ammette anche che lui e la sua squadra non sono pronti ad affrontarli in confronto diretto). Dispongono di una notevole forza fisica, in grado di superare facilmente la forza base di Omosauro e possono superare in potenza anche alieni pi\u00f9 grandi di loro. Le punte delle loro dita possono essere scagliate come dardi e si rigenerano velocemente, anche se i Supremi non possono rigenerare arti perduti. Possono aprire il loro petto e usare le loro appendici interne per rifornirsi dell'acqua che si trova sottoterra. Le loro ali gli permettono di volare ad alte velocit\u00e0. Come gli Umalieni, i Supremi non agiscono bene in ambienti ad alte temperature e presto si disidratano quando privati per troppo tempo dell'acqua; questo, cos\u00ec come le osservazioni di uno di loro, indica che il loro pianeta natale, Darama, ha un clima molto freddo. Il loro governo \u00e8 capeggiato dal consiglio dei Supremi, che viene governato a turno dal Supremo dei Supremi, identificato da un marchio posto sul palmo della mano. I Supremi sono anche una specie molto avanzata tecnologicamente, poich\u00e9 molte delle loro tecnologie sembrano essere in parte di natura organica. L'unica specie che sembra poter rivaleggiare con il cervello militare dei Supremi \u00e8 quella dei Galvaniani.\nIn \"Guerra dei Mondi\", viene rivelato che il loro disgusto per gli altri esseri \"inferiori\" non \u00e8 l'unica ragione per il loro intento di eliminarli tutti dalla galassia; generazioni di riproduzione tramite incesto hanno reso la razza dei Supremi sterile ed estremamente vulnerabile alle malattie, facendo finire la specie in pericolo di estinzione, ma i Supremi non hanno intenzione di morire da soli. Ben ripara il loro danno genetico fondendo il loro DNA con quello di specie aliene casuali dell'Omnitrix. Inizialmente, il consiglio dei Supremi non era per niente grato a Ben dell'infusione, arrivando a considerare il suicidio, ma, prima che potessero fare qualsiasi cosa, Reinrassic III fa la sua comparsa (terminando il suo esilio autoimposto) e convince gli altri Supremi del fatto che la loro specie \u00e8 come le altre esistenti nell'universo e che la loro unione con il DNA di alieni casuali dell'Omnitrix \u00e8 in realt\u00e0 una benedizione per loro, non una maledizione, e che loro possono convivere pacificamente con le altre razze. Tramite questo insegnamento impartito ai suoi simili, Reinrassic viene poi eletto nuovo Supremo dei Supremi.\nIn \"Non Temere i Fratelli Vreedle\", un Supremo funge da ufficiale giudiziario quando Ben e Kevin si appellano al Giudice Domstol e reclamano l'affidamento di Nave. Ci\u00f2 sembra implicare che i Supremi siano ora in grado di interagire maggiormente con le altre razze.\nNell'episodio \"If All Else Fails\", un Supremo si risveglia da una sorta di ibernazione; pensando che i Supremi avessero perso la loro battaglia per la Terra durante la precedente invasione, l'alieno attiva un sistema di sicurezza impostato precedentemente che crea un mostruoso ordigno dell'apocalisse nella forma di un mostro di taglia gigantesca simile a un Supremo e composto da roccia e alberi. Il sistema di sicurezza si carica tramite una centrale nucleare per assorbire abbastanza energia per autodistruggersi, processo che causerebbe tanta distruzione da radere al suolo l'intero pianeta. Ben si trova costretto ad andare a prendere Reinrassic III sul suo pianeta per ottenere aiuto nel chiarire le cose con l'Ufficiale dei Supremi. L'Ufficiale successivamente sacrifica la sua vita per fermare l'arma dell'apocalisse, cosa che Reinrassic III definisce il pi\u00f9 grande onore a cui un soldato dei Supremi pu\u00f2 anelare. Al contrario degli altri della sua specie, l'Ufficiale dei Supremi non aveva risentito, o non era stato raggiunto, dall'onda di DNA diffusa dall'Omnitrix che aveva riparato il danno genetico di ogni Supremo.\nZs'Skayr.\nZs'Skayr, doppiato da Germano Basile, era rimasto intrappolato nell'Omnitrix ed era diventato una delle forme aliene di Ben, Pelle d'Oca. Una copia della sua personalit\u00e0 malvagia rimase infatti intrappolata nell'Omnitrix al momento di prelevare il campione del suo DNA. Per ragioni sconosciute, Pelle d'Oca mantiene il nome che gli aveva dato Ben, e non fa menzione di avere un vero nome.\nRiesce finalmente a trovare una via di fuga dall'Omnitrix in \"Pelle d'Oca e i Mostri del Circo\". Dopo essersi tolto la seconda pelle protettiva che normalmente lo copre, prova a impossessarsi del corpo di Ben per diventare di nuovo una singola entit\u00e0. Dopo un tentativo fallito, costringe i Mostri del Circo ad aiutarlo, impossessandosi di Teschio Forzuto e scagliandolo attraverso la stanza, dando una significativa dimostrazione di forza. Dopo l'episodio, Ben non pu\u00f2 pi\u00f9 trasformarsi in Pelle d'Oca. Pelle d'Oca successivamente viene rimpiazzato da Rotolone nei crediti di apertura all'inizio della terza stagione.\nZs'Skayr \u00e8 il nemico principale della terza stagione, ritornando nell'episodio \"Una Brutta Sorpresa per Ben\", in cui viene riportato in vita da uno scienziato alieno chiamato Dottor Vicktor (la specie di Viktor viene da Anur Phaetos, il pianeta natale degli Ectonuriti, come rivelato in \"\"). Essendo a capo di un gruppo di alieni ispirati ai mostri dei film dell'orrore come tirapiedi, Viktor escogita un piano per far risorgere Pelle d'Oca, il cui piano prevedeva di far sprofondare la Terra nell'oscurit\u00e0, come il suo pianeta natale. Le intenzioni di Pelle d'Oca sono comunque ancora incentrate sul prendere il controllo dell'Omnitrix. Nell'episodio \"La Terra \u00e8 in pericolo\", usando il corrodium recuperato dalla Mummia aliena in \"La Mummia Aliena\", il gruppo di malvagi mette a punto un raggio al corrodium la cui funzione sar\u00e0 quella di bloccare i raggi del Sole, permettendo a Pelle d'Oca di esistere nell'oscurit\u00e0 perenne. Pelle d'Oca riesce a portare a termine il suo piano, permettendogli di raggiungere i suoi massimi poteri, ma solo per poco prima che Dottor Vicktor scaraventi accidentalmente Max nel proiettore del raggio durante una lotta serrata. Alla fine, Pelle d'Oca viene ucciso nuovamente a bordo dello Space Shuttle, quando Max apre il soffitto dello Shuttle, esponendolo alla luce diretta del Sole. Durante la lotta, Ben riguadagna per errore la forma, anche se nella sua forma naturale.\nPelle d'Oca appare in \"\" come boss del Nord-Est, e viene combattuto nel Teatro Gold Coast. Anche se non \u00e8 il boss principale, \u00e8 colui che libera Vilgax dal Vuoto Totale e d\u00e0 inizio alla trama del gioco. Appare simile alla forma che assume in \"La Terra \u00c8 in Pericolo\", avendo spalle coperte da aculei e caratteristiche pi\u00f9 definite.\nDurante la \"Settimana Ben 10\", incominciata il 13 aprile 2008, \u00e8 stato rivelato il suo vero nome e che l'alieno usato per prelevare il campione di DNA per l'Omnitrix era in realt\u00e0 un Alto Ecto-Lord di Anur Phaetos. Il vero Zs'Skayr era venuto a sapere dell'Omnitrix quando una delle sonde che Vilgax usava per raccogliere dati si era schiantata sul suo pianeta e l'Ectonurita aveva letto i file contenuti in essa. Pelle d'Oca decise quindi di lasciare il pianeta grazie alla sonda e incominci\u00f2 a cercare l'Omnitrix in giro per la galassia, possedendo diversi esseri. Non molto pi\u00f9 tardi, Zs'Skayr incontr\u00f2 Myaxx, l'assistente di Azmuth, mentre la Chimera Sui Generis stava esplorando un pianeta alla ricerca di campioni di DNA e l'aiut\u00f2 nell'acquisizione di campioni dal vicino pianeta di Flors Verdance. Tuttavia, Zs'Skayr riusc\u00ec a possedere il Florauna che Myaxx stava campionando e us\u00f2 i suoi poteri per permettere al suo DNA di entrare nell'Omnitrix insieme al campione. Non viene per\u00f2 rivelato cosa accadde in seguito all'alieno originale, Zs'Skayr, dal quale provenne il DNA di Pelle d'Oca.\nQuello che sembra essere l'originale Zs'Skayr appare in \"\" insieme al suo pianeta natale, Anur Phaetos. Tuttavia, il gioco non \u00e8 considerato canonico, quindi potrebbe tranquillamente non essere l'originale.\nIn \"Ben 10 - Forza aliena\", viene rivelato che Pelle d'Oca era stato rimosso dall'Omnitrix e mandato in una prigione extradimensionale, intrappolato al suo interno da scudi a energia solare. Pelle d'Oca sembra ora pi\u00f9 potente che mai, poich\u00e9 dimostra l'abilit\u00e0 di mutare altri esseri viventi in schiavi Ectonuriti controllati mentalmente (che sono molto simili alla forma originale di Pelle d'Oca). Fisicamente, Zs'Skayr sembra molto simile a com'era nella serie originale, anche se i suoi artigli sono bianchi, i suoi denti sono pi\u00f9 appuntiti e ora ha alcuni piccoli aculei che fuoriescono dalla sua schiena e dai suoi gomiti. Viene rivelato che Pelle d'Oca possiede una conoscenza completa dell'Omnitrix e dei suoi meccanismi interni grazie alla sua lunga prigionia all'interno dell'orologio, tanto che l'alieno si \u00e8 poi guadagnato la libert\u00e0 rivelando i segreti dell'Omnitrix a Vilgax.\nIn \"La Citt\u00e0 Fantasma\", Pelle d'Oca prova a organizzare un esercito impossessandosi del pianeta natale di Vilgax, Vilgaxia, dopo essere stato liberato dalla Chimera Sui Generis. Pelle d'Oca prov\u00f2 a usare i suoi schiavi per costruire una flotta di navi per impossessarsi della galassia, ma il tutto fu vanificato dagli sforzi combinati di Vilgax e Ben, finendo per causare il riassorbimento di Pelle d'Oca all'interno dell'Omnitrix. Nonostante la sua personalit\u00e0 riesca brevemente a impossessarsi di Ben, Ben riesce poi a riprendere il controllo e a combatterla, sconfiggendola.\nIn \"Primus\", Pelle d'Oca appare in un flashback di Vilgax in cui l'alieno ricorda di come apprese della fonte di energia segreta dell'Omnitrix, il pianeta Primus.\nAppare in Omniverse dove assomiglia di pi\u00f9 alla Morte, e possiede una falce come arma. La quinta stagione della serie, che prende il nome di Galactic Monsters, contiene forti rimandi al primo conflitto fra Ben e Zs'Skayr, avvenuto nella terza stagione di Ben 10: Forza Aliena. Zs'Skayr, infatti, evade da Ledgerdomain, dimensione ricca di mana in cui era stato esiliato senza spiegazione. Mentre Ben recupera la forma ordinaria nell'Omnitrix, la quale ricompare vincolata da delle catene, il vero Ectonurite entra in possesso della Runa Alfa, il pi\u00f9 potente artefatto magico di tutta la galassia, sottraendolo di fatto a Incantatrice. Quindi infiltratosi nella base centrale dei risolutori, recupera il dottor Viktor, che era sprofondato in uno stato di morte cerebrale, e da cui si risveglia una volta che Zs'Skayr elimina la coscienza del re Xarion, il quale aveva manipolato il Transylian nell'episodio Re Viktor di Ultimate Alien. Zs'Skayr, quindi, manipola i risolutori per far riportare lui e Viktor su Anur Transyl dove prepara la sua nuova vendetta per Ben. L'alieno infatti recupera fossili di Vladat, una specie di vampiri alieni che, grazie ai propri poteri di controllo mentale, aveva ridotto in schiavit\u00f9 per secoli Ectonuriti, Transylian, Thep Khufan e Loboan, ovvero le rispettive specie di Zs'Skayr, Viktor, la Mummia e il Lupo. Lord Transyl, re dei Vladat, viene riportato in vita e, seppur riluttante di lavorare con esseri che definisce apertamente mero cibo, stringe un patto con Pelle d'Oca per il dominio dell'universo. Il dottor Viktor manifesta anch'esso dei dubbi, in quanto memore della schiavit\u00f9 dei suoi popoli, ma viene comunque ignorato dal suo padrone. Ben giunge su Anur Transyl, come programmato, assieme al suo partner Rook e altri risolutori. Dopo che il ragazzo si guadagna l'odio della popolazione locale, che lo giudica diverso e mostruoso, Zs'Skayr guida il suo esercito di mostri alieni all'attacco. La situazione precipita quando Lord Transyl prende il controllo degli alleati di Ben, ma questi sblocca, a fronte del contatto con lord Transyl, Vampiro, il suo corrispettivo alieno. Vampiro prende il controllo di Viktor e altri tirapiedi dell'Ectonurite e pu\u00f2 cos\u00ec riorganizzare il contrattacco. Durante lo scontro, Ben ottiene un ulteriore alieno, Atomix, che disintegra Zs'Skayr con un fascio di energia e libera i risolutori dal controllo dei Vladat. Lord Transyl, indebolito ma non ucciso dalla luce di Atomix, viene catturato da Viktor, che per il bene del suo popolo stringe un patto con i risolutori e imprigiona il Vladat in un sarcofago di contenimento. Alla partenza, Ben lascia un sole artificiale creato con il potere di Atomix dentro il castello di Zs'Skayr, per prevenire il ritorno. \u00c8 tuttavia stato confermato che Viktor non ha rinunciato a servire il suo padrone ed \u00e8 deducibile che il sole alla fine sia stato rimosso. Zs'Skayr ritorna in un flashback di Ben undicenne, dove cerca di conquistare Bellwood con un esercito di Ectonuriti, ma viene fermato dalle forze alleate di Ben, Gwen, Kevin, la cugina Lucy e Jonesy.\nCavalieri Immortali.\nI Cavalieri Immortali sono una societ\u00e0 segreta/paramilitare formatasi per la prima volta durante il Medioevo e che \u00e8 dedita al recupero e, spesso, all'appropriazione indebita di tecnologia aliena. Qualunque alieno venga catturato da loro durante le loro azioni viene immediatamente dissezionato e studiato, mentre qualsiasi essere umano catturato insieme a loro viene immediatamente reso incapace di nuocere ed eliminato. La loro intera organizzazione si veste come se fosse composta da cavalieri o da mutanti. I Cavalieri Immortali usano uno stemma con un paio di ossa incrociate come loro simboli. Nella loro quarta apparizione in \"Un Giorno Perfetto\", un uomo pi\u00f9 grosso in un'armatura che ricopriva tutto il suo corpo, chiamato Re Eterno, dimostra di essere un loro superiore. A questo punto della storia, i Cavalieri chiamano la loro organizzazione \"CIA\" e possono vantare tutti una discendenza di sangue puro.\nL'obiettivo primario dei Cavalieri Immortali (menzionato per la prima volta in \"Forza aliena\") era l'abbattimento di un drago (in realt\u00e0 un alieno) che era stato catturato mille anni prima. Ci\u00f2 port\u00f2 all'acquisizione di tecnologia sia umana sia aliena nella speranza di trovare un'arma capace di ucciderlo, da qui il loro interesse in potenti e pericolosi artefatti alieni (come ad esempio la spada di Ekchuah, la Sub-Energia, l'Omnitrix, ecc). Questo evento caus\u00f2 la diffusione di miti e leggende sui draghi in tutto il mondo. Questa dedizione alla causa \u00e8 stata tramandata attraverso le epoche, non attenuandosi nemmeno quando il drago originale riesce a scappare, poich\u00e9 i Cavalieri capiscono che esiste un pianeta popolato interamente da draghi e il loro nuovo obiettivo diventa la sua distruzione.\nI Cavalieri Immortali fanno la loro comparsa per la prima volta nell'episodio \"Caccia all'Alieno\", allora conosciuti sotto il nome de \"l'Organizzazione\" (secondo la versione rivisitata di \"L'Arma Risolutiva\", questo era uno dei nomi in codice che usavano per prevenire il facile collegamento con dei crimini da loro commessi). I Cavalieri provano a dissezionare Ben trasformato in Materia Grigia, ma il loro piano fallisce. La loro base viene distrutta, cos\u00ec come la tecnologia aliena avanzata stipata in essa.\nI Cavalieri tornano in \"L'Arma Risolutiva\", stavolta sotto l'egida del loro vero nome.\nAlla fine di \"Attacco al Presidente\", i Cavalieri Immortali si scoprono essere la causa di un tentativo di rimpiazzare il Presidente degli Stati Uniti d'America con un duplicato robotico.\nIn \"Un Giorno Perfetto\", i Cavalieri tornano ancora una volta, provando a rubare l'Omnitrix intrappolando Ben in un mondo immaginario, usando una sorta di dispositivo induttore di sogni. Durante la permanenza di Ben nel mondo fantastico, gli altri membri dei Cavalieri Immortali erano impegnati a usare la loro tecnologia per rimuovere l'Omnitrix. Tuttavia, questi falliscono quando Ben si impadronisce del controllo del mondo immaginario e si sveglia.\nI Cavalieri Immortali appaiono in \"\", ma si dimostrano non essere nemici una volta completato il Sud-Ovest, avanzando nel gioco. I Cavalieri erano riusciti a scoprire il piano di Vilgax e provano a usare il DNA di Rotolone estratto dall'Omnitrix, insieme a un gigantesco robot, per eliminare Vilgax prima che sia troppo tardi. Tuttavia, Ben, scambiando Enoch per la mente del piano di Vilgax, distrugge la sua arma e lo impossibilita ad affrontare Vilgax.\nI Cavalieri Immortali tornano in \"Ben 10 - Forza aliena\". In questa serie sono alleati con i Supremi e con gli Umalieni, anche se non sembrano consci (o forse non gli importa molto) delle loro vere intenzioni. I Cavalieri Immortali ora si vestono con un'armatura intera con un simbolo dell'infinito sull'addome, facendo da contraltare alle armature pi\u00f9 in stile medievale che indossavano precedentemente, e sono mostrati pi\u00f9 dediti alla loro \"nobile\" causa.\nDwayne McDuffie, scrittore di \"Forza aliena\", ha confermato che i Cavalieri Immortali apparsi nella serie originale erano solo una fazione agli ordini di Driscoll della vera organizzazione, mentre il vero gruppo (comandato da Patrick) \u00e8 quello che in \"Forza aliena\" vuole a tutti i costi eliminare il drago alieno che tengono prigioniero da ormai mille anni.\nI Cavalieri Immortali ritornano in \"\" nell'episodio \"Ben si triplica\" scavando un tunnel sotto terra per arrivare a un museo.\nNella serie appare il primo cavaliere fondatore dell'ordine, Sir George, un antico guerriero dell'antica Roma che, divenuto in qualche modo immortale, affront\u00f2 e sconfisse il demone Dagon salvando il mondo. Quest'essere aveva la forma di un drago, per questo i suoi eredi hanno catturato e tentato di distruggere l'alieno con quella forma per oltre un millennio. Ripreso il comando dell'organizzazione doner\u00e0 loro nuove tecnologie per bandire gli alieni e prepararsi al ritorno di Dagon.\nIn Omniverse, in seguito alla battaglia finale contro Dagon, la maggior parte dei cavalieri sono morti e l'ordine \u00e8 stato sciolto, tuttavia il dottor Joseph Chadwick (creduto morto dopo la sua prima comparsa) si \u00e8 proclamato nuovo re eterno, ricostituendo l'ordine assieme al suo braccio destro Sir. Morton, un subalterno di Driscoll (il Ninja Immortale) e due soldati semplici (senza nome) della fazione di Enoch, pur mantenendo l'obbiettivo principale di sterminare tutti gli alieni dalla terra, questa nuova fazione punta anche alla conquista diretta del mondo intero.\nRe Eterno.\nRe Eterno \u00e8 il leader dei Cavalieri Immortali. Vi sono quattro individui che si sono fregiati di questo titolo nella serie, contemporaneamente, in quanto ciascuno comanda una fazione dell'ordine in contrasto con le altre tre. Essi sono Driscoll (nella serie originale), Patrick (in Forza aliena, leader della fazione principale), Uriah (che intende spodestare Patrick) ed Enoch (che tradito da Driscoll ha fondato una fazione separata). Il titolo verr\u00e0 annullato da Sir George che prender\u00e0 sotto il suo comando tutte le fazioni dell'ordine.\nSir George (Primo Cavaliere).\nIl vero leader e fondatore dell'ordine. Si tratta di Sir George, un guerriero dell'antica Roma che sopravvive da millenni sulla terra. Oltre mille anni fa sconfisse il demone Dagon e fond\u00f2 l'ordine dei cavalieri immortali affinch\u00e9 proteggessero la terra da qualunque minaccia, alieni inclusi. Sir George, nonostante appaia come un uomo anziano, possiede forza, resistenza, velocit\u00e0 e riflessi sovrumani. In passato impugnava la potentissima spada \"Ascalon\" con cui trafisse il cuore di Dagon sconfiggendolo. Torner\u00e0 al comando dell'ordine della parte finale della serie Ultimate Alien, riunendo tutte le fazioni sotto il suo ordine e fornir\u00e0 nuove armature e tecnologie per l'imminente battaglia col demone Dagon, verr\u00e0 ucciso proprio da quest'ultimo.\nEgli \u00e8 il personaggio leggendario di San Giorgio, un cavaliere diventato famoso per aver sconfitto un drago.\nDriscoll.\nIl primo Re Eterno a fare la sua comparsa \u00e8 Driscoll, doppiato da Mimmo Strati, un ex Risolutore che fu espulso con disonore per aver rubato della tecnologia aliena per trarne beneficio lui stesso. Successivamente si un\u00ec ai Cavalieri Immortali e si fece strada al loro interno, diventando il loro leader. Indossa una grande armatura che gli conferisce una forza superiore, la possibilit\u00e0 di scagliare colpi energetici e che lo protegge dalle ferite. Driscoll \u00e8 colui che va pi\u00f9 vicino ad asservire al ruolo di antagonista principale nella quarta stagione.\nDriscoll appare per la prima volta in \"Un Giorno Perfetto\", in cui trova Enoch sconfitto da Ben. Abbandona quindi Enoch dopo i suoi molteplici fallimenti e decide di occuparsi di Ben personalmente.\nAppare nuovamente in \"Ben 10 Contro i Terribili 10\", in cui raduna alcuni dei vecchi nemici di Ben per formare un team specializzato, i Terribili 10 del titolo dell'episodio, per cercare di rubare la Sub-Energia, una potente fonte di energia donata ai Risolutori dopo aver catturato un ricercato alieno, e per uccidere Ben. Driscoll riesce a impadronirsi della Sub-Energia e potenzia ancora di pi\u00f9 la sua armatura con essa, dandole l'abilit\u00e0 di sopportare temperature estreme, addirittura un milione di gradi sopra e sotto gli 0\u00ba, di generare un campo di forza indotto dalla Sub-Energia, fatto di elettroni, e uno spettro elettromagnetico, fatto con fotoni caricati in modo particolare. La fonte di energia viene ingurgitata da Vomito, che la usa per emettere un potentissimo raggio di energia, che distrugge l'armatura di Driscoll (cos\u00ec come il Monte Rushmore), anche se Driscoll riesce a sopravvivere e a fuggire.\nSecondo Dwayne McDuffie, Driscoll era a capo solo di una fazione dei Cavalieri Immortali, che tuttavia aveva dei piani per procedere alla conquista del mondo.\nNella parte finale della serie Ultimate Alien sar\u00e0 il Re Eterno ad aver maggior interazione con Sir George, rifiutando inizialmente la sua leadership e sfidandolo, per esserne sconfitto. Riconoscendo infine l'autorit\u00e0 del primo cavaliere, si dar\u00e0 da fare per bandire tutti gli alieni dalla terra, ma verr\u00e0 fermato da Ben.\nPatrick.\nPatrick, doppiato da Massimo Milazzo, \u00e8 il Re Eterno visto nella seconda serie.\nAppare per la prima volta in \"Essere un Cavaliere\", in cui ordina a Connor di eliminare il drago alieno con la loro ultima arma. Quando Connor lo informa che il drago alieno \u00e8 scappato ed \u00e8 tornato al suo pianeta, Patrick capisce che esiste un pianeta popolato da draghi alieni e si organizza per ottenere la tecnologia necessaria a dirigersi l\u00ec. Allo stesso tempo, decide di organizzare la vendetta dell'organizzazione ai danni di Ben Tennyson per le sue interferenze.\nDwayne McDuffie ha confermato che Patrick \u00e8 il \"vero Re Eterno\" dei Cavalieri Immortali.\nNinja Immortale.\nIl Ninja Immortale \u00e8 un cyborg ninja, muto e con un'armatura rossa (come rivelato in \"Ben 10 Contro i Terribili 10 (prima parte)\" nella versione rivisitata), che lavora per i Cavalieri Immortali. Appare insieme a Driscoll prima alla fine di \"Un Giorno Perfetto\" e poi come membro dei Terribili 10. Ingaggia un combattimento con Vomito, ma viene battuto senza possibilit\u00e0 di appello quando quest'ultimo ingurgita le armi del Cavaliere Ninja Robot Immortale e le rispedisce poi al mittente, facendolo a pezzi. Riapparir\u00e0 in Omniverse, ricostruito dal dr. Joseph Chadwick per farne uno dei suoi scagnozzi.\nEnoch.\nEnoch, doppiato da Vladimiro Conti, ha un'influenza significativa nell'organizzazione, sembrando il suo leader nelle prime tre apparizioni effettuate.\nIn \"Caccia all'Alieno\", Enoch \u00e8 colui che deve supervisionare il tentativo di dissezione di Ben (intrappolato in quel momento nelle sembianze di Materia Grigia). Dopo che il suo piano viene rovinato dai Tennyson e dal profondamente deluso folle appassionato di alieni Howell Wayneright, cosa che causa la distruzione del castello-residenza dei Cavalieri Immortali, Enoch ordina ai suoi sottoposti di cercare Ben, Gwen e Max.\nNell'episodio \"L'Arma Risolutiva\", Enoch prova a recuperare la \"Spada di Ekchuah\" (un'antica spada con incredibili poteri), solo per vederla polverizzarsi sotto i suoi occhi quando finalmente riesce a trovarla in un tempio (secondo Max \"Questo \u00e8 quello che succede quando la tua 'arma risolutiva' \u00e8 vecchia di cinquemila anni\"). Enoch rimane nel tempio quando questo frana su s\u00e9 stesso, cercando di raccogliere la polvere della Spada.\nAlla fine di \"Attacco al Presidente\", Enoch torna come parte di un tentativo di rimpiazzare il Presidente con un duplicato robotico usando una squadra di giocatori di baseball robotici, chiamati gli Squires. Il suo piano viene ancora una volta vanificato dai Tennyson, anche se questi ultimi non sospettano che ci sia lui dietro.\nEnoch \u00e8 anche uno dei miniboss di \"\".\nIn \"Un Giorno Perfetto\", Enoch riesce a entrare nei sogni di Ben dopo averlo catturato nascondendosi sotto i panni del Tenente Steel, asserendo che i veri Gwen e Max siano in realt\u00e0 Limax. Ben, trasformato in 2x2, riesce infine a capire chi ci sia dietro il piano. Il trucco di Enoch viene finalmente svelato quando Ben riesce a prendere il controllo del sogno, trasformandosi in \"Ultra Ben\", riuscendo infine a sconfiggere Enoch (espellendolo dal sogno) e a scappare. Dopo un breve confronto con XLR8 nel mondo reale, Enoch viene inconsapevolmente intrappolato nel mondo da sogno progettato per Ben, credendo che la macchina non avesse funzionato e che lui fosse riuscito alla fine a entrare in possesso dell'Omnitrix. Ben, Gwen e Nonno Max lasciano il suo corpo senza conoscenza alla polizia che sta per arrivare. Tuttavia, dopo che i tre vanno via, Enoch viene trovato da Re Eterno e dal Cavaliere Ninja Robot Immortale. In seguito agli innumerevoli fallimenti di Enoch, Re Eterno decide di lasciarlo al suo destino e di avere a che fare personalmente con i Tennyson. Nella versione rivisitata di \"Un Giorno Perfetto\", viene rivelato che a Enoch servirono anni per annullare gli effetti della sua macchina di sogni e che comunque non sarebbe pi\u00f9 apparso nella serie.\nEnoch fa un veloce cameo nell'episodio di \"The Secret Saturdays\" \"Guess Who's Going to Be Dinner\". Compare in una lista di malvagi sulla lista dell'orologio dei Saturday, ma ha una grossa X rossa su di lui.\nIn Ultimate Alien si scopre che \u00e8 diventato Re Eterno di una propria fazione e come gli altri 3 re si arrende a Sir George riconoscendolo come unica autorit\u00e0 dell'organizzazione.\nUriah.\nIl re immortale, di una fazione minore, che appare nell'episodio \"Ben si Triplica\". Coi suoi uomini tenta di impadronirsi di un'antica armatura aliena lasciata agli Aztechi e conservata in un museo. Il suo scopo \u00e8 usarla per prendere il posto di Patrick, diventando il leader della fazione principale dell'ordine.\nFar\u00e0 un cameo nell'episodio \"la purga\", dove assieme a Patrick, Enoch e Driscoll riconoscer\u00e0 Sir George come unico leader dell'ordine.\nJoseph Chadwick.\nEx scienziato dei cavalieri immortali, appare per la prima volta in un episodio della serie forza aliena, dove manda Sir Morton a catturare Nave al fine di controllarlo per fargli riprodurre una potente astronave da guerra con cui invadere e distruggere il drago alieno sfuggito all'ordine alcuni episodi prima. Alla fine dell'episodio, quando Julie riesce a liberare nave, il castello in cui opera crolla e lui sembra morire assieme a Sir Morton. In Omniverse si riveler\u00e0 essere sopravvissuto divenendo il re eterno della nuova fazione da lui fondata; pur mantenendo l'obbiettivo primario dell'eradicazione aliena dalla terra, il dr. Joseph punta anche a conquistarla (similmente a Driscoll nella prima serie). In un primo momento si far\u00e0 finanziare da Will Harangue per costruire un macchinario che elimini gli alieni dalla terra usando materiale genetico dell'Omnitrix di Ben come tracciatore per ogni specie, ma verr\u00e0 sconfitto. Pi\u00f9 tardi raggiunger\u00e0 Londra con lo scopo di trovare il siero della super forza del dr. Henry Jekyll (personaggio del famoso racconto - Lo strano caso del Dr. Jekyll-) che era uno scienziato dell'ordine dei cavalieri immortali, allo scopo di avere la forza per estrarre la leggendaria spada Excalibur dalla roccia e usarne il potere per conquistare il mondo, ma verr\u00e0 nuovamente sconfitto da Ben.\nAggregor.\nAggregor \u00e8 un alieno Osmosiano (la specie da cui Kevin ha ereditato i suoi poteri) proveniente dal lontano pianeta Osmos 5 ed \u00e8 l'antagonista principale della prima stagione di \".\nCome Kevin pu\u00f2 assorbire ogni tipo di materia ed energia e usarla a suo piacimento (talvolta convogliandola tramite uno speciale scettro). Questa abilit\u00e0 gli permette di assorbire anche i poteri di altri alieni, ma come citato da Galapagus in \" pu\u00f2 usare solo una frazione del potere assorbito in questo modo; per ovviare a questo problema Aggregor rapisce cinque alieni provenienti dalla Galassia di Andromeda per poter assorbire completamente e permanentemente le loro abilit\u00e0, grazie a un macchinario di sua invenzione.\nIl piano finale dell'alieno \u00e8 di sfruttare gli incredibili poteri nuovamente acquisiti per recuperare le quattro parti della Mappa dell'infinito e avere cos\u00ec accesso alla Fucina della Creazione, il luogo dove nascono i Celestialsapien, per poterne assorbire uno e ottenere cos\u00ec il \"potere assoluto\". Apparentemente nulla pu\u00f2 sconfiggere Aggregor dopo che ha assimilato i 5 alieni, ma il mostro viene fermato appena in tempo da Kevin, che tentando il tutto per tutto assorbe i poteri dell'Ultimatrix come fece in precedenza nella serie originale, acquisendo cos\u00ec i poteri di tutti gli alieni di Ben.\nDagon.\nIl nemico finale della serie Ultimate Alien. Un potente demone di un'altra dimensione che intende conquistare l'universo trasformandone gli abitanti in suoi schiavi. Molti secoli fa tent\u00f2 di arrivare sulla Terra, ma venne fermato e sconfitto da Sir George, che con la spada Ascalon ne trafisse il cuore, strappandoglielo e venendo ricacciato nella sua dimensione. Tuttavia, alcuni umani crearono una setta per venerarlo, ritenendo che la sua venuta avrebbe posto fine a tutte le guerre e portato una nuova era per l'umanit\u00e0. Grazie all'aiuto di Vilgax, Dagon riesce a liberarsi dal sigillo di Sir George e riacquistare il suo cuore, uccidendo il primo cavaliere nel corso di una cruenta battaglia. Grazie ai suoi poteri trasforma tutti gli umani (eccetto Ben, Gwen, Kevin, Julie [protetta da Nave] e Sir George) in suoi servi, tuttavia Vilgax lo tradisce e riesce ad assorbirlo (essendo un essere composto di puro potere), ma viene fermato da Ben, che assorbe in s\u00e9 la forza di Dagon e la usa per riportare il mondo alla normalit\u00e0.\nDagon \u00e8 il nemico pi\u00f9 potente dell'intera serie di Ben 10. Possiede l'abilit\u00e0 di trasformarsi in varie forme (quella di drago con cui lott\u00f2 contro Sir George o un essere simile a Cthulhu, persino pi\u00f9 grande di Ultra Gigante), pu\u00f2 sputare fuoco, modificare il clima e sottomettere un'intera razza trasformandola in suoi servi. Possiede anche poteri che influenzano la mente e pu\u00f2 donare parte della sua energia ai suoi sottoposti. Secondo la leggenda, il suo cuore, fonte del suo potere, potrebbe rimodellare l'intero universo. L'unica cosa in grado di fermarlo \u00e8 la spada Ascalon, creata da Azmuth per assimila le forze fondamentali dell'universo. Verosimilmente \u00e8 anche l'essere pi\u00f9 potente dell'intera serie dopo i Celestialsapien.\nIl suo potere pu\u00f2 interagire col mana e, nella dimensione della magia (Legerdomain o Yawahtacsip), egli \u00e8 conosciuto come \"il grande antico\". Pu\u00f2 essere invocato per resuscitare i morti, sebbene a un prezzo molto elevato. Tuttavia sembra comunque dover sottostare alle regole della magia.\nKhyber.\nKhyber \u00e8 la nuova nemesi principale di Ben Tennyson nella serie \"Ben 10: Omniverse\" e il suo obbiettivo \u00e8 quello di avere Ben nella sua collezione di trofei da caccia. Khyber usa diverse armi e il suo mastino alieno ha un Nemetrix creato dal Dr. Psycho. Khyber spia spesso Ben anche se non scende mai in campo direttamente, ma manda il suo cane alieno.\nNella prima puntata della serie si nasconde nell'ombra aspettando che Ben venga ad accorrere il povero Packmar, dato che gli \u00e8 stato distrutto il negozio di WC. Ne approfitta cos\u00ec per mandare il suo mastino che si appresta nell'attaccare Scimparagno, alla fine, tornando indietro dal padrone. Nella seconda puntata fa attaccare Ben un'altra volta dal suo mastino mentre osserva nascosto nel buio.\nRicompare in quasi tutte le puntate della serie come nemico principale o secondario (un po' come fa Malware).\nIn \"Predatori e Prede\" (nelle due parti) \u00e8 l'antagonista principale e scatena anche un duello all'ultimo sangue con l'alleato di Ben, Rook Blonko. In questa puntata usa una specie di elmo simile a quello medievale per proteggersi in battaglia e, a fine puntata, si rivede sconfitto assieme al suo mastino ai piedi di Malware e del dr. Psycho. Ritorner\u00e0 dopo poco con il suo mastino per la vendetta contro di Ben.\nMalware.\nMalware \u00e8 il nuovo nemico del piccolo Ben in \"Ben 10: Omniverse\". \u00c8 il primo Metamorph Galvanico ed \u00e8 stato creato da Azmuth solo che aveva dei problemi caratteriali, cos\u00ec Azmuth lo chiam\u00f2 Malware e lo mand\u00f2 in esilio, ma lui ora \u00e8 tornato \u00e8 vuole vendetta su Azmuth. Ingagger\u00e0 vari scontri con il giovane Tennyson.\nFa la sua prima comparsa in \"Pi\u00f9 le cose cambiano parte 1\" durante un flashback che vede una lotta tra lui e Ben di 11 anni trasformato nella forma aliena di Mangiaenergia. Dopo uno scontro, Mangiaenergia batte l'alieno virus.\nIn \"Elica Problematica\" il piccolo Ben \u00e8 attaccato da uno strano alieno Metamorph Galvanico sul pianeta Galvan Prime. Assieme ai soldati Galvaniani attacca l'alieno, ma lui si rivela essere nient'altro che Malware nella sua forma originale. Malware assorbe l'elica e diventa rosso e pi\u00f9 potente (l'aspetto attuale), ma Diamante lo batte proteggendo Galvan Prime.\nCompare in \"Predatori e prede\" (entrambe le parti), dove durante la seconda appare non pi\u00f9 nel passato, ma nel presente. Si rivela che il Nemetrix \u00e8 stato creato da Psycho, Malware, Khyber e Phil, quest'ultimo \u00e8 stato usato come cavia e il Nemetrix si \u00e8 rivelato pericoloso, cos\u00ec lo hanno dato al Mastino di Khyber. Dopo la battaglia contro Tennyson, i tre sono tornati nella base migliorando il Nemetrix con un pezzo dell'Omnitrix.\nIn \"Malefactor\", Malware viene visto dopo aver assorbito molti database dei Risolutori e 5 pezzi del Proto-Truk. Ben lo lascia scappare per salvare degli studenti in uno scuolabus.\nSifone.\nSifone, doppiato da Germano Basile, \u00e8 un alieno con un grande corno che sporge dalla sua testa e ha un aspetto fisico leggermente somigliante a uno scheletro. Appare per la prima volta in \"La Vendetta di Vilgax\" e aiuta il malvagio Vilgax ad assorbire i poteri degli eroi sconfitti. Durante la terza stagione ricopre il ruolo di lacch\u00e8 e consigliere di Vilgax. Non si sa molto altro di lui e della sua personalit\u00e0, ma Sifone sembra molto devoto a Vilgax e in pi\u00f9 occasioni mostra segni di arroganza nei confronti della popolazione della Terra, compreso Ben. Ovviamente ha anche delle affinit\u00e0 con la tecnologia, poich\u00e9 viene visto spesso a manipolare macchinari.\nSifone \u00e8 un mini-boss di \"Vilgax Attacks\", in cui \u00e8 alla testa di un attacco diretto a Bellwood. Ben lo incontra su un tetto, dove Sifone dimostra tutti i propri poteri, che variano dalla creazione di campi di forza a laser orbitali e attacchi a energia. Quando Ben lo sconfigge, Sifone utilizza i suoi poteri per portare in vita una sagoma di Mr Smoothy presente su un cartellone pubblicitario prima di ritirarsi. Dopo la sconfitta di Vilgax, Sifone ruba il nucleo di energia in possesso di Ben per alimentare il Proiettore del Vuoto Totale per poter cos\u00ec spedire Ben nel Vuoto Totale. Trasformato in Alienics, Ben defletta l'attacco e lo rispedisce al mittente, mandando cos\u00ec Vilgax e Sifone nel Vuoto Totale.\nSifone appare brevemente all'inizio di \"Primus\". Dopo aver chiesto al suo maestro se erano le sconfitte rimediate contro Ben a infastidirlo cos\u00ec tanto, Vilgax gli risponde che l'assistenza di Sifone \u00e8 apprezzabile, ma non insostituibile.\nSifone fa un piccolo cameo alla fine di \"Il segreto di Cromoraggio\", in cui nemmeno parla, assistendo Vilgax alle prese con il raffreddore con cui Ben lo ha contagiato.\nIn Ultimate Alien ricompare nell'episodio \"Gloria Riflessa\" dove, assieme ai suoi R.E.D., attacca J.T. e Cash, ma Ultra Scimparagno interviene anche se Sifone si rivela pi\u00f9 forte di quanto il ragazzo immaginasse, ma J.T. e Cash usano un cannone alieno mettendo agli stremi l'alieno e permettendo a Ben di sconfiggerlo.\nRicompare come penultimo boss di \"Cosmic Destruction\" diventando lo scagnozzo di Albedo (dicendo che, dopo la morte di Vilgax, ha cercato in lungo e in largo, ma nessuno lo voleva). Alla fine Ben riesce a battere l'alieno, ma lui scappa.\nRicompare in \"L'ultimo nemico: Parte 1\" e nella seconda parte, prima scappando con Vilgax e poi assorbendo Dagon e \"iniettandolo\" dentro il suo lord.\nIn diventa una nemesi di casta maggiore diventando il capo di una squadra di tre criminali alieni e provocando il terrore nella citt\u00e0 sotterranea aliena.\nNel secondo episodio della serie Ben deve battere Sifone (Mecha Sifone) e i suoi tre sgherri (Bubble Helmet, Liam e Fistina), ma Ben e Rook lo battono pensando di liberarsi definitivamente dell'alieno.\nNell'episodio \"Evasione\", Sifone diventa una minaccia enorme per i Risolutori, infatti riesce a prendere il controllo della base dato che ha stretto un'alleanza con dr. Psycho, Khyber e Malware e diventando un Pyronita, mentre i suoi scagnozzi diventano un Vaxasauriano, un Metamorph Galvanico e un Gimlinopithecus. A favorire il suo assalto \u00e8 il fatto che Ben ha a disposizione solo i quattro alieni di Blukic e Driba e che Rook \u00e8 diventato come Vomito. Alla fine per\u00f2 tutto si risolve come sempre, ma \u00e8 probabile che Sifone ritorni.\nNel gioco tratto dalla serie Omniverse, infine, Sifone \u00e8 uno dei boss di livello.\nRooters.\nI Rooters sono degli antagonisti apparsi in \"Omniverse\". Si tratta di un'ala segreta dei Risolutori, che svolgono missioni Black Ops, e rispondono solo all'Alto Protettorato e alla Magistrata. Nel corso del tempo, sono diventati dei ladri e si sono separati dai Risolutori, creando una frattura. Fecero del loro obiettivo principale l'eliminazione di Ben Tennyson, credendo che non fosse degno dell'Omnitrix e che la sua presenza potesse essere una minaccia per l'Universo. Il loro quartier generale \u00e8 nel Vuoto Totale e sono caratterizzati dall'essere per met\u00e0 umani e per met\u00e0 alieni, a causa di alcuni esperimenti genetici fatti grazie al potere di Kevin ideati dal loro leader Proctor Servantis. Egli poi, per proseguire nel suo intento di distruggere Ben, cre\u00f2 degli Amalgama (quelli che poi sarebbero diventati gli aiutanti dei Risolutori) e li invi\u00f2 in varie missioni, prima di prepararli per sconfiggere e portargli Ben Tennyson. Dopo il loro fallimento, Servantis ha cancellato i ricordi dei bambini e li ha lasciati liberi nel Vuoto, facendogli credere di essere figli di umani e alieni. Presto per\u00f2 si acquietarono quando Ben smise di indossare l'Omnitrix e la minaccia pass\u00f2, almeno fino a che il ragazzo fu costretto a rimetterlo per affrontare i Supremi in Forza Aliena, costringendo i Rooters a ricercare Kevin e riformare la squadra degli Amalgama. I membri pi\u00f9 famosi sono:\nRagnarok.\nApparso in \"Forza Aliena\", Ragnarok doppiato da Massimo Milazzo era un membro dei Rooters ed un criminale potente e pericoloso, che possedeva una nave in grado di scaricare l'energia dalle stelle, distruggendole durante il processo. Secondo i falsi ricordi di Max, mentre stava per assorbire il Sole, Devin e Max hanno rubato con successo la chiave per il suo dispositivo. Ragnarok riusc\u00ec a catturare la loro nave e minacci\u00f2 di uccidere Max se Devin non gli avesse detto dove fosse la chiave. Quando Devin rifiut\u00f2, Ragnarok tent\u00f2 di uccidere Max, ma Devin si mise in mezzo tra loro, e fu ferito a morte invece di Max. Furioso, Max ha usato l'elemento sorpresa per inviare Ragnarok nel Vuoto Totale, dove \u00e8 stato preso in custodia. Ragnarok \u00e8 apparso in \"Vendetta\", dove \u00e8 fuggito dalla sua prigione nel vuoto Totale ed \u00e8 arrivato sulla Terra. Dopo aver saccheggiato la casa di Kevin per trovare la sua chiave, la madre di Kevin gli rivel\u00f2 quello che pensava fosse successo a suo padre, facendo s\u00ec che il giovane Osmosiano iniziasse a cercare Ragnarok per vendicarsi. Preoccupandosi, Ben e Gwen impararono chi era Ragnarok da Max, e tentarono di aiutare Kevin, ma lui gli chiese di rimanere fuori dalla sua strada. Alla fine, Ragnarok recuper\u00f2 la chiave e tent\u00f2 di usarla per attivare la sua macchina, ma Kevin riusc\u00ec a infiltrarsi con successo nella sua nave, distruggendo il comando della nave, provocando danni al dispositivo e rottura del serbatoio dell'aria. Ragnarok chiede quindi a Kevin di salvarlo, affermando che suo padre era un Risolutore, un uomo d'onore e che non avrebbe mai lasciato morire nessuno. Invece, Kevin gli prese la chiave e lo lasci\u00f2 morire risucchiato nello spazio. Rimase fedele ai Rooters e non rivel\u00f2 mai la verit\u00e0 a Kevin su suo padre.\nProctor Servantis.\nProctor Servantis \u00e8 il carismatico leader dei Rooters. Apparso insieme agli altri Rooters in \"Squadra Speciale Rooters\", era uno scienziato dei Risolutori che divenne il Proctor dell'ala delle Black Ops dei Risolutori nel Vuoto Totale. Prese bambini umani e alieni nel Vuoto e, usando i poteri di Kevin, cre\u00f2 degli ibridi e li addestr\u00f2 a distruggere Ben, che a suo tempo riteneva essere una minaccia per l'universo. Dopo che gli Amalgama non hanno ucciso Ben, Servantis ha ritenuto l'intera missione un fallimento, ha cancellato i loro ricordi e rimandandoli sulla Terra. Lui stesso si fece trasformare in un ibrido, usando il DNA di alieno appartenente alla specie di Cervellotico, sfruttandone l'abilit\u00e0 di controllare l'energia elettrica e proiettare campi di forza intorno a s\u00e9 stesso ed altri tramite il pensiero, senza aprire le placche esoscheletriche poste sul suo cranio, oltre ad usare la telepatia. Grazie a quest'ultimo potere, ha orchestrato una rete di inganni e bugie, impiantando falsi ricordi agli Amalgama, facendogli credere di essere la progenie di umani e alieni, anzich\u00e9 degli esperimenti falliti, ha fatto credere a Kevin di essere un alieno, quando in realt\u00e0 gli Osmosiani sono umani mutanti che hanno dei geni che conferiscono loro dei poteri unici, e ha creato tutti i ricordi di Devin per Max Tennyson, in modo che questi si sentisse in debito nei confronti di Kevin, lo proteggesse e lo sorvegliasse fino a che non fosse giunto il momento di riprenderlo sotto la sua ala. In \"Arma XI\", ha fatto il lavaggio del cervello a Helen, Manny e Alan per distruggere Ben ed ha apparentemente convinto Kevin a ricongiungersi ai Rooters, ma Kevin stava solo fingendo di essere con i Rooters e ha distrutto il cristallo sulla sua fronte, liberando gli Amalgama dal suo controllo. La Magistrata ha revocato il suo status di Risolutore insieme agli altri Rooters a causa dei suoi crimini, con la loro base confiscata e teletrasportata via, lasciando lui e i suoi bloccati nel Vuoto Totale e in balia dei suoi pericoli. In \"Un nuovo giorno\", si scopre che anche nel futuro i Rooters sembrano causare problemi nel Vuoto, ma che Kevin se ne occupa personalmente.\nNemici abituali.\nAlbedo.\nAlbedo, doppiato da Yuri Lowenthal, \u00e8 un Galvaniano giovane, arrogante e rude che mostra tendenze sociopatiche. Inizialmente era un assistente di Azmuth, al quale Albedo chiese un Omnitrix da usare per i propri scopi. Quando Azmuth si rifiut\u00f2, il Galvaniano ne costru\u00ec un secondo di qualit\u00e0 inferiore e sincronizzato per funzionare esattamente come quello di Ben; sfortunatamente, poich\u00e9 la forma umana di Ben \u00e8 quella impostata di default, Albedo si ritrova trasformato in un clone di Ben. Come conseguenza di ci\u00f2, Albedo ha sviluppato anche diverse abitudini di Ben (come il desiderio incessante di patatine fritte con chili), cosa che lui considera decisamente ripugnante.\nNel suo episodio di debutto, \"Buona Copia, Cattiva Copia\", Albedo viaggia sulla Terra, asserendo di essere il vero ideatore dell'Omnitrix e pianificando di impossessarsi dell'Omnitrix di Ben e usarlo per recuperare il proprio corpo da Galvaniano. Poich\u00e9 Ben non si fida di lui e si rifiuta di consegnargli l'orologio, Albedo prova a ucciderlo e a prenderlo con la forza. Dopo aver lottato due volte contro Ben, gli Omnitrix di Ben e Albedo si agganciano l'uno all'altro, causando il danneggiamento della forma umana di Albedo, che ora presenta colori invertiti (rosso invece di verde e bianco invece di marrone). In quel momento giunge Azmuth per punire Albedo per aver causato il danneggiamento della copia dell'Omnitrix, togliendo i controlli da quest'ultimo cos\u00ec che Albedo non possa pi\u00f9 trasformarsi, e spedendolo in prigione, intrappolato nella sua forma umana.\nIn \"\", Ben si imbatte in lui su Morotesi, dove sta facendo esperimenti sulla Taedinite per creare un nucleo di energia per Vilgax. Il suo Omnitrix sembra di nuovo integro, anche se il suo simbolo \u00e8 divenuto rosso invece che del consueto verde di quello di Ben. Viene presto sconfitto e il nucleo di energia sul quale stava lavorando viene distrutto.\nAppare nuovamente in \"La Battaglia Finale\", in cui ruba l'Ultimatrix, il nuovo modello di Omnitrix, allo scopo di riacquisire le sue sembianze di Galvaniano. Scopre, per\u00f2, che il database dell'Ultimatrix \u00e8 ancora settato con le forme aliene dell'Omnitrix di Ben e decide quindi di andare a prendere l'Omnitrix originale. Per fare ci\u00f2 si allea con Vilgax, che proclama di non volere pi\u00f9 l'Omnitrix, ma solo di voler uccidere Ben e conquistare la Terra. Viene per\u00f2 ingannato da Vilgax e, trasformato in Ultra Omosauro, viene sconfitto dall'esercito di Omosauro di Vilgax. Catturato e trasportato sulla nave di Vilgax, viene liberato da Ben ma costretto a rendere l'Ultimatrix per evitare l'autodistruzione di quest'ultimo.\nIn \"Ben 10 Live\" nella serie Ultimate Alien si finge essere Ben e fa uno spettacolo con tre alieni. Alla fine viene sconfitto dopo che usa i soldi per ritrasformarsi in un Galvaniano dato che Ben pensava volesse usare l'apparecchio per trasformare tutti in copie di Ben come aveva detto Hugh. In un primo momento sembra riuscirsi, ma poi ritorna in forma umana in quanto le forme aliene non durano permanentemente. Da questo episodio in poi quando si trasforma in alieno non ha pi\u00f9 il simbolo dell'Omnitrix/Ultimatrix posto nel petto, pur mantenendo i suoi occhi rossi.\nIn \"La notte dell'incubo vivente\" crea un sogno in cui tutti i nemici di Ben (Hex, Vilgax, Umalieno, Nave, Ultra Kevin e anche Gwen Anodite) lo attaccano, ma alla fine rimane lui stesso intrappolato.\nRicompare ancora una volta in \"Elica Problematica\" in Omniverse quando era ancora l'assistente Galvaniano di Azmuth. Albedo riappare nel presente nella forma Ben, successivamente sar\u00e0 in grado di trasformarsi in un Ultra Galvaniano. A differenza delle serie precedenti, quando si trasforma in alieno, possiede una colorazione differente oltre ad avere i caratteristici occhi rossi.\nArgit.\nArgit, doppiato da Alberto Bognanni, \u00e8 un alieno simile a un roditore che era uno degli ex soci di Kevin e un criminale minore. Apparentemente sembra che lui e Kevin in passato siano stati amici. Il suo aspetto fisico \u00e8 a dir poco strano, infatti sembra un gigantesco topo con aculei da porcospino posti sul suo dorso. Potrebbe essere basato sul personaggio di Porcospino, che compare nell'episodio \"Cattive Compagnie\" della serie Ben 10. Possiede l'abilit\u00e0 di paralizzare e addormentare gli altri usando i suoi aculei, che sembrano avere un qualche tipo di veleno soporifero (ma non mortale). Osservando il modo in cui lui e Kevin si comportano l'uno verso l'altro, i due condividono una societ\u00e0 di affari, anche se Argit non esiterebbe un secondo a imbrogliare Kevin se questo servisse ai suoi interessi personali. Kevin \u00e8 cosciente di ci\u00f2, ma stranamente sembra non importargli. In \"L'Offerta di Pace\", Gwen si riferisce a lui definendolo \"un truffatore che venderebbe sua madre per il denaro del pranzo\", accusa alla quale Kevin risponde che lui sa che \"Argit ha ottenuto molti pi\u00f9 soldi per sua mamma\", cosa che potrebbe indicare che Argit abbia effettivamente fatto ci\u00f2 (anche se probabilmente Kevin stava scherzando).\nArgit appare per la prima volta nell'episodio \"La Grande Rivincita di Kevin\", in cui convince Kevin a rubare la Vecchia Carretta, cos\u00ec che lui poi la potesse fare a pezzi e venderli separatamente, usando poi i profitti per comprare un'importante tecnologia aliena da Vulkanus. Tuttavia, Argit tradisce Kevin e prende la Vecchia Carretta facendola a pezzi, costringendo Kevin a implorare Vulkanus perch\u00e9 gli consegni la tecnologia (e poi Ben e Gwen per ottenere il perdono). Viene sconfitto da Ben come Eco-Eco, che poi provvede a incollare gli aculei di Argit in modo che poi non possa pi\u00f9 scagliarli.\nIn \"Semplice\", Kevin s'imbatte in Argit mentre sta vendendo armi a entrambi gli schieramenti di una razza in guerra, usando le armi rosse scartate per venderle agli alieni blu e viceversa. Kevin finisce per aiutare Argit in modo da continuare a far pagare ad Argit il proprio debito.\nIn \"L'Offerta di Pace\", Gwen e Kevin incontrano Argit in una stazione di servizio, dove Kevin rivela inavvertitamente la loro missione di portare Tiffin sul pianeta natale dei Pantaphage. Argit informa segretamente i Fratelli Vreedle riguardo a Tiffin cos\u00ec che i due possano smettere di cacciarlo. Argit, cos\u00ec come gli altri clienti dei Fratelli Vreedle, viene sconfitto da Tigre.\nRiappare nell'episodio di Ultimate Alien \"Il nemico del mio nemico\" in cui viene portato nell'accademia dei risolutori da Ben e Gwen a cui ha chiesto personalmente aiuto dato che Kevin vuole ucciderlo, una volta l\u00ec va dai fratelli Vreedle, che sono l\u00ec per diventare risolutori, per cambiare i loro voti segretamente cos\u00ec da farli diventare veri e propri risolutori. Intanto arriva Kevin, che sconfigge Ben e Gwen per poi combattere contro di lui. Alla fine, per\u00f2, decide di risparmiarlo e se ne va via. Successivamente il capo dell'accademia, avendo scoperto il piano di Argit, lo arresta.\nAppare anche in Omniverse quando ingaggia gli Incursiani, i Vreedle e Milleous per uccidere Ben.\nMichael \"Mike\" Morningstar/Darkstar.\nMichael \"Mike\" Morningstar, doppiato da Alberto Bognanni e da Alex Polidori nella serie animata del 2016 \u00e8 il figlio di un Risolutore che appare nell'episodio \"Non \u00c8 Tutto Oro Ci\u00f2 che Luccica\". Ha il potere di assorbire la forza vitale delle persone e trasformarle in zombi sotto il suo controllo, anche se sembra preferire le studentesse poich\u00e9 sono pi\u00f9 facili per lui da attirare grazie al suo bell'aspetto. Mike pu\u00f2 usare l'energia assorbita per volare, per generare forza sovrumana e resistenza ai colpi e per emettere colpi d'energia distruttivi. Le sue vittime possono essere identificate per dei segni circolari, simili a delle stelle, presenti sulle loro braccia e che assomigliano a morsi di parassiti; conseguenza delle \"bocche\" presenti sui suoi palmi, che facilitano molto l'utilizzo dei suoi poteri. Rappresenta lo stereotipo del classico antagonista; \u00e8 fermamente convinto che, poich\u00e9 \u00e8 nato con dei superpoteri, dovrebbe usarli solamente per ottenere tutto ci\u00f2 che desidera invece di aiutare gli altri (anche se sembra porre un limite all'omicidio indiscriminato).\nNella sua prima apparizione, Michael era intento a usare il suo aspetto fisico e i suoi poteri per sembrare un eroe e attrarre pi\u00f9 facilmente le studentesse. Quando Ben, Gwen e Kevin lo incontrano, Mike incomincia immediatamente ad avvicinarsi a Gwen, suscitando in poco tempo l'odio e la sfiducia di Kevin. Mike finisce con l'assorbire l'energia di Gwen, ottenendo un'energia immensa, che gli permette di battere Kevin e Ben simultaneamente con relativa facilit\u00e0, arrivando quasi a ucciderli. Viene sconfitto quando Gwen riesce a invertire il processo di assorbimento e riacquista la propria energia, privando Mike della maggior parte del suo potere. Allo stesso modo, anche le sue altre vittime ridotte in stato di zombi si rivoltano contro di lui e si riappropriano dell'energia a loro rubata, lasciandolo prosciugato e senza poteri. Successivamente, Kevin distrugge il distintivo da Risolutore di Michael, affermando duramente che non lo merita, per poi lasciarlo l\u00ec insieme al resto della squadra.\nRitorna successivamente nell'episodio eponimo della seconda stagione \"Darkstar: Stella Oscura\", facendosi ora chiamare Darkstar e asserendo che Mike Morningstar non esiste pi\u00f9. Sembra aver perso l'abilit\u00e0 di volare, anche se il suo potere di assorbimento energetico sembra essere aumentato. Ora indossa una maschera di metallo che nasconde la sua faccia, ora simile a quella di uno zombi. Pu\u00f2 assorbire energia tramite dei raggi energetici neri che assorbono energia da qualsiasi cosa con cui entrino in contatto (infatti Darkstar non ha pi\u00f9 bisogno del contatto fisico), il che espande enormemente la sua lista di possibili bersagli. Dopo aver catturato Magister Ghilhil, un Comandante dei Supremi, Kevin e Ben (gli ultimi due dei quali aveva abilmente manipolato e attirato sul posto) per potersi nutrire, \u00e8 ancora una volta Gwen a causare la sua sconfitta con l'aiuto degli Umalieni. Viene quindi arrestato da Magister Ghilhil e portato a essere imprigionato nel Vuoto Totale.\nNell'episodio in due parti \"Guerra dei Mondi\" le capacit\u00e0 di Cooper con i macchinari permettono a Gwen e Kevin (che agiscono dietro l'ordine di Ben di recuperare tutto l'aiuto possibile) di liberare Darkstar dal Vuoto Totale a condizione che aiuti Ben a fermare l'invasione dei Supremi. Dopo aver acconsentito, Darkstar viene rilasciato e si unisce alla squadra di Ben nella battaglia contro l'invasione dei Supremi a Los Solerdad. a un certo punto, Darkstar assorbe energia da centinaia di Umalieni nel tentativo di ripristinare il suo aspetto originale e riesce quasi nel suo intento, ma Ben lo costringe a fermarsi e a desistere dal suo progetto per non uccidere gli ospiti umani degli Umalieni e Darkstar lo fa con riluttanza. Quando Ben, Gwen e Kevin viaggiano verso il pianeta natale dei Supremi nel tentativo di costringerli a fermare l'invasione, Darkstar si defila dall'azione e fugge.\nDarkstar torna nell'episodio \"Lo Scambio\", in cui contatta Kevin e lo convince a fare squadra con lui per cercare un antico artefatto chiamato Dominus Librium, che \u00e8 in grado di ripristinare i loro aspetti originali. I due riescono a impossessarsi dell'oggetto e a usarlo, trasformandosi entrambi in umani ordinari e riportando Darkstar al suo vecchio aspetto. In ogni caso, Darkstar tiene il Librium, che aveva assorbito sia i suoi poteri sia quelli di Kevin, e lo usa per assorbire anche i poteri di Gwen e Ben. Tuttavia, Kevin interferisce nel processo provando a turbarne l'equilibrio, nonostante i ripetuti avvertimenti di Mike di quanto le conseguenze avrebbero potuto essere catastrofiche, e distrugge il Dominus Librium, causando la nuova trasformazione nella sua forma mutante e quella di Darkstar nel suo aspetto zombi, ridando a Ben e Gwen i loro poteri e la loro giovinezza. Estremamente furioso, Darkstar scappa giurando ai tre che un giorno gliela far\u00e0 pagare.\nDarkstar \u00e8 presente come boss nel videogioco \". Ben incontra Darkstar su Encephalonus IV (su Vulpin nella versione per DS), dove desidera trovare il nucleo di energia. I suoi attacchi assorbono energia dal giocatore e ripristinano i suoi\u00a0hp.\nCome Darkstar, il personaggio presenta diverse somiglianze con il Dottor Destino della Marvel Comics, poich\u00e9 entrambi indossano una maschera che cela i loro orribili volti. Darkstar si presenta anche con una frase molto simile a quella del personaggio della Marvel, \" Lucifer Morningstar non esiste pi\u00f9. Ora esiste solo Darkstar\"\". Un'altra somiglianza si pu\u00f2 trovare con il supereroe Sentry, anch'egli della Marvel Comics; oltre a lievi somiglianze fisiche tra Sentry e Michael Morningstar nel suo aspetto originale, entrambi possono trasformare in zombi altri esseri viventi. Inoltre, il potere di Sentry deriva dalla capacit\u00e0 di controllare le molecole intorno a s\u00e9; in maniera simile Darkstar assorbe il potere delle persone attorno a lui.\nDr Animus/Dr Vuoto.\nIl Dottor Aloysius James Animus, doppiato da Dwight Schultze in italiano da Massimo Milazzo. Una volta era un ricercatore molto promettente nella scienza veterinaria. La sua carriera termin\u00f2 prematuramente quando venne scoperto a eseguire strani esperimenti genetici sugli animali. Animus sperava che quella ricerca lo avrebbe portato ai Verties Award, un importante premio nella scienza veterinaria ma, a causa della natura della sua ricerca, perse il premio in favore di un altro dottore, chiamato Kelly. Ci\u00f2 lo porta a diventare pazzo, scomparendo per cinque anni, fino al perfezionamento della sua ricerca. Nell'episodio che porta il suo nome, il Dottore finisce finalmente il suo lavoro. Per qualche ragione, la sua pelle \u00e8 attualmente giallognola-verdastra. Una sua foto sul computer di Gwen dimostra che anni prima la sua pelle era normale.\nUsando il Transmodulatore, un dispositivo di sua invenzione, Animus pu\u00f2 trasformare gli animali in versioni gigantesche di loro stessi. La seconda fase del suo lavoro consiste nel rivitalizzare cellule morte, letteralmente riportando in vita animali morti. Animus escogita tutto questo per rubare il premio perso, che secondo lui gli appartiene di diritto. La sua crociata termina per\u00f2 con un fallimento, poich\u00e9 Ben \u00e8 l\u00ec per fermarlo, invertendo gli effetti del Transmodulatore, danneggiandolo. Viene arrestato alla fine dell'episodio.\nAppare nuovamente in \"Il Dr Animus e il Raggio Mutante\", nel quale crea una versione molto pi\u00f9 grande del Transmodulatore, sfruttando la reinterpretazione rotta dell'Omnitrix. Questa versione infonde DNA alieno nelle creature viventi, creando strani miscugli di creature terrestri e aliene, ad esempio un pipistrello \"Infernale\". Prima che possa completare il suo piano di colpire tutta la Terra con il raggio usando un satellite, Ben lo ferma con l'aiuto di Gwen. Poich\u00e9 i suoi mutanti non sembrano essere stati curati, pu\u00f2 darsi che siano ancora in giro; per qualche ragione, c'\u00e8 anche la sua caratteristica rana gigante con lui, anche se \u00e8 possibile che essa sia stata mutata nuovamente in seguito alla sua prima sconfitta. Non viene spiegato come e quando Animus fosse scappato di prigione: inoltre, da quel momento in poi, l'obiettivo di Animus sar\u00e0 estrarre DNA alieno dall'Omnitrix.\nIn \" Il Portale del Tempo \", Animus \u00e8 ancora vivo, anche se la sua testa \u00e8 l'unica parte di lui ancora in giro. In ogni caso, Animus controlla un apparato unico che gli consente di attaccare se stesso agli animali, modificati tramite un procedimento particolare, con un dispositivo (in questo caso, un gorilla albino) e controllarli. \u00c8 il responsabile della creazione di Exo-Skull e della resurrezione di Vilgax. Viene sconfitto da Gwen e dal suo alter ego del futuro, Guendalina, cos\u00ec come da un nonno Max ciberneticamente avanzato.\nIn \"Divisi Vinciamo\", viene rivelato che il suo primo nome \u00e8 Aloysius. Scappa da quella che sembra essere l'isola di Alcatraz su un gabbiano mutante e cattura uno degli Idem di Ben per accedere al DNA conservato nell'Omnitrix. Crea un esercito di mutanti Lepidopterran auto-replicanti, ma vengono distrutti e Animus viene catturato nuovamente.\nAppare anche in \"Ben 10 - Il segreto dell'Omnitrix\", ma solo come fattore scatenante della trama seguente. In essa, Animus prova a creare una bomba di DNA, creata per causare l'involuzione della vita sulla Terra. Viene sconfitto e la bomba viene disinnescata, ma una strana scia di energia viene emessa ancora da essa. L'Omnitrix di Ben assorbe l'energia, causando l'avviamento di una sequenza di auto-distruzione e da quel punto comincia la trama principale.\nIl Dr Animus viene menzionato anche in \"10 Eroi per Ken\".\nFa un'apparizione veloce alla fine di \"Il Ritorno a Casa\", indossando un'eso-tuta che lo rende simile a una scimmia, alla testa di un gruppo di mutanti che puntano verso la scuola di Ben.\nAppare nell'episodio successivo, \"Ben 10 Contro i Terribili 10\", come parte dei Terribili 10. Si uniscono a lui anche un pipistrello mutante e una marmotta mutante.\nIl Dr Animus appare in \"\" come nemico principale del Sud-Est, e viene combattuto nella Raffineria. Combatte in una tuta robotica da gorilla, simile alla sua apparizione in \"Il Portale del Tempo\", anche se la sua versione nel gioco \u00e8 ovviamente pi\u00f9 robotica, e Animus si trova all'interno di una tuta, invece di essere semplicemente una testa attaccata al corpo di un cyborg.\nIl Dr Animus compare anche nell'episodio \"Il Dr Vuoto\" della serie \"Ben 10 - Forza aliena\", come residente del Vuoto Totale e nascosto sotto l'appellativo di \"Dr Vuoto\". Il suo aspetto fisico \u00e8 decisamente differente da quello della serie originale. La sua pelle non \u00e8 pi\u00f9 verde chiaro, ha un corpo molto muscoloso, i suoi occhi sono gialli con pupille nere invece di rosse, i suoi denti non sono storti ed \u00e8 anche pi\u00f9 alto di prima. Sembra anche pi\u00f9 serio di quanto non lo fosse nella serie originale. Dopo essere finito in qualche modo nel Vuoto Totale, il Dr Animus ha sfruttato il suo potere verso gli animali per controllare i Guardiani del Vuoto, usandoli come esercito per schiavizzare gli abitanti del Vuoto Totale. Usando questi ultimi come schiavi, il Dottore cerca di costruire una macchina in grado di penetrare la barriera dimensionale che separa il Vuoto dalla Terra, usando nel contempo la stessa fonte di energia per rendere se stesso praticamente invincibile, diventando immune dai colpo ricevuti e con una forza sovrumana a sua disposizione. Viene sconfitto da Ben, Nonno Max, Aiutanti dei Risolutori e da una sparuta armata di combattenti per la resistenza che Max aveva organizzato, con Ben che riesce a distruggere la macchina in grado di potenziare Animus e Max che mette poi al tappeto l'ora inerme Dottore.\nIl Dr Animus, nella sua identit\u00e0 alternativa di Dr Vuoto, appare come boss in \"\". Quando Ben giunge nel Vuoto Totale, incontra infatti il Dr Vuoto, che tuttavia ha ancora il controllo dei Guardiani del Vuoto.\nIl Dr Animus riappare in nell'episodio \"Fuga da Aggregor\" dove, grazie a un apparecchio per l'ipnosi, prende il controllo dello Yeti. Viene sconfitto da Cervellotico che prende il controllo dell'apparecchio con una scarica elettrica.\nAppare in Omniverse, nell'episodio \"Il Re delle Formiche\", in cui ha un cervello in una cupola ed \u00e8 pi\u00f9 magro.\nIncantatrice.\nL'Incantatrice, doppiata da Perla Liberatori, \u00e8 la nipote dello Stregone. Come lui sa usare la magia, ma, invece di usare un bastone, ha una borsa dalla quale pu\u00f2 estrarre qualsiasi tipo di oggetti, come ad esempio esplosivi magici, lame rotanti, o anche una variet\u00e0 di animali di argilla che possono ingrandirsi e animarsi per compiere il suo volere. Anche se piccola, la borsa sembra non essere cos\u00ec al suo interno (principalmente il concetto \u00e8 lo stesso della borsa di Mary Poppins), permettendo a Incantatrice di stipare numerosi oggetti al suo interno i quali normalmente non potrebbero entrare in una borsa del genere (a un certo punto, Incantatrice ne tira fuori il bastone dello Stregone, un oggetto lungo pi\u00f9 di un metro). La borsa sembra anche essere in qualche modo senziente, visto che \u00e8 in grado di trovare da sola il modo per tornare dalla sua padrona quando le due vengono separate. Incantatrice \u00e8 anche capace di eseguire vari incantesimi magici, anche se \u00e8 chiaro che, a causa della sua inesperienza, non sono potenti come quelli dello zio.\nIl suo debutto avviene in \"La Chiave di Volta\", nel quale aiuta lo Stregone a scappare di prigione e lo assiste nel tentativo di cercare di rubare la Chiave di Volta di Bezel. Riesce a imbrogliare Gwen, facendole credere di odiare lo zio, solo per rubare la Chiave di Volta durante un abbraccio con la ragazza. Successivamente la consegna allo Stregone. Alla fine viene rivelato che lo Stregone ha bisogno della Chiave di Volta per ricreare gli Amuleti di Bezel, e che Incantatrice sta manipolando lo zio in modo da prendere poi i poteri degli Amuleti per s\u00e9. Alla fine i suoi poteri, cos\u00ec come quelli dello Stregone, sembrano essere assorbiti dalla Chiave di Volta.\nIncantatrice torna in \"Il Ritorno di Incantatrice\", con i suoi poteri completamente rigenerati dal suo ultimo incontro con i Tennyson. Il suo obiettivo \u00e8 effettuare uno scambio di corpi con Ben, sperando di poter usare l'Omnitrix unito ai suoi poteri magici. I suoi sforzi non portano a nulla, per\u00f2, perch\u00e9 i tre tentativi di cui dispone scambiano prima lei e Gwen, poi riportano lei nel suo corpo e scambiano Ben e Gwen, infine riportano le cose com'erano originariamente riscambiando Ben e Gwen. Viene arrestata alla fine dell'episodio e la sua borsa viene lanciata in mare. Viene vista l'ultima volta in un carcere minorile, mentre sta per essere malmenata da due detenute imbrogliate da Gwen mentre si trovava nel corpo di Incantatrice. Gwen trova il libro degli incantesimi di Incantatrice nel frattempo, tenendolo come souvenir e alla fine imparando anche a usarlo.\nIncantatrice fa anche un piccolo cameo alla fine di \"La Fonte dell'Eterna Giovinezza\", dove viene vista prendere in giro lo zio (ridotto a un neonato dalla Fonte della Giovinezza), dicendogli che da quel momento in poi sar\u00e0 lei a dare gli ordini.\nAppare in \"Ben 10 Contro i Terribili 10\" come parte dei Terribili 10. Al contrario dei suoi partner, comunque, il suo obiettivo principale \u00e8 sconfiggere Gwen (anche se in teoria dovrebbe essere opposta a Ben). Sembra avere una leggera rivalit\u00e0 anche con la sua compagna di squadra nei Terribili 10 Rojo.\nIncantatrice torna nella terza stagione di \"Ben 10 - Forza aliena\", in cui sembra essersi riappacificata con suo zio. Il suo design \u00e8 stato rivisto, poich\u00e9 ora indossa una maglia senza maniche e un diadema nero invece della sua classica giacca viola. Non usa pi\u00f9 la sua borsa, preferendo una manipolazione diretta del mana come Gwen, anche se \u00e8 ancora in grado di usare diversi incantesimi \"magici\", dando vita a oggetti inanimati, aprendo portali magici, manipolando l'acqua e mutando forma. Sembra anche molto pi\u00f9 viscida e sadica di prima. I suoi golem di pietra sono ancora al suo fianco, anche se in qualche occasione sembra che siano senzienti e che non siano \"sempre\" d'accordo con la loro padrona.\nIncantatrice appare come boss nel videogioco \"\". Ben la incontra su Terradino, dove sta provando a irrompere in un tempio per rubare una rara fonte di energia per Vilgax.\nIncantatrice torna nell'episodio \"L'incantesimo di Incantatrice\". Mascherata da \"Caroline\", Incantatrice si avvicina a Kevin e lo convince che a Gwen non importa niente di lui da quando \u00e8 nella sua forma mutata, ipnotizzando cos\u00ec Kevin e inducendolo ad attaccare Ben e Gwen e di portare la ragazza al planetario. Anche se Kevin viene presto svegliato dalla sua trama e il piano di Incantatrice viene rivelato, Gwen decide di mostrarsi comunque alla sua vecchia rivale e si reca al planetario, solo per cadere vittima della trappola di Incantatrice e per vedersi portare via tutto il mana. In colpa per la tragedia che ha colpito Gwen, Kevin si incontra ancora con Incantatrice e l'attira da Mr Smoothy, adducendo come scusa il mancato assorbimento di tutti i poteri di Gwen. Furiosa per essere stata ingannata, Incantatrice d\u00e0 vita a un'insegna di Mr Smoothy, che Ben combatte con Vomito, e scaglia un furgone su Kevin mentre lei si focalizza su Gwen. Gwen tuttavia, ribalta le carte in tavola con la sua rivale e assorbe nuovamente i suoi poteri da Incantatrice, quindi cerca di spedire lei e i suoi golem in un viaggio di sola andata attraverso un portale dimensionale. Anche se Incantatrice riesce ad aggrapparsi a uno dei suoi golem, quest'ultimo si lascia andare di proposito dopo che lei lo apostrofa verbalmente, portando con s\u00e9 una furiosa Incantatrice verso un destino ignoto mentre gridando accusa il golem di averlo fatto di proposito.\nIncantatrice appare nuovamente in \"Il tempo guarisce\", insieme a suo zio lo Stregone. Quando Gwen viaggia nel tempo per impedire che la mutazione di Kevin avvenga, ci\u00f2 rende la squadra non abbastanza potente per fermare i due maghi, che conseguentemente si impossessano del mondo e prendono Ben prigioniero, mentre Incantatrice uccide Gwen e muta Kevin in uno schiavo, ibrido tra golem e umano. Quando la Gwen viaggiatrice del tempo, prova a riportare il passato alla normalit\u00e0, Incantatrice e lo Stregone provano a fermarla, ma falliscono.\nIncantatrice ritorna in \"Ben 10: Ultimate Alien\" nell'episodio \"La famiglia di Tennyson\" alleatasi con Zombozo e Vulkanus per rapire Sandra, la madre di Ben. Viene sconfitta da Kevin in un circo. Appare anche nell'episodio , in cui Gwen, Ben e Kevin, non essendo in grado di decifrare un codice, le chiedono aiuto. In seguito, la giovane strega diverr\u00e0 alleata dei tre, riconsiderando alcune sue passate scelte. Alla fine dell'episodio decide di sacrificarsi, restando nel mondo della magia, Legerdomain, per permettere a Kevin, Ben e Gwen di passare dall'altra parte. Ben promette a Gwen (ormai affezionata a Incantatrice) che torneranno a salvarla dopo che avranno sconfitto Aggregor.\nRiappare nuovamente in \"La verit\u00e0 ferisce\" dove porta Darkstar nel Legerdomain innamoratasi di lui, ma presto scoprir\u00e0 che lui la sta solo usando per rubarle i poteri e sconfiggere Ben, Gwen e Kevin, perci\u00f2 lo manda via sulla Terra. Nello stesso episodio si scopre che il suo nome \u00e8 Hope.\nIn \"Patto inaccettabile\" Gwen organizza un piano per salvarla dal Legerdomain, ma scopre che sta rubando le anime degli abitanti di quel posto per poi donarle in cambio della resurrezione di suo padre; Appena suo padre lo scopre, per\u00f2, fa tornare tutto alla normalit\u00e0 e Incantatrice rimane ancora l\u00ec.\nKraab.\nKraab \u00e8 uno dei tre cacciatori di taglie assunti da Vilgax in \"I Guerrieri\". Kraab \u00e8 un killer professionista con l'aspetto simile a quello di un granchio robotico ed \u00e8 il maggiore antagonista della puntata. Quando si scopre che Tetrax Shard/Hoverboard \u00e8 buono, Sixsix si unisce a Kraab e assieme decidono di attaccare Ben Tennyson anche se Materia Grigia lo sconfigge mandando in corto circuito il suo jet pack. Quando decolla verso il cielo afferma di odiare il pianeta Terra. In \"Forza Aliena\" appare nella puntata \"La Battaglia Finale: Parte 1\" dove Ben, Gwen e Kevin lo combattono nella sua astronave. Gelone riesce poi a congelare Kraab, sconfiggendolo. Quando arrivano dei meteoriti, Ben scappa lasciando morire Kraab anche se, per fortuna del mercenario, Gwen e Kevin lo salvano e lo legano mandandolo nel Vuoto Totale dove non avrebbe dato pi\u00f9 problemi a nessuno. Nel gioco \"Cosmic Destruction\", Kraab appare come mini-boss di livelli, mentre il boss \u00e8 Sevenseven. Appare anche in un fumetto di Cartoon Network che vede Jarret che assume sia lui sia Sixsix per uccidere Ben, ma il ragazzo batte i due.\nMostri del Circo.\nI Mostri del Circo sono un trio di ladri che capitano spesso come nemici minori. Lavorano insieme per eseguire un numero di freak show nel circo di Zombozo prima della scomparsa di quest'ultimo. Ogni volta che Ben s'imbatte in loro, li trova a lavorare per il suo nemico ricorrente. I tre sembrano essere tutti mutanti, almeno nel caso di Alito Fetido, che ha ammesso di aver ereditato i propri poteri dalla madre.\nCome tirapiedi di Zombozo, i tre lavorano per attirare pubblico al suo show. Mentre Zombozo intrattiene la folla, il trio si occupa di derubare la citt\u00e0 di tutti gli oggetti di valore. Dopo che Zombozo viene sconfitto da Ben, si mettono in proprio.\nIn \"Pelle d'Oca e i Mostri del Circo\", i tre ricompaiono in un tentativo di rubare dei trofei, ma vengono violentemente sconfitti da Pelle d'Oca/Zs'Skayr. I due bramano la vendetta nei confronti di Ben per quello che \u00e8 accaduto a Zombozo. Nascostisi dopo la violenta lezione rimediata da Ben, vengono trovati da Zs'Skayr e si erge a loro leader. Poco dopo la fine di Zs'Skayr, i Mostri del Circo vengono portati in prigione.\nIn \"Il Portale del Tempo\", una futura, presumibilmente nuova, versione del trio, chiamata i \"Nuovi Mostri del Circo\", sono menzionati da Ultimos.\nIn \"Ben 10 Contro i Terribili 10\", sono tutti parte dei Terribili 10 e Sublimino \u00e8 il loro nuovo leader. Sono talmente deboli che in un episodio Pelle d'Oca si impossessa di loro con estrema facilit\u00e0.\nInterrogato sul futuro dei Mostri del Circo, Dwayne McDuffie non ha saputo dare una risposta certa in proposito.\nAppariranno finalmente in nella prima puntata del quinto arco narrativo della serie.\nAlito Fetido.\nAlito Fetido \u00e8 uno dei tre tirapiedi di Zombozo. Il suo aspetto \u00e8 simile a quello di uno zombie. Ha l'abilit\u00e0 di proiettare acido corrosivo dalla sua bocca nella forma di vapore (da qui il nome \"Alito Fetido\") o di liquido, un trucco che, a quanto pare, gli ha insegnato sua madre. Questo acido pu\u00f2 facilmente sciogliere quasi qualsiasi cosa, compresi metallo e pietra. Nonostante la potenza del suo Alito, \u00e8 una delle minacce meno pericolose di Ben. Se la sua bocca viene ostruita da un oggetto (ad esempio una palla da baseball), o se qualcosa gli causa forti attacchi di tosse (come quando Gwen gli aziona un estintore in bocca), Alito Fetido diviene momentaneamente impossibilitato a usare i suoi poteri e diventa vulnerabile agli attacchi.\nChioma Spaventosa.\nChioma Spaventosa \u00e8 uno dei tre tirapiedi di Zombozo. Ha pelle pallida, una tuta molto attillata e cinque tentacoli arancioni come capelli. I tentacoli sono estremamente potenti, dandole forza uguale a quella di Teschio Forzuto. Terminano anche con una sfera di metallo per procurare maggiori danni fisici. \u00c8 anche estremamente agile e addestrata al combattimento. In ogni caso, come Alito Fetido, \u00e8 sempre facilmente sconfitta da Ben, di solito finendo annodata nei suoi stessi capelli. L'episodio \"Il Portale del Tempo\", che ha luogo nel futuro, rivela che Chioma Spaventosa, inevitabilmente invecchiata, \u00e8 la leader dei Nuovi Mostri del Circo vent'anni nel futuro, secondo la versione rivisitata di quell'episodio.\nTeschio Forzuto.\nTeschio Forzuto \u00e8 uno dei tre tirapiedi di Zombozo. Come suggerisce il nome inglese (\"Thumbskull\"), ha la testa a forma di pollice (\"thumb\" in inglese), completa di un'unghia sulla sua fronte. Ha anche un'incredibile forza (anche se molto inferiore a quella di 2x2), ma intelligenza limitata. Come i suoi partner, Teschio Forzuto viene sempre sconfitto facilmente da Ben, anche in maniera peggiore degli altri due. Il suo nome \u00e8 un gioco di parole tra l'insulto inglese \"numbskull\" (fondamentalmente \"imbecille\") e l'ilarit\u00e0 ovviamente procurata dal suo aspetto fisico.\nMastino di Khyber o Zed.\nIl Mastino di Khyber (successivamente adottata da Kevin e rinominata Zed) \u00e8 un cane alieno di Khyber che lo aiuta con il suo Nemetrix a dare la caccia a Ben Tennyson. Appare da \"Ben 10: Omniverse\" in poi. Successivamente si scopre che \u00e8 una femmina e inoltre \u00e8 stata adottata da Kevin.\nSixsix.\nSixsix, doppiato da Dee Bradley Baker (solo effetti vocali), \u00e8 uno dei tre cacciatori di taglie mandati da Vilgax a prendere l'Omnitrix di Ben nell'episodio \"I Guerrieri\". Ha un'armatura viola e strani piedi simili a delle morse. Possiede anche un jet pack. La sua armatura \u00e8 ricoperta da piccole borse che contengono vari armi e proiettili, ad esempio due fucili, dischi laser, una sega circolare, una spada e una frusta laser, un'arma sonica, delle lance, delle granate, delle bolas, dei razzi, e alcuni tentacoli laser montati sul suo jet pack. Ha anche vari piccoli artigli e mani molto piccole che fuoriescono dalle sue spalle e che di solito servono a lanciare le lance provenienti dal jet pack, o le bombe quando \u00e8 impegnato nell'usare i fucili. Si dice che abbia una reputazione come cacciatore di taglie, tanto da costringerlo a vivere in incognito su Incarceron per evitare di essere attaccato da coloro che, desiderosi di provare la propria abilit\u00e0, lo attaccano per provare a batterlo. Il nome di Sixsix proviene dal calibro delle due pistole che spesso brandisce.\nAl contrario degli altri cacciatori, Sixsix sa parlare solo la sua lingua. I cacciatori, per\u00f2, possono comunque capirlo. Sixsix appare per la prima volta nell'episodio \"I Guerrieri\". Sixsix riappare in seguito nell'episodio \"I Difensori della Galassia\", essendosi alleato con Vulkanus per combinare l'Elemento X con la lega di Bisynthium (una non meglio specificata lega di ferro) e creare cos\u00ec un esplosivo capace di spazzare via l'intero sistema solare.\nAppare come sicario di Vilgax in \"Ben 10 - Il segreto dell'Omnitrix\" dopo che Vilgax lo trova fuori Incarceron, intento a scappare. Il suo elmetto viene rotto durante una battaglia, rivelando al di sotto una creatura dalla pelle grigia; tuttavia, i commenti aggiuntivi dello speciale rivelano che Sixsix \u00e8 un mutante e che gli altri della sua specie non somigliano a lui. Prima di ci\u00f2, viene scambiato per un robot dagli altri cacciatori di taglie, che si riferiscono a lui chiamandolo \"testa d'ingranaggio\" mentre Ben lo chiama \"macchina per la soda ambulante\".\nAlcuni indizi portano a credere che a Sixsix non piaccia il suo aspetto, poich\u00e9 \u00e8 un mutante anche tra la sua gente, cosa che viene espressa nella rabbia incontrollata alla quale si abbandona quasi alla fine di \"Il segreto dell'Omnitrix\". Prova rancore nei confronti di Tetrax dagli avvenimenti di \"I Guerrieri\", poich\u00e9 lo ritiene il responsabile della sua cattura. Da quella battaglia, i due spesso hanno avuto degli incontri violenti, finch\u00e9 Sixsix non viene sconfitto una volta per tutte da Tetrax, durante il suo tentativo di fuga dopo la sconfitta di Vilgax e del suo esercito da parte di Ben, venendo fatto a pezzi da un macigno scagliato dal Petrosapien.\nSixsix appare ancora in \"\" come mini-boss, alla fine di Cape Canaveral. Il suo ruolo \u00e8 semplicemente di far perdere tempo a Ben affinch\u00e9 Vilgax possa preparare la fase finale del suo piano.\nAppare in Omniverse dove nel doppiaggio italiano il suo nome viene pronunciato Seisei cos\u00ec come Settesette (Sevenseven) e Ottootto (Eighteight).\nStregone.\nLo Stregone, doppiato da Germano Basile, \u00e8 un \"Maestro stregone\", come si definisce lui, che desidera impossessarsi del mondo con i suoi poteri senza paragoni. In \"Fortuna Miao\", possiede cinque amuleti magici, chiamati gli \"Amuleti di Bezel\", che gli conferiscono i poteri della levitazione, del fuoco, della reincarnazione, del tuono e della fortuna, in aggiunta alle sue abilit\u00e0 magiche. Non \u00e8 noto come lui possa possedere dei poteri anche senza gli Amuleti (che sono in realt\u00e0 tecnologia di Bezel altamente avanzata, come rivelato nella versione rivisitata dell'episodio), ma poich\u00e9 nell'episodio \"La Chiave di Volta\" si intuisce che Incantatrice sia stata allenata nella manipolazione del mana, \u00e8 probabile che ci\u00f2 sia avvenuto anche con lui.\nNonostante, come tutti i nemici della serie, abbia combattuto contro Ben diverse volte, \u00e8 in realt\u00e0 pi\u00f9 un nemico di Gwen che di Ben, poich\u00e9 l'attacca in ogni sua apparizione, tranne ne \"La Fonte dell'Eterna Giovinezza\", e mostra un odio e un rancore maggiori nei confronti della ragazza (quando riesce a fuggire di prigione in \"La Chiave di Volta\", afferma chiaramente di volere vendetta nei confronti di Gwen, non di Ben). Ci\u00f2 lo rende tecnicamente il Vilgax di Gwen, anche se appare meno spesso del conquistatore galattico.\nIn \"Fortuna Miao\", lo Stregone prova a rubare un antico libro di incantesimi, chiamato \"Libro degli Incantesimi di Archamada\". Quest'ultimo risale al XVI secolo e contiene potentissimi incantesimi che, quando evocati da qualcuno che possieda gli Amuleti di Bezel, d\u00e0 a colui che li evoca poteri inimmaginabili (viene rivelato nella versione rivisitata che la combinazione dei poteri degli Amuleti gli permetterebbero di rendere gli incantesimi reali). Tuttavia, l'Amuleto della Fortuna cade nelle mani di Gwen durante il combattimento dello Stregone contro Ben e la ragazza presto impara ad utilizzarne i poteri (primo indizio dei poteri latenti di Gwen). Nonostante i tentativi dello Stregone di riappropriarsi del libro, viene infine sconfitto dai Tennyson e viene arrestato, mentre Gwen distrugge gli Amuleti.\nLo Stregone torna in \"Tough Luck\", nel quale \u00e8 alla ricerca della Chiave di Volta di Bezel. Con essa, potr\u00e0 ricreare gli altri cinque Amuleti e decuplicare i suoi poteri. \u00c8 accompagnato da sua nipote, Incantatrice, che \u00e8 sua apprendista e lo libera dalla prigione all'inizio dell'episodio. Alla fine la ragazza lo tradisce in un tentativo di prendere il potere delle pietre per s\u00e9. Come Vite Elastica, Ben distrugge i cinque Amuleti di Bezel, appena ricreati, e danneggia la Chiave di Volta, causando l'assorbimento da parte di quest'ultima dei poteri sia dello Stregone sia di Incantatrice. In ogni caso, la Chiave di Volta di Bezel non viene distrutta e rimane nelle mani di Gwen, anche se la ragazza non la user\u00e0 pi\u00f9, nonostante alla fine dell'episodio si veda chiaramente che nella Chiave di Volta sia rimasto del potere magico. Probabilmente sar\u00e0 proprio quest'ultima che permetter\u00e0 a Gwen di avere gli Amuleti di Bezel nel futuro ipotetico di \"Il Portale del Tempo\" e \"10 Eroi per Ken\".\nLo Stregone torna nuovamente in \"La Fonte dell'Eterna Giovinezza\", apparendo molto invecchiato dalla sua ultima apparizione. Dopo essere venuto a conoscenza dell'esistenza della Fonte della giovinezza, cerca di rintracciarla e di usarla per diventare immortale, ma rimane ancora una volta con un palmo di naso quando la versione infantile di Inferno vaporizza la Fonte. A causa di questo, lo Stregone viene esposto in maniera eccessiva all'acqua e diventa un neonato, successivamente trovato, catturato e schernito da Incantatrice.\nLo Stregone (che si rivela essere stato posseduto da Pelle d'Oca una volta sconfitto) appare in \"\", ma solo come mini-boss che Ben affronta alla fine dei Cumuli di Effigi.\nLo Stregone viene menzionato nel videogioco \"Vilgax Attacks\" da Incantatrice quando si confronta con Ben su Terradino, affermando che Ben ha molto coraggio ad affrontarla dopo quello che ha fatto a suo zio, presumibilmente riferendosi a ci\u00f2 che \u00e8 accaduto in \"La Fonte dell'Eterna Giovinezza\".\nLo Stregone torna nella terza stagione di \"Ben 10 - Forza aliena\", dove viene rivelato che apparentemente lui e sua nipote si sono riappacificati nell'intervallo tra le due serie e che ora lui vive in una grande villa in stile giapponese in cui lui tiene tutti i suoi libri di magia. Lo Stregone \u00e8 tornato alla sua et\u00e0 originale e il suo aspetto fisico \u00e8 lo stesso di prima, anche se i suoi abiti sono ora interamente rossi invece di neri e rossi e il suo volto \u00e8 ancora pi\u00f9 avvizzito, rendendolo ancora pi\u00f9 simile ad un teschio.\nIn \"Time Heals\" (Il tempo guarisce, titolo in italiano), Gwen si infiltra in casa sua per rubare il Libro degli Incantesimi di Archamada. Nonostante gli avvertimenti di Paradosso, Gwen lo usa per viaggiare nel tempo, tornando nel passato per impedire che Ben e Kevin traffichino con l'Omnitrix, cancellando la mutazione di Kevin. Anche se la ragazza ha successo, le conseguenze delle sue azioni sono imprevedibili: infatti, tornando al presente, lo trova totalmente cambiato, con lo Stregone stesso che si \u00e8 impossessato del mondo e ora regna incontrastato. Grazie alla sua magia, il Maestro stregone sa che \u00e8 Gwen la responsabile della creazione di questo futuro e prova ad impedirle di intervenire e riportare il futuro alla normalit\u00e0. Tuttavia, dopo un breve scontro con Incantatrice e un posseduto Kevin, Gwen trova le prigioni e libera Ben, che l'aiuta a recuperare il Libro degli Incantesimi di Archamada e a guadagnare abbastanza tempo per tornare nel passato e impedire i cambiamenti che sarebbero avvenuti nel futuro. In quest'episodio scopriamo che il suo nome \u00e8 Hex.\nTirapiedi di Zs'Skayr.\nQuesti tre alieni appaiono in episodi separati durante la terza stagione. Viene rivelato in seguito che i tre stavano lavorando insieme in un piano elaborato da Zs'Skayr. Non viene mai spiegato come questo possa essere accaduto, poich\u00e9 Zs'Skayr sembra essere ancora morto durante la stagione (il fatto che la sua specie disponga di una mente comune potrebbe avere qualcosa a che fare con questo). Zs'Skayr e i suoi tirapiedi sono tutti basati sui mostri dei film dell'orrore (un fantasma, un lupo mannaro, una mummia e il Mostro di Frankenstein).\nLupo alieno.\nIl Lupo alieno \u00e8 un Loboan (una specie di alieno simile ad un lupo mannaro) mandato da Dottor Viktor a rubare un trasmettitore per le comunicazioni da una riserva Navajo che Ben, Gwen e Max visitano in \"Il Lupo Alieno\". Ben per la prima volta affronta l'alieno come Vite Elastica. Quando Ben viene ritrasformato nella sua forma umana dall'Omnitrix, la creatura aliena graffia l'Omnitrix, causando il download del suo DNA alieno da parte dell'orologio (segnalato dal cambio di colore in giallo dell'Omnitrix) e trasformando gradualmente Ben nella forma.\nNella loro seconda battaglia, il Lupo alieno sembra rimanere ucciso nel crollo di una caverna, anche se non viene mostrato il suo corpo senza vita. L'apparecchio che sta costruendo, tuttavia, si accende alla fine dell'episodio e i suoi obiettivi rimangono per il momento sconosciuti. Il Lupo alieno si rivela sopravvissuto in \"Una Brutta Sorpresa per Ben\", mentre il suo apparecchio fa parte del piano di Zs'Skayr di bloccare i raggi solari. Nell'episodio seguente, \"La Terra \u00c8 in Pericolo\", il trasmettitore del Lupo alieno esplode quando nonno Max provoca una collisione dello Space Shuttle guidato da lui con il proiettore al corrodium di Zs'Skayr, distruggendolo. Non si sa se il Lupo alieno \u00e8 sopravvissuto all'esplosione o no, anche se \u00e8 possibile che in qualche modo sia finito nel Vuoto Totale, visto che il suo ululato sonico viene implementato nella versione futura di Kevin 11.\nIl Lupo alieno \u00e8 uguale a Blitzwolfer, poich\u00e9 Ben ha preso da lui il DNA per usare quella forma, ma non indossa una tuta bianca con strisce nere e gli occhi e gli eco degli ululati sono viola anzich\u00e9 verdi.\nIl Lupo alieno appare in \"\" in due forme: Fangface e Fangface Howler (in questa 2\u00b0 forma ha la pelliccia bianca anzich\u00e9 grigia e gli occhi rossi anzich\u00e9 viola).\nIl Lupo alieno appare anche come nemico abituale nel videogioco per Nintendo Ds \"Ben 10 Ds\".\nMummia aliena.\nLa Mummia aliena appare in \"La Mummia Aliena\", mandata da Dottor Viktor a cercare un elemento molto pericoloso chiamato \"corrodium\", schiantatosi sulla Terra milioni di anni prima. Nonno Max spiega che i cristalli sono una fonte di energia potente ma instabile, e che le radiazioni emesse dai cristalli causano mutazioni quasi istantanee negli esseri umani e nelle creature nate sulla Terra.\nTodd Maplewood, un ragazzo incontrato da Ben e Gwen, dice che ha visto la Mummia arrivare in un lampo di luce viola, la stessa maniera in cui \u00e8 arrivato il Lupo alieno in \"Il Lupo Alieno\". Max ipotizza ci possa essere una connessione tra il Lupo alieno e la Mummia aliena, sospetto fondato dagli avvenimenti in \"Una Brutta Sorpresa per Ben\".\nDurante la battaglia di Ben con la creatura, il suo DNA viene assorbito dall'Omnitrix, dando accesso alla forma a Ben. La Mummia aliena viene congelata da Plusultra e sotterrata, insieme al suo corrodium, sotto uno spesso letto di cemento. Viene liberata dallo dal Lupo alieno in \"Una Brutta Sorpresa per Ben\" e assiste Dottor Vicktor nel suo piano di condannare la Terra all'oscurit\u00e0 eterna. Mentre Ben \u00e8 impegnato a combattere con Zs'Skayr, Dottor Vicktor e la Mummia aliena in \"La Terra \u00c8 in Pericolo\", Dottor Vicktor spedisce inavvertitamente se stesso e la Mummia aliena in una locazione non specificata a causa di un uso intempestivo del suo dispositivo di teletrasporto. La versione di Ben della Mummia aliena nella serie viene chiamata semplicemente \"La Mummia\".\nLa Mummia aliena \u00e8 uguale a Faraon, poich\u00e9 Ben ha preso da lei il DNA per usare quella forma, ma non indossa bracciali/gambali, ha la barba da faraone e gli occhi e gli spazi tra le bende sono viola anzich\u00e9 verdi.\nLa Mummia aliena appare come nemico nel videogioco \"\" in due forme: Mummy e Cyclone Mummy (in questa 2\u00b0 forma ha le bende nere anzich\u00e9 marroncine ed indossa un elmo d'oro, avendo anche il potere di generare piccoli tornadi).\nLa Mummia Aliena appare anche sulla versione DS del gioco come nemico abituale.\nDottor Viktor.\nDottor Viktor, doppiato da Mimmo Strati, un alieno simile al Mostro di Frankenstein, lavora alla NASA, camuffatosi da scienziato umano, per impossessarsi di uno Space Shuttle. \u00c8 intelligente e lavora per Pelle d'Oca; il suo piano prevede di resuscitare il suo maestro, il cui ultimo piano \u00e8 atto a prevenire i raggi solari dal raggiungere la Terra grazie all'uso di diversi satelliti (il che significherebbe che Zs'Skayr potrebbe disporre dei suoi pieni poteri illimitatamente). \u00c8 il leader non ufficiale dei tre tirapiedi basati sui mostri dei film dell'orrore. Il lampo di luce viola con il quale i precedenti due mostri sono arrivati sulla Terra viene generato dal suo dispositivo di teletrasporto. Il suo nome viene da Victor Frankenstein dal romanzo di Mary Wollstonecraft Shelley.\nLa sua prima apparizione avviene in \"Una Brutta Sorpresa per Ben\", nel quale riesce a resuscitare Pelle d'Oca. Nell'episodio seguente, \"La Terra \u00c8 in Pericolo\", Ben combatte Viktor e Zs'Skayr sulla Terra. Ben guadagna inavvertitamente la forma aliena di Dottor Viktor quando Viktor trova Ben e lo afferra per il polso, aggiungendo il suo DNA all'Omnitrix. Viktor praticamente si sconfigge da solo nell'episodio. In un tentativo di teletrasportare Ben in una locazione non meglio specificata, lui e la Mummia aliena vengono scagliati nel portale da lui stesso creato.\nIn \"\", viene rivelato che la sua specie, chiamata Viktor, \u00e8 una sottospecie del pianeta di Zs'Skayr, Anur Phaetos.\nIl Dottor Viktor appare anche nel gioco per Nintendo DS come miniboss.\nUmalieni.\nGli Umalieni sono dei parassiti ibridi asessuati notevolmente resistenti, il cui ruolo \u00e8 servire i Supremi nonostante i loro propositi razzisti e bigotti. Vengono creati tramite contatto tra un Headcrab, chiamato Cenocita, e un ospite umano, cosa che causa l'alterazione della struttura genetica dell'ospite, mutandolo in un Umalieno in poche ore. Il processo di alterazione non \u00e8 esclusivo per i soli esseri umani. Altre specie aliene possono essere vittime degli Cenociti, diventando Umalieni con alcuni tratti particolari della vittima aliena. Tuttavia, l'Omnitrix \u00e8 in grado di separare lo Cenocita dalla sua vittima.\nIl corpo di un Umalieno \u00e8 composto da un insieme di tentacoli stipati all'interno di una rozza forma umanoide. Gli Umalieni sono in grado di dissipare questa configurazione per attaccare da lunga distanza. Possono anche sputare una potente melma adesiva, forte abbastanza da imbrigliare anche la forza di Omosauro. Sono anche abbastanza forti fisicamente. Possono confondersi tra gli umani grazie a delle maschere speciali che proiettano un ologramma sui loro corpi; queste maschere sembrano poter proiettare anche altri ologrammi, poich\u00e9 Ben ha usato una di queste maschere con successo per confondersi tra gli Umalieni in \"Il Ritorno di Ben 10\", mentre Max ne usa una per un camuffamento in \"La Vendetta di Vilgax\". Gli ologrammi proiettati dalle maschere possono essere disturbati momentaneamente da una breve luce molto intensa, come un lampo, mentre in \"Il Prigioniero\" viene rivelato che gli ologrammi simulano la forma del vero aspetto umano degli Umalieni. Gli Umalieni sembrano preferire climi freddi, anche se dimostrano pi\u00f9 volte l'abilit\u00e0 di sopravvivere anche in climi torridi senza difficolt\u00e0 apparenti, e cos\u00ec costruiscono delle macchine per il controllo del tempo meteorologico in qualsiasi posto abbiano bisogno di lavorare per un tempo prolungato. Alcune frequenze sonore sono state spesso causa di dolori lancinanti per gli Umalieni, al punto di renderli incoscienti. Sempre nell'episodio \"Il Prigioniero\" viene rivelato che un Umalieno, in rari casi, pu\u00f2 anche detenere la propria vera personalit\u00e0 dopo essere stato trasformato.\nGli Umalieni della Terra vengono tutti riportati al loro stato normale dall'Omnitrix in \"Guerra dei Mondi\". Tuttavia, in \"If All Else Fails\", novanta ex Umalieni e Nonno Max vengono sottoposti a suggestione post-ipnotica, nel caso in cui i Supremi avessero perso la guerra, per essere usati all'interno di una potente arma di distruzione di massa.\nNel videogioco \"\", gli Umalieni compaiono come una vasta gamma di nemici, tra le cui fila ci sono anche Vulpimancer Umalieni e Pyroniti Umalieni.\nVulkanus.\nVulkanus, doppiato da Andrea Lavagnino in Ben 10 e da Mimmo Strati in \"Ben 10 - Forza aliena\" e \"\", \u00e8 un Detrovita (la stessa specie dell'alleato di Ben, Technorg, nell'episodio \"Ben e Kevin Alleati\"). Al contrario di Technorg, Vulkanus non \u00e8 modificato in alcun senso, ma dimostra pi\u00f9 volte di essere abbastanza potente da poter lottare alla pari con 2x2. Secondo Synaptak \u00e8 \"tutto muscoli e niente cervello\".\nVulkanus appare per la prima volta in \"I Difensori della Galassia\", in cui forma una squadra con il cacciatore di taglie alieno Sixsix per poter costruire un'arma capace di distruggere un sistema solare. Tuttavia, i due vengono fermati da Ben e dai Difensori della Galassia.\nTorna nel mondo da sogno di Ben in \"Un Giorno Perfetto\", lavorando ancora al fianco di Sixsix, e nell'episodio futuro \"10 Eroi per Ken\", dove viene sconfitto da Ben 10.000 e trasportato nella dimensione del Vuoto Totale.\nVulkanus fa un'apparizione in \"Ben 10 - Forza aliena\" nell'episodio \"La Grande Rivincita di Kevin\". Secondo Vulkanus, lui \u00e8 stato tradito da Kevin durante una truffa riguardante una \"contraffazione di isotopi\" alcuni anni prima. Kevin lo lasci\u00f2 con la mercanzia quando arrivarono i Risolutori e, nonostante Vulkanus sia poi riuscito a scappare, questi ultimi distrussero la sua astronave. Impossibilitato a lasciare la Terra, Vulkanus si \u00e8 dedicato alla compravendita di tecnologia aliena di livello basso per tirare avanti. Quando Kevin giunge da lui alla ricerca di un oggetto importante (un olodisco di Nonno Max), Vulkanus decide di vendicarsi di lui per il suo tradimento, costringendo Kevin ad assorbire un piccolo pezzo di Tetonite (la gemma pi\u00f9 rara esistente nella galassia). Questo porta il corpo di Kevin a produrre in massa la preziosa gemma nel suo Stato ingrandito, dando cos\u00ec a Vulkanus una fornitura illimitata. Tuttavia, viene scoperto da Ben, che usa Gelone per congelare letteralmente la sua armatura, rivelando la vera condizione di Vulkanus, che non \u00e8 altro che quella di un minuscolo alieno in una tuta robotica. Piuttosto che cercare di fermarlo, in ogni caso, Kevin lascia Vulkanus con la piccola fortuna in cristalli che era riuscito a mettere insieme fino a quel momento, considerandolo un pagamento per le sue azioni passate.\nVulkanus \u00e8 un boss nel videogioco \"Ben 10: Alien Force\".\nVulkanus torna ancora una volta nell'episodio \"Il Ritorno di Vulkanus\", con la sua tuta ricostruita, anche se una delle mani \u00e8 stata rimpiazzata da una trivella. Ha ricevuto l'autorizzazione per rivoluzionare la Terra, portandola alla stessa temperatura del suo pianeta natale (gettando una bomba nel suo nucleo), grazie alla fortuna in Tetonite che ha ricavato da Kevin. Ben lo sconfigge ancora, questa volta grazie a Scimparagno. Anche se il Detrovita riesce a fuggire accelerando il countdown, Ben, come Pinnajet, riesce a distruggere la bomba prima che questa raggiunga il nucleo della Terra. Tuttavia, il suo quartier generale esplode da una bomba creata da Moldywarp.\nIn \"L'Offerta di Pace\", Ben (trasformato in Tigre), Gwen e Kevin si imbattono in Vulkanus e nei suoi sottoposti, su un pianeta ricco di Tetonite. Kevin prova a ragionare con Vulkanus, ma le cose non sembrano andare nel migliore dei modi. Tigre finisce per perdere la pazienza e incomincia a insultare Vulkanus, che scaglia i suoi sottoposti su di loro. Tigre sconfigge facilmente Vulkanus e lo tira fuori dalla sua tuta, finendo per riuscire ad appropriarsi di Tetonite in maniera sufficiente per riparare i motori dell'astronave del gruppo.\nIl fatto che in \"Forza aliena\" Vulkanus sia un piccolo alieno che usa una tuta robotica potrebbe essere un possibile errore di continuity. Secondo Dwayne McDuffie, i lembi di pelle che si scorgono attraverso la sua armatura nella prima serie, in realt\u00e0 sarebbero solo una parte cosmetica della sua tuta.\nVulkanus ritorna anche in \"\" nell'episodio \"La famiglia di Tennyson\" alleatosi con Zombozo e Incantatrice per rapire Sandra, la madre di Ben. Viene sconfitto in un labirinto degli specchi da Ultra Gelone.\nIn \"Saluti da Techadon\" assume un'intera macchina che produce Techadon all'infinito con l'ordine di distruggere Ben. Quest'ultimo capendo che i robot riconoscono l'Ultimatrix attacca sulla schiena di Vulkanus un dispositivo da risolutore cos\u00ec che i Techadon lo riconoscano come Ben. Scappa inseguito dai Techadon giurando vendetta su Ben ma da l\u00ec non si avranno pi\u00f9 notizie di lui.\nLiam.\nLiam \u00e8 uno dei tre fuorilegge che affronta Ben nella prima puntata di \"Ben 10: Omniverse\". \u00c8 simile a un pollo e se vede del mangime per polli non riesce a non cadere nella tentazione di mangiarlo. Ricompare anche nella seconda puntata della serie durante un inseguimento per proteggere Sifone. In \"Evasione\" Liam diventa un Vaxasauriano grazie al dr. Psycho, data l'alleanza fra il suo capo e lo scienziato della specie di Cervellotico. Appare anche nel gioco online.\nBubble Helmet.\nBubble Helmet \u00e8 il capo dei tre ladri apparsi in \"Ben 10: Omniverse\". \u00c8 il pi\u00f9 intelligente e ha una tuta con dentro dell'acqua dato il fatto che \u00e8 un alieno acquatico. Ricompare anche nella seconda puntata ancora una volta sconfitto da Ben Tennyson e da Rook Blonko. Bubble Helmet potrebbe essere uno degli alieni nativi di Psiccis apparsi in \"Ben 10: Ultimate Alien\". In \"Evasione\" diventa un Gimlinopithecus grazie al malvagio dottor Psycho, visto il fatto che il capo (Sifone) e Khyber e i suoi hanno stretto un'alleanza oscura. Appare anche nel gioco online.\nFistina.\nFistina \u00e8 una dei tre criminali apparsi nelle prime due puntate di \"Ben 10: Omniverse\". Tra i tre \u00e8 la pi\u00f9 forte ed \u00e8 anche l'unica ragazza. \u00c8 apparsa anche in \"Evasione\", trasformata in un Metamorph Galvanico rosso come Malware, grazie al dottor Psycho che ha stretto patto con il leader Sifone. Appare anche nel gioco online, prima come ologramma e poi in carne e ossa. In seguito si scopre che Fistina ha una cotta per Rook Blonko. Verso la fine della serie diventa un risolutore. Fistina appartiene alla razza aliena dei Acrosian e in quanto tale ha solo la testa, mentre il suo corpo \u00e8 in realt\u00e0 una tuta robotica.\nNemici secondari.\nAlieni Picconatori.\nGli Alieni Picconatori sono i leali tirapiedi di Vulkanus. Il loro nome viene dai grandi picconi che questi alieni utilizzano come armi o per effettuare degli scavi per il loro padrone. Compaiono in \"La Grande Rivincita di Kevin\", \"Il ritorno di Vulkanus\", \"L'Offerta di Pace\" e in \"\" nell'episodio \"La famiglia di Tennyson\".\nProf. Blarney T. Grandestella.\nIl Professore Blarney T. Grandestella \u00e8 una minaccia detta minore dai registri dei Risolutori. Grandestella vende un elisir creato con il latte dello Skreekit, un piccolo e dolce alieno che non deve entrare in contatto con l'azoto o diventa un mostro gigantesco. Il professore \u00e8 anche il capo di Spinotto Solido. Alla fine aiuta Ben a fermare l'alieno per poi tornare al suo lavoro promettendo di non abusare pi\u00f9 degli Skreekit.\nClancy.\nClancy, doppiato da Andrea Lavagnino, \u00e8 un uomo dalla pelle verde che ha l'abilit\u00e0 di controllare qualsiasi tipo di insetti; la fonte di questa abilit\u00e0 non viene mai spiegata, anche se lui racconta di essere cresciuto nella casa di suo nonno con i suoi \"amici insetti\", cosa che probabilmente lo ha reso un mutante. I suoi occhi brillano quando usa il suo potere. Nella versione rivisitata de \"Il segreto dell'Omnitrix\", Clancy afferma che la sua abilit\u00e0 \u00e8 di tipo psichico e che lui l'ha insegnata con successo al Dr Animus per aiutarlo a controllare i suoi animali mutanti. Clancy parla sempre usando la prima persona plurale, ad esempio \"noi\", poich\u00e9 parla per s\u00e9 e per gli insetti.\nClancy non sembra essere cos\u00ec anormale all'inizio, poich\u00e9 cerca solo di salvare casa sua (anche se i suoi commenti riguardo al pranzo che i suoi insetti potrebbero consumare con il Consigliere Comunale sembrano un po' eccessivi), ma incomincia a fare cose che dimostrano che lui \u00e8 un asociale una volta che quest'ultima \u00e8 distrutta cos\u00ec come alcuni dei suoi insetti.\nClancy compare per la prima volta nell'episodio \"Effetti Collaterali\". Originariamente viveva all'8610 di Chester Street, un edificio per appartamenti abbandonato. Quando il Consigliere Comunale Liang prova a risviluppare l'area e deve abbattere la sua casa, lui la rapisce con le intenzioni di farla mangiare dai suoi insetti. 2x2 lo ferma, inoltre distruggendo per sbaglio la sua casa quando gli insetti di Clancy lo attaccano. Dopo che il suo piano fallisce, Clancy prova a causare la fusione della vicina centrale nucleare, provocando l'annichilimento dell'intera citt\u00e0. Clancy pianifica di rivestirsi completamente di scarafaggi (che sono molto resistenti alle esplosioni nucleari) per sopravvivere alla detonazione. Un malato Inferno, i cui poteri vengono invertiti a causa del raffreddore, e che quindi pu\u00f2 controllare il freddo invece che il calore, lo riesce a fermare congelando il reattore. Alla fine, Clancy cerca di prendersi la sua rivincita sul trio. Viene fermato nuovamente, stavolta dal San Ju Yen Pien di Max, una medicina per il raffreddore, che attrae gli insetti e annulla il controllo di Clancy su di loro; a questo punto Max non ha difficolt\u00e0 nel mettere Clancy KO.\nIn \"Ben 10 Contro i Terribili 10\", si unisce ai Terribili 10; nel frattempo Clancy \u00e8 mutato in qualcosa di simile a un insetto gigante.\nClancy fa un'apparizione minore in \"\" come mini-boss alle dipendenze del Dr Animus.\nDrago Robot.\nIl Drago Robot \u00e8 un drago nero e viola robotico progettato dai Cavalieri Immortali per difendere il loro castello principale. Appare per la prima volta nelle due parti dell'episodio \"Il Ritorno di Ben 10\" dove attacca Ben, Gwen, Kevin e Magister Labrid dopo averli sentiti nel castello, riesce a uccidere Magister Labrid ma viene sconfitto da Eco-Eco che lo distrugge con le onde sonore. Appare un'altra volta in \"L'Epurazione\" (evidentemente ricostruito dai Cavalieri dopo aver scoperto che era stato distrutto) e anche qui attacca Ben, Gwen, Kevin e Argit dopo averli sentiti, ma viene distrutto stavolta da Fulmiraggio e Kevin che uniscono i loro poteri per provare una nuova mossa.\nDrago a 2 teste.\nIl drago a 2 teste \u00e8 un nemico visto nell'episodio \"La Mappa dell'Infinito\" sul pianeta Kylmyss (pianeta natale dei Necrofriggian e dei Necrofriggian evoluti). Il drago alieno ha due teste, una che sputa fuoco e una che sputa invece ghiaccio. Quando Kevin uccide la testa sputa fuoco, l'altra sputa ghiaccio si arrabbia ancora di pi\u00f9 come se volesse vendicare il fratello deceduto e attacca con pi\u00f9 furia, ma Ben e l'amico uccidono anche lui. Non si sa come possano vivere assieme se sono ognuno il contrario dell'altro (ghiaccio e fuoco). Non si sa se il suo DNA \u00e8 presente nell'Omnitrix.\nDr. Psycho.\nDr. Psycho \u00e8 uno scienziato della stessa specie aliena di Cervelottico, ma con un esoscheletro blu e con una chela pi\u00f9 grossa dell'altra. \u00c8 il creatore del Nemetrix del Mastino di Khyber e si definisce un rivale di Azmuth anche se quest'ultimo non lo conosce nemmeno. \u00c8 tipico suo finire i dialoghi dicendo la frase \"in senso lato\".\nFratelli Vreedle.\nOttagono Vreedle, doppiato da Vladimiro Conti, e suo fratello Romboide Vreedle sono un esercito di cloni di due fratelli alieni e tutti lavorano come mercenari e cacciatori di taglie.\nI Vreedle sono cloni che i loro genitori avevano usato a casa come attrezzi per la clonazione, ma sono difettosi a causa del raggiungimento della loro data di scadenza (secondo una delle copie di Rombo, questo \u00e8 il motivo per cui furono messi in vendita e perch\u00e9 ne esistono cos\u00ec tanti di essi). I cloni sanno quando una coppia di Fratelli Vreedle muore, lasciando intuire che ci sia un qualche tipo di connessione psichica tra loro. Hanno l'abilit\u00e0 di sopravvivere nel vuoto dello spazio, ma questa capacit\u00e0 sembra avere dei limiti.\nOttagono, e quindi le sue copie, \u00e8 piuttosto magro e rappresenta la parte pi\u00f9 intelligente della coppia (anche se questo sembra relativo), mentre Rombo, e le sue copie, \u00e8 grasso, tende a essere \"impulsivo\" e spara a qualsiasi cosa lo disturbi. Anche se usano dell'equipaggiamento abbastanza potente, i due sono rappresentati come piuttosto stupidi e incompetenti. Una coppia di Vreedle confess\u00f2 di essere incapace di leggere, fu una volta distratta molto facilmente da Gwen con delle bolle di plastica che esplodevano e in generale i due sono descritti dal Giudice Domstol come incapaci di riportare qualcosa ancora vivo anche se gli viene detto espressamente. Kevin una volta ha anche detto di essersi sentito umiliato di essere stato battuto da loro.\nI Fratelli Vreedle sono, per la maggior parte, fisicamente pi\u00f9 deboli della maggior parte dei nemici di Ben e non sembrano essere pi\u00f9 forti di un normale essere umano. Tuttavia, i due compensano a queste mancanze con un grande arsenale di armi, tecnologia e mezzi alieni, il che include qualsiasi cosa da pistole a raffica, cannoni, granate e cos\u00ec via. Li si scopre presto ad avere la tendenza di far saltare le cose in aria (causando quindi danneggiamento di propriet\u00e0), il che li porta ad avere numerosi incontri con la giustizia (incluso il Giudice Domstol e, possibilmente, anche i Risolutori).\nA causa del loro essere dei cloni guasti/difettosi, dispongono di un'intelligenza limitata, mentre il loro modo di parlare e di comportarsi \u00e8 simile a quello dei redneck e degli hillbilly; tuttavia, a volte i due usano termini avanzati e sono in grado di capire il loro significato. Sembrano inoltre possedere diverse conoscenze su tecnologie e armi aliene.\nOttagono Vreedle viene menzionato da Argit ne \"La Grande Rivincita di Kevin\", molto prima della sua prima apparizione nella serie.\nI Fratelli Vreedle appaiono per la prima volta in \"Non Temere i Fratelli Vreedle\", in cui una coppia di Fratelli Vreedle viene ingaggiato da Baz-L per riavere indietro Nave. Poich\u00e9 Julie non si fida di loro e non vuole consegnarglielo, i due incominciano a diventare violenti, costringendo Ben ad attaccarli. Dopo che Ben vince la causa in tribunale per la custodia di Nave, Baz-L prova a fermare i Vreedle, ma i Fratelli gli sparano (anche se poi il Metamorph Galvanico si rigenera). Ben e Kevin provvedono quindi a metterli fuori combattimento.\nIn \"Busy Box\", quelli che sembrano proprio essere gli stessi Fratelli Vreedle di \"Non Temere i Fratelli Vreedle\" appaiono a reclamare un potente dispositivo che i due conoscono come Distruttore Naljiano per provare a venderlo al miglior offerente. I due riescono ad appropriarsi del dispositivo, ma questo si adatta al loro modo di causare distruzione dopo un incidente con un parchimetro. Quando il Distruttore Naljiano incomincia ad agire per conto proprio, i Fratelli Vreedle lo riportano sulla Terra per causare distruzione l\u00ec, prima di provare a scappare. Tuttavia, il Distruttore Naljiano spara un raggio d'energia alla nave dei Fratelli Vreedle in fuga, distruggendola e uccidendo una volta per tutte questi due Vreedle.\nIn \"L'Offerta di Pace\" una coppia diversa di Fratelli Vreedle si fa vedere a una stazione di ristoro spaziale dopo essere stati informati da Argit della presenza di Tiffin. Dopo che Rombo rivela accidentalmente come vengono clonati (affermando anche che ci\u00f2 accade molto a loro una volta che sono stati uccisi), i Fratelli Vreedle aizzano gli altri clienti per essere aiutati a impadronirsi di Tiffin. Trasformato in Tigre, Ben sconfigge tutti i clienti e spedisce fuori i Fratelli scagliandoli attraverso l'entrata della stazione spaziale, uccidendoli nel fare ci\u00f2.\nI Fratelli Vreedle compaiono anche in \"\", assunti da Vilgax per recuperare il nucleo di energia su Vulpin (su Encephalonus IV nella versione DS). Tramite una strategia del giocatore consistente nel rivoltare gli attacchi dei Fratelli l'uno contro l'altro, i Fratelli vengono facilmente sconfitti. \u00c8 possibile che i Vreedle del gioco non siano gli stessi incontrati nella serie, poich\u00e9 un dialogo di Ottagono con Ben suggerisce che i due conoscano Ben solo tramite la sua reputazione.\nIncursiani.\nGli Incursiani sono una specie di alieni simili a rane che vivono per la guerra e la morte. Sono i responsabili della distruzione del pianeta nano Plutone. Gli Incursiani sono altamente sensibili all'odore del fumo. Con una sola zaffata di esso, questi alieni incominciano a tossire e perdono conoscenza.\nAppaiono per la prima volta come antagonisti principali dell'ultimo episodio della prima stagione, \"Alienics\". Dopo il rapimento della Principessa Incursiana Attea da parte di Sevenseven, suo padre l'Imperatore Milleous mand\u00f2 il suo braccio destro, il Comandante Raff a cercarla e a liberarla. Dopo che Raff riesce a reclutare Ben, Gwen e Kevin per la missione, Milleous minaccia di distruggere la Terra. Milleous non sa, tuttavia, che la tecnologia della Terra non pu\u00f2 captare il suo avvertimento. Dopo che Sevenseven riconsegna Attea, la ragazza rovescia suo padre e decide di distruggere la Terra, incurante del fatto che non c'\u00e8 una vera ragione per farlo. Tuttavia, Fangofiammante riesce a paralizzare quasi tutte le Guardie Incursiane con le sue cortine fumogene e permette a Milleous di rovesciare a sua volta Attea.\nGli Incursiani tornano brevemente in \"L'Offerta di Pace\", in cui cercano di rapire l'\"offerta di pace\", Tiffin, sotto il comando del Comandante Sangfroid. Dopo che il suo intero equipaggio viene sconfitto da Tigre, Sangfroid prova a colpire la nave a noleggio degli eroi con un cannone. Tuttavia, Kevin inganna i piloti della nave Incursiana, facendola finire in un buco nero. Dato il mistero che circonda i buchi neri, non \u00e8 dato sapere se Sangfroid e la sua ciurma siano in realt\u00e0 morti.\nDegno di nota il fatto che, nonostante tutte le cose illegali che gli Incursiani fanno di continuo, i Risolutori non sembrano intervenire per contrastarli. Ci\u00f2 \u00e8 mostrato chiaramente dal fatto che gli Incursiani volano per lo spazio liberamente in una grande astronave, mentre la maggior parte dei fuggitivi intergalattici si nasconde su piccoli pianeti (soprattutto la Terra) e viaggiano tramite mezzi segreti. Ci\u00f2 potrebbe essere spiegato dal fatto che gli Incursiani posseggano un loro pianeta, al contrario dei normali malfattori.\nJarret.\nJarret \u00e8 un enorme alieno di colore rosso ed \u00e8 un tiranno. Appare solo nell'episodio \"L'offerta di pace\" quando Ben, Gwen e Kevin Levin vengono assunti per portare il principe Tiffin da lui, ma Jarret lo mangia. Jarret viene sconfitto da Tigre che gli fa risputare il piccolo principe. Ricompare in un Cartoon Network Action Pack quando assume Sixsix e Kraab per uccidere Benjamin Kirby Tennyson.\nKolar.\nKolar \u00e8 un Tetramand blu coi capelli lunghi, il pizzetto e gli occhi rossi, vuole vendicarsi di Magister Hulka dopo che l'aveva rinchiuso nel Vuoto Totale. Appare solamente in \"Il Corso d'Addestramento\" quando attacca Magister Hulka e 2x2, dopodich\u00e9 apre un portale per il Vuoto Totale cercando di farli cadere ma viene spinto gi\u00f9 lui da Magister Hulka.\nPax.\nPax \u00e8 un Florauna pacifista che appare nella serie Omniverse. Ben lo incontra dopo aver battuto Sunder. I due entrano nell'astronave di Grandestella dove trovano lo Skreekit dentro una specie di cupola che poteva succhiare il suo latte. Ben porta lo Skreekit sulla Terra come detto da Pax, ma qui cresce a dismisura e Pax combatte contro Spinotto Solido e contro Ben per \"salvare la libert\u00e0 di ogni essere\". Alla fine viene sconfitto da Ben e viene arrestato dai Risolutori. Secondo Ben \"Pax non ha ambizioni cattive, per questo \u00e8 pericoloso\".\nPhil.\nPhil doppiato da Vladimiro Conti \u00e8 un ex Risolutore amico di Nonno Max. Si unisce al gruppo durante la prima serie e, proprio quando ricompare, i vecchi nemici che Max aveva imprigionato ricompaiono. All'inizio si crede sia una coincidenza, ma dopo si scopre che \u00e8 stato lo stesso Phil a liberare gli alieni dal Vuoto totale. Alla fine s'ingaggia una battaglia tra Ben e il Risolutore traditore e, alla fine, Phil viene mandato nel Vuoto totale. In \"Omniverse\" ricompare nell'ultima puntata della prima stagione dove si scopre che \u00e8 stato un suo piano quello del creare il Nemetrix. In questa nuova serie si vede pieno di cicatrici e con alcuni arti robotici e anche con lunghi capelli e una folta barba e baffi. Nel corso della serie ottiene il potere di trasformarsi in un ibrido con le sembianze di un Terrorix antropomorfo.\nNel reboot il personaggio ci viene presentato come un alleato della serie, dotato di barba e baffi.\nRojo.\nJoey \u00e8 la leader di una ben armata gang di motocicliste, che appare per la prima volta in \"L'Alleanza\". Quando prova a rubare un camion blindato, viene fermata da Ben come 2x2, mentre due dei droni di Vilgax cercano allo stesso tempo di farlo fuori. I resti di uno dei droni sconfitti di Vilgax si uniscono poi a Joey mentre la ragazza cerca di capire cosa fossero, diventando cos\u00ec Rojo (termine spagnolo per \"rosso\"). I nuovi poteri le conferiscono l'abilit\u00e0 di volare, superforza e un paio di cannoni attaccati a ciascuna spalla. Vilgax pu\u00f2 comunicare con lei tramite le parti aliene congiuntesi alla ragazza e l'obbliga a recuperare l'Omnitrix per lui. Rojo torna Joey quando Plusultra taglia i collegamenti che la legano al drone alieno, dopo di che Gwen la mette KO per aver cercato di attaccare slealmente Plusultra.\nRojo \u00e8 avida, selvaggia e amorale, e non esita nell'attaccare degli innocenti se questi la infastidiscono. Il suo vero nome viene menzionato soltanto nei crediti, mentre il suo nome da cyborg viene menzionato in \"Ben 10 Contro i Terribili 10\" e viene pronunciato \"Ro-jo\", al contrario della pronuncia spagnola (\"Ro-hoh\"), segno che questo nome potrebbe essere un'abbreviazione di \"Robot-Joey\".\nRojo torna in \"Ben 10 Contro i Terribili 10\", come membro dei Terribili 10, con tecnologia e armatura probabilmente provvisti dai Cavalieri Immortali. In quell'episodio sembra avere anche una rivalit\u00e0 con Incantatrice per essere la \"ragazza pi\u00f9 tosta\" del gruppo, cosa che Gwen e Max usano, approfittando anche dell'ego degli altri membri, per sconfiggerli tutti.\nRojo torna in \"\" con una nuova banda e una nuova tecnologia disponibile. Viene per\u00f2 battuta da Tigre.\nSkreekit.\nLo Skreekit \u00e8 un alieno piccolo e peloso. Sembra essere un \"vero coccolone\", ma appena arriva in contatto con l'azoto, diventa un gigante mostruoso dalla bava acida e verde. Skreekit compare solo in Omniverse ed era stato rapito da Grandestella e Solido per il suo latte, ma Ben e Pax lo salvano anche se Pax lo manda sulla Terra tramite Ben trasformandolo in un mostro enorme.\nSpinotto Solido.\nSpinotto Solido \u00e8 lo scagnozzo di Grandestella. Appare spesso in camei durante la serie fino a quando non ingaggia una lotta contro Ben per proteggere il capo. In seguito diventa una guardia del corpo di Argit.\nSublimino.\nSublimino \u00e8 un malvagio ipnotizzatore che appare per la prima volta in \"Ben sotto ipnosi\". Usa l'ipnosi per costringere le persone a commettere crimini per lui. Ben finisce per essere una delle vittime e le sue forme aliene giocano un ruolo fondamentale nel trovare le parti necessarie per costruire una gigantesca macchina per l'ipnosi, permettendo a Sublimino di controllare un intero centro commerciale pieno di persone. Quando Sublimino ipnotizza tutti nel centro, Ben \u00e8 l'unico a non cedere alla trance. Come Vite Elastica, sconfigge Sublimino e annulla il suo incantesimo ipnotico. Se non fosse per i suoi poteri ipnotici, Sublimino sarebbe un debole, confidando nei suoi schiavi per proteggerlo usando vari oggetti del centro, e non costituisce certo un avversario temibile per Vite Elastica.\nSublimino torna in \"Ben 10 Contro i Terribili 10\", quando Re Eterno lo assolda per essere il nuovo leader dei Mostri del Circo, anche se non ha l'occasione di parlare per l'intero speciale. Riesce comunque a mettere in trance il tecnopatico Cooper, condizionando il bambino nell'attaccare i Tennyson.\nTechadon.\nI Techadon sono dei grossi e pericolosi robot da battaglia. Dispongono di forza e resistenza sovrumane, di eccellente potenza di fuoco e dell'abilit\u00e0 di autoripararsi quando vengono danneggiati, apparentemente attaccandosi a un altro organismo e ricostruendo la loro struttura intorno al nuovo organismo. Poich\u00e9 sono apparsi solo in due occasioni e sempre in combattimento contro la squadra di Ben, non \u00e8 spiegato da dove vengano o chi li mandi, fino all'episodio \"L'ispettore 13\".\nI Techadon appaiono per la prima volta in \"Il Guanto Robotico\", in cui Ben, Gwen e Kevin combattono contro un robot blu appartenente a questo tipo all'inizio dell'episodio. Dopo che Ben riesce a distruggerlo con i poteri di Mutante, Kevin decide di tenerne la mano, che era stata tranciata via da Gwen durante la battaglia, nella sua macchina. Questa mano viene successivamente rubata da Jt e Cash, che credono che sia un guanto in grado di emettere raggi laser. Il \"guanto\" quindi incomincia a impossessarsi di Cash e a ricreare il robot intorno al suo corpo, istigandolo a combattere contro Ben. Dopo aver messo fuori combattimento Kevin in uno scontro, Ben riesce a batterlo nei panni di Cromoraggio, mentre JT convince infine Cash a combattere l'influenza del robot, riportandolo alla normalit\u00e0. Non \u00e8 rivelato cosa ne \u00e8 del guanto in seguito a questi avvenimenti, anche se Ben dice di voler chiuderlo in un posto in cui non avrebbe potuto fare danni.\nUn altro robot di questo tipo appare nella versione per Nintendo DS del videogioco \"\", del quale viene finalmente rivelato il nome, con Ben che ammette di essere sorpreso di rivederlo poich\u00e9 pensava di essersene liberato una volta per tutte.\nIn \"Primus\", Ben, Gwen e Kevin sono di nuovo in lotta contro un Techadon, stavolta di colore rosso, quando l'Omnitrix di Ben smette di funzionare e li teletrasporta su Primus. Kevin spiega che i Techadon sono robot da battaglia prodotti in massa. Durante la battaglia, la mano del Techadon cerca di fuggire assumendo la forma di un robot simile a un ragno, presumibilmente per cercare di ricostruirsi come aveva fatto la prima, ma viene fatta a pezzi da Kevin. Pochi attimi prima dell'attivazione del teletrasporto, Kevin riesce a strappare via la testa del robot, distruggendolo.\nRiappaiono in Ultimate Alien nell'episodio \"Saluti da Techadon\", qui Vulkanus assume un'intera macchina che produce Techadon all'infinito con l'ordine di distruggere Ben. Ogni volta che Ben ne distrugge uno ne arriva uno pi\u00f9 forte del precedente, successivamente, per\u00f2, Ben scopre che i Techadon lo riconoscono per l'Ultimatrix e attacca un dispositivo da risolutore (che ha lo stesso simbolo) sulla schiena di Vulkanus che sar\u00e0 costretto a scappare inseguito dai Techadon che lo credono Ben.\nThunderpig.\nThunderpig \u00e8 uno scagnozzo minore di Sifone apparso in Omniverse. \u00c8 una specie di maiale antropomorfo che utilizza come arma pistole laser. Appare pure nel videogioco tratto dalla serie come un nemico comune.\nZombozo.\nZombozo, doppiato da Andrea Lavagnino in Ben 10, da Massimo Milazzo in e da Saverio Indrio nel reboot del 2016 si presenta inizialmente come un clown, che per\u00f2 ruba le risate delle persone per aumentare la sua forza. Appare per la prima volta in \"L'Ultima Risata\", e viene sconfitto e terrorizzato da Pelle d'Oca, sparendo sotto una nuvola di coriandoli.\nRitorna in \"\" alleatosi con Vulkanus, Incantatrice, SevenSeven e Rojo per rapire Sandra, la madre di Ben. Viene sconfitto e ucciso dalla forma di Anodite di Gwen venendo lasciato come esempio per chiunque avesse voluto nuocere alla famiglia di Ben, Kevin o di Gwen stessa. La morte di Zombozo viene recepita da tutti i nemici delle 3 famiglie che da l\u00ec in poi non si azzerderanno pi\u00f9 ad attaccare le famiglie degli eroi per il terrore di fare la stessa fine. Appare come boss del videogioco di nel livello della citt\u00e0 di Tokyo.\n\u00c8 un nemico che appare di frequente nel reboot.\nSsserpent.\nSsserpent \u00e8 un serpente umanoide verde con due teste di serpenti come mani. Anche lui come i veri serpenti fa la muta e sa iniettare veleno. Dwayne McDuffy ha rivelato che il suo nome si scrive con tre \"s\" anzich\u00e9 una.\nAppare per la prima volta in \"La vendetta di Vilgax (parte 1)\" in cui combatte contro Gwen e Kevin mettendoli in difficolt\u00e0 ma viene sconfitto da Ben che arriva appena in tempo nei panni di Rotolone.\nTorna in Ultimate Alien nell'episodio \"La sfida\" dove viene subito battuto da Ben come 2x2.\nIn \"La fidanzata perfetta\" costituisce per la prima volta un vero e proprio pericolo per Ben dato che ha spiato ogni sua mossa nei giorni precedenti, infatti intrappola Mutante in una centrifuga dove si sarebbe diviso in vari pezzi inermi, ma fortunatamente Julie arriva e disattiva la macchina costringendo Ssserpent a scappare vedendo la polizia. Successivamente la polizia avverte Ben che Ssserpent \u00e8 ancora in giro ma ritrovano solamente la sua pelle dopo che ha fatto la muta."}
{"id": "1591964", "revid": "110157", "url": "https://it.wikipedia.org/wiki?curid=1591964", "title": "Camapu\u00e3", "text": "Camapu\u00e3 \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1591974", "revid": "237256", "url": "https://it.wikipedia.org/wiki?curid=1591974", "title": "Konstantin Petrovi\u010d Pobedonoszev", "text": ""}
{"id": "1591975", "revid": "110157", "url": "https://it.wikipedia.org/wiki?curid=1591975", "title": "Caracol (Mato Grosso do Sul)", "text": "Caracol \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Bodoquena."}
{"id": "1591978", "revid": "1543377", "url": "https://it.wikipedia.org/wiki?curid=1591978", "title": "Infrastrutture critiche", "text": "Con il termine infrastruttura critica si intende un sistema, una risorsa, un processo, un insieme, la cui distruzione, interruzione o anche parziale o momentanea indisponibilit\u00e0 ha l'effetto di indebolire in maniera significativa l'efficienza e il funzionamento normale di un Paese, ma anche la sicurezza e il sistema economico-finanziario e sociale, compresi gli apparati della pubblica amministrazione centrale e locale.\nCaratteristiche.\nSolitamente sono associati al concetto di infrastrutture critiche le risorse relative a:\nI Governi normalmente mettono a punto studi e progettano misure precauzionali per ridurre il rischio che le infrastrutture critiche vengano a mancare in caso di guerra, disastri naturali, scioperi, vandalismi o sabotaggi. Tale attivit\u00e0 viene definita \"protezione delle infrastrutture critiche\" - \"CIP\" - \"Critical Infrastructure Protection\". Attualmente i processi che sono alla base dei servizi e dei beni prodotti dalle infrastrutture critiche sono gestiti attraverso risorse informatiche, pertanto in questi casi si parla di infrastrutture critiche informatizzate. In tal caso si parler\u00e0 di \"protezione delle infrastrutture critiche informatizzate\" - \"CIIP\" - \"Critical Information Infrastructure Protection\".\nAnche in Italia si stanno sviluppando una cultura e un'attenzione (tecnica, scientifica e accademica) qualificate per questi temi, per le loro vulnerabilit\u00e0 esistenti e, soprattutto, per prevenire le conseguenze della crescente interconnessione sulla normale vita del Sistema Paese. Tra queste anche l'AIIC, l'Associazione Italiana esperti Infrastrutture Critiche, che riunisce i maggiori esperti del settore.\nL'8 dicembre 2008 il Consiglio dell'Unione Europea ha emanato la \"direttiva 2008/114/CE relativa all'individuazione e alla designazione delle infrastrutture critiche europee e alla valutazione della necessit\u00e0 di migliorarne la protezione\".\nSeppur relativa alle infrastrutture critiche europee, nonch\u00e9 parziale, in quanto focalizzata soltanto su quelle dei settori dell'energia e trasporti, il punto \"a) dell'art. 2\" da una definizione di infrastruttura critica, per la quale intende \"un elemento, un sistema o parte di questo ubicato negli Stati membri che \u00e8 essenziale per il mantenimento delle funzioni vitali della societ\u00e0, della salute, della sicurezza e del benessere economico e sociale dei cittadini ed il cui danneggiamento o la cui distruzione avrebbe un impatto significativo in uno Stato membro a causa dell'impossibilit\u00e0 di mantenere tali funzioni\".In definitiva, per la difesa e protezione delle infrastrutture critiche sono necessarie e attese delle azioni da parte governativa, da parte delle aziende che le gestiscono, ma soprattutto da parte dei singoli che agiscono all'interno di una cultura orientata alla sicurezza con una visione ampia sui sistemi oltre che sui componenti. Progettisti, Consulenti, Responsabili IT e Responsabili della sicurezza aziendale, ma anche esponenti del mondo accademico, sono gli esperti da cui dipende il funzionamento e la protezione di molte infrastrutture strategiche. Da loro deve venire lo sviluppo di nuovi approcci e metodologie per ridurre le vulnerabilit\u00e0 e fronteggiare le nuove minacce a cui questi complessi sistemi, sempre pi\u00f9 indispensabili per il nostro vivere quotidiano e la sicurezza e prosperit\u00e0 di un Paese, sono soggetti.\nCon il D.Lgs n. 61 dell'11 aprile 2011 l'Italia ha recepito la direttiva 2008/114/CE dell'8 dicembre 2008, relativa all'individuazione e alla designazione delle infrastrutture critiche europee e alla valutazione della necessit\u00e0 di migliorarne la protezione. Il decreto legislativo \u00e8 entrato in vigore il 5 maggio 2011 a seguito della pubblicazione sulla Gazzetta Ufficiale (GU n. 102 del 4 maggio 2011)."}
{"id": "1591979", "revid": "110157", "url": "https://it.wikipedia.org/wiki?curid=1591979", "title": "Chapad\u00e3o do Sul", "text": "Chapad\u00e3o do Sul \u00e8 un comune del Brasile nello Stato del Mato Grosso do Sul, parte della mesoregione della Leste de Mato Grosso do Sul e della microregione di Cassil\u00e2ndia."}
{"id": "1591982", "revid": "121096731", "url": "https://it.wikipedia.org/wiki?curid=1591982", "title": "Monte Terza Media", "text": "Il Monte Terza Media (2434\u00a0m.s.l.m..) appartiene al Gruppo delle Terze, nell'alto Cadore, tra i comuni di Santo Stefano di Cadore e Sappada, tra le Alpi Carniche e le Dolomiti. La cima \u00e8 unita al Monte Terza Grande da una cresta, chiamata Croda Casara, ben visibile da Sappada. Salirono la vetta per primi Karl Diener e A. Holzhevsen l'11 settembre 1889."}
{"id": "1591986", "revid": "110157", "url": "https://it.wikipedia.org/wiki?curid=1591986", "title": "Corguinho", "text": "Corguinho \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1591988", "revid": "123611373", "url": "https://it.wikipedia.org/wiki?curid=1591988", "title": "Gran Premio del Brasile 2007", "text": "Il Gran Premio del Brasile 2007 si \u00e8 svolto il 21 ottobre 2007 sul Circuito di Interlagos.\n\u00c8 stata l'ultima prova della stagione 2007 di Formula 1 e per la prima volta dal 1986 furono tre i piloti a contendersi il titolo: Lewis Hamilton, Fernando Alonso e Kimi R\u00e4ikk\u00f6nen, con la vittoria che and\u00f2 a quest'ultimo. Inoltre \u00e8 stata l'ultima partecipazione in Formula 1 per Ralf Schumacher tra i piloti, e per la Spyker tra i team.\nVigilia.\nLewis Hamilton arriva in Brasile da leader del mondiale, con 107 punti, davanti al compagno di squadra Fernando Alonso di 4 punti e al ferrarista Kimi R\u00e4ikk\u00f6nen di 7. Durante il precedente appuntamento, il britannico ha avuto l'occasione di chiudere il campionato in suo favore, ma un ritiro causato dagli pneumatici troppo usurati ha di fatto rimesso in corsa sia Alonso (secondo al traguardo, che aveva un distacco di 12 punti) e soprattutto R\u00e4ikk\u00f6nen (vincitore, che aveva un distacco di 17 punti). In virt\u00f9 della spy story, in seguito a cui la McLaren \u00e8 stata squalificata dal mondiale costruttori, la Ferrari si presenta come campione del mondo costruttori.\nAlexander Wurz annuncia il ritiro dalla Formula 1 dopo il Gran Premio di Cina: al suo posto, sulla Williams, debutta il giapponese Kazuki Nakajima. Anche Ralf Schumacher, un anno dopo il fratello, corre l'ultimo Gran Premio di Formula 1.\nAnalisi per il campionato piloti.\nI tre piloti in lizza per il titolo mondiale sono i due piloti della McLaren, Lewis Hamilton e Fernando Alonso, e il pilota della Ferrari Kimi R\u00e4ikk\u00f6nen. In caso di arrivo a pari punti, conta il maggior numero di piazzamenti (maggior numero di vittorie, maggior numero di secondi posti, eccetera).\nLewis Hamilton diventa campione del mondo se:\nFernando Alonso diventa campione del mondo se:\nKimi R\u00e4ikk\u00f6nen diventa campione del mondo se:\nGara.\nCronaca.\nIl Gran Premio del Brasile \u00e8 decisivo per l'assegnazione del titolo. Rimane favorito Hamilton, che ha quattro punti di vantaggio su Alonso e ben sette su R\u00e4ikk\u00f6nen. Alla partenza, l\u2019inglese si fa infilare dal ferrarista R\u00e4ikk\u00f6nen, si disunisce, consentendo il passaggio anche del compagno di squadra. Hamilton, in preda a furia cieca, prova a contrattaccare in curva 4, ma finisce lungo e scende all\u2019ottavo posto. Dietro ai primi tre, sono Mark Webber, Robert Kubica e Nick Heidfeld. Hamilton passa subito Jarno Trulli alla prima staccata del secondo giro e sale al settimo posto.\nDopo qualche giro l\u2019inglese passa anche Heidfeld mentre Kubica ha la meglio su Webber. Improvvisamente, nel corso dell\u2019ottavo giro, la McLaren dell'inglese rallenta a causa di un problema al cambio, forse per un errore del pilota stesso, perdendo una trentina di secondi e scivolando al diciottesimo posto. \nIn testa intanto, le Ferrari fanno corsa a parte, uniche a girare con regolarit\u00e0 sul 1\u201913\u201d, prendendo un buon vantaggio su Alonso, che \u00e8 in quel momento virtualmente leader del mondiale, anche se, nella realt\u00e0 non padrone del proprio destino. La prima tornata di rifornimenti dei leader \u00e8 aperta da Massa al giro 20, seguito da R\u00e4ikk\u00f6nen un giro dopo, e dalla due McLaren al ventiduesimo. Hamilton, che a suon di sorpassi era risalito al decimo posto, anche grazie al ritiro di Webber, scende di nuovo al quattordicesimo. L\u2019inglese imbarca poca benzina, montando gomme soft, che, come spesso accaduto durante l\u2019anno, sembrano funzionare solo sulla Ferrari. Al 32\u00ba giro Kubica passa Alonso; il polacco \u00e8 su una strategia a tre stop, come Hamilton che torna infatti ai box a met\u00e0 gara mentre \u00e8 nono. Rientrando in pista, l\u2019inglese viene doppiato dalle due Ferrari, ma soprattutto il suo distacco dalla quinta posizione non scende in maniera apprezzabile. Al cinquantesimo giro Massa effettua il secondo rifornimento; i tre giri in pi\u00f9 consentono a R\u00e4ikk\u00f6nen lo scambio di posizioni decisivo in chiave iridata. Alonso \u00e8 solitario terzo.\nDopo il terzo rifornimento, Hamilton torna in pista nono e passa subito David Coulthard, ottenendo anche il giro pi\u00f9 veloce. La speranza per l\u2019inglese \u00e8 nell\u2019accesa lotta per le posizioni dalla quarta alla sesta che vede coinvolti, nell\u2019ordine, Heidfeld, Nico Rosberg e Kubica. Al sessantesimo giro Rosberg entra di forza all\u2019interno di Heidfeld alla prima curva, costringendolo ad andare largo e favorendo il doppio sorpasso di Kubica. Nel finale il polacco, in crisi con le gomme soft, subisce il sorpasso di un Rosberg perfetto, alla miglior gara in carriera. Hamilton sale al settimo posto quando Jarno Trulli effettua, a sua volta, la terza sosta a pochi giri dal termine, ma resta ad una decina di secondi da Heidfeld.\nGrazie alla vittoria ed ai contemporanei piazzamenti dei due piloti McLaren, R\u00e4ikk\u00f6nen riesce cos\u00ec a conquistare il suo primo titolo mondiale con solo un punto di margine su Hamilton e Alonso, che terminano il mondiale appaiati.\nA fine gara, per\u00f2, dopo i festeggiamenti del podio, si sospetta che le benzine di Williams e BMW siano alcuni gradi sotto il limite consentito, ma i commissari di gara assolvono i due team. La McLaren far\u00e0 poi ricorso ma senza successo; la Ferrari e R\u00e4ikk\u00f6nen sono campioni del mondo, con il finlandese capace di capitalizzare gli errori altrui, con una grande seconda parte di stagione."}
{"id": "1591991", "revid": "2184720", "url": "https://it.wikipedia.org/wiki?curid=1591991", "title": "Estate (Negramaro)", "text": "Estate \u00e8 un singolo del gruppo musicale italiano Negramaro, pubblicato il 30 giugno 2005 come secondo estratto dal terzo album in studio \"Mentre tutto scorre\".\nDescrizione.\n\"Estate\" ha valso ai Negramaro il riconoscimento di \"Rivelazione Italiana\" al Festivalbar 2005. Inoltre il brano \u00e8 rimasto per due mesi al numero uno delle classifiche.\n\u00c8 stato frequentemente trasmesso in radio, raggiungendo la posizione numero 1 dell'airplay.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo musicale.\nIl videoclip \u00e8 stato girato dall'attore e regista Silvio Muccino, nella localit\u00e0 turistica di Porto Cesareo in provincia di Lecce. Il video alterna sequenze del gruppo che esegue il brano, dapprima in una costruzione sulla spiaggia, ed in seguito direttamente sul bagnasciuga, con altre in cui il cantante Giuliano Sangiorgi annota le parole del testo sul proprio corpo, pi\u00f9 o meno come accadeva nel film \"Memento\".\nCover di Fiorella Mannoia.\nNel 2009 Fiorella Mannoia ha realizzato una reinterpretazione della canzone, inclusa nell'album \"Ho imparato a sognare\". Il brano viene pubblicato come secondo singolo estratto dall'album il 15 gennaio 2010 dalla Sony Music. Il brano viene inserito in una compilation \"Radio Italia Top 2010\"."}
{"id": "1591995", "revid": "110157", "url": "https://it.wikipedia.org/wiki?curid=1591995", "title": "Coronel Sapucaia", "text": "Coronel Sapucaia \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1592000", "revid": "115749130", "url": "https://it.wikipedia.org/wiki?curid=1592000", "title": "Monte Terza Piccola", "text": "Il Monte Terza Piccola (2.333 metri s.l.m.) appartiene al gruppo delle Terze nell'alto Cadore, tra le Alpi Carniche e le Dolomiti. \u00c8 la cima pi\u00f9 bassa di tale gruppo; sorge tra i comuni di Sappada (UD) e San Pietro di Cadore (BL), dominando tali centri abitati. Non \u00e8 cos\u00ec piccola come pu\u00f2 sembrare, infatti separa la Valle di Sappada da quella del Comelico Inferiore; i primi salitori furono cacciatori locali e tipografi. \u00c8 separata dalle altre due Terze (Grande e Media) dalla sella del Passo della Digola. Dalla sua cima si osserva il panorama della valle di Sappada, del Comelico e delle montagne circostanti."}
{"id": "1592003", "revid": "76889", "url": "https://it.wikipedia.org/wiki?curid=1592003", "title": "Castello della Giovannina", "text": ""}
{"id": "1592004", "revid": "52076", "url": "https://it.wikipedia.org/wiki?curid=1592004", "title": "Santorino", "text": ""}
{"id": "1592006", "revid": "767487", "url": "https://it.wikipedia.org/wiki?curid=1592006", "title": "Nessuno vuole giocare con me", "text": "Nessuno vuole giocare con me (\"Mit mir will keiner spielen\") \u00e8 un cortometraggio del 1976 scritto e diretto da Werner Herzog.\nIl sito ufficiale del regista lo commenta cos\u00ec: \"Non esistono bambini problematici, solo genitori problematici.\"\nTrama.\nA scuola un bambino viene escluso dai coetanei perch\u00e9 strano e poco curato nell'abbigliamento e nell'igiene. Una bambina fa amicizia con lui, va a casa sua per vedere il suo corvo parlante e scopre che la madre del bambino \u00e8 all'ospedale malata di cancro e il padre lo maltratta e lo trascura; per questo si nutre solo di pop corn. I due fanno amicizia e lui decide di ragalare il suo corvo alla bambina. Lei allora convince i compagni di classe a fare una colletta per comprare due porcellini d'india. I due animaletti vengono comprati, travestiti da Stanlio e Ollio, e regalati al bambino.\nDistribuzione.\nIn Italia il film \u00e8 reperibile nel DVD \"I corti di Werner Herzog\", edito dalla Rarovideo, e in quello di \"Segni di vita\" della Ripley's Home Video."}
{"id": "1592007", "revid": "1005847", "url": "https://it.wikipedia.org/wiki?curid=1592007", "title": "Provincia di Manu", "text": "La provincia di Manu \u00e8 una delle tre province della regione di Madre de Dios in Per\u00f9.\nCapoluogo e data di fondazione.\nIl capoluogo \u00e8 Salvaci\u00f3n.\nLa provincia \u00e8 stata istituita il 21 giugno 1925.\nConfini.\nConfina a nord e ad est con la provincia di Tambopata; a sud e a ovest con la regione di Cusco.\nGeografia antropica.\nSuddivisioni amministrative.\nEssa \u00e8 divisa in quattro distretti (comuni):"}
{"id": "1592016", "revid": "1776051", "url": "https://it.wikipedia.org/wiki?curid=1592016", "title": "The Trooper (2005)", "text": "The Trooper \u00e8 un singolo degli Iron Maiden pubblicato in differenti formati il 15 agosto 2005 per promuovere il loro live-album \"Death on the Road\" anche se non contiene brani tratti dagli stessi concerti da cui \u00e8 stato registrato l'album."}
{"id": "1592018", "revid": "110157", "url": "https://it.wikipedia.org/wiki?curid=1592018", "title": "Costa Rica (Brasile)", "text": "Costa Rica \u00e8 un comune del Brasile nello Stato del Mato Grosso do Sul, parte della mesoregione della Leste de Mato Grosso do Sul e della microregione di Cassil\u00e2ndia."}
{"id": "1592028", "revid": "92723", "url": "https://it.wikipedia.org/wiki?curid=1592028", "title": "Coxim", "text": "Coxim \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari.\nLa citt\u00e0 sorge alla confluenza del fiume Coxim nel fiume Taquar\u00ed; \u00e8 un importante centro per il turismo ed oltre a questo la sua economia si basa su allevamento e pesca.\nRicca di cultura e feste religiose, la citt\u00e0 fu anche luogo di spostamenti di truppe durante la guerra del Paraguay. Fondata nel 1729, Coxim ha una storia lunga quasi 300 anni, sorgendo sul pi\u00f9 antico insediamento nel Mato Grosso do Sul e nel Pantanal, anche se la fondazione della cittadina propriamente detta \u00e8 avvenuta l'11 aprile 1898.\n\u00c8 sede vescovile cattolica."}
{"id": "1592029", "revid": "1573940", "url": "https://it.wikipedia.org/wiki?curid=1592029", "title": "Palazzo Boyl (Milis)", "text": "Palazzo Boyl \u00e8 un edificio di Milis, in Sardegna. Ora di propriet\u00e0 comunale, \u00e8 stato costruito intorno al 1600 ed ampliato nella prima met\u00e0 dell'800 dal marchese Vittorio Boyl, che aveva sposato l'ultima proprietaria, la nobildonna Maddalena Vacca Salazar; il palazzo veniva utilizzato come residenza estiva o saltuaria in vari periodi dell'anno. Ha accolto vari personaggi famosi come Carlo Felice, Carlo Alberto, , il bibliotecario del re di Francia Antoine Claude Pasquin, detto \"Valery\". Questi, nel suo \"Viaggio in Sardegna\" (1837), paragon\u00f2 gli aranceti di Milis al Giardino delle Esperidi. All'interno del palazzo \u00e8 presente il Museo del costume e del gioiello sardo, mentre nel cortile vi \u00e8 un anfiteatro."}
{"id": "1592030", "revid": "46159", "url": "https://it.wikipedia.org/wiki?curid=1592030", "title": "Giovanni Szapolyai", "text": ""}
{"id": "1592036", "revid": "110157", "url": "https://it.wikipedia.org/wiki?curid=1592036", "title": "Eldorado (Mato Grosso do Sul)", "text": "Eldorado \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1592037", "revid": "283826", "url": "https://it.wikipedia.org/wiki?curid=1592037", "title": "Campionato europeo di pallanuoto 2006 (maschile)", "text": "La XXVII\u00aa edizione del campionato europeo di pallanuoto, si \u00e8 disputata a Belgrado fra il 1\u00ba ed il 10 settembre 2006. La manifestazione si \u00e8 svolta a tre anni di distanza dalla precedente edizione di Kranj per la decisione della LEN di far svolgere il torneo negli anni pari.\nGli incontri si sono giocati nelle piscine Ta\u0161majdan della capitale serba, in cui i padroni di casa hanno conquistato il terzo titolo europeo consecutivo (assommando le precedenti vittorie di \"Jugoslavia\" e \"Serbia e Montenegro\").\nSquadre partecipanti.\nSono state ammesse di diritto le prime sei classificate dell'Europeo 2003, le altre sei squadre hanno avuto accesso al torneo tramite le qualificazioni.\nFase finale.\nFinali.\nNota"}
{"id": "1592039", "revid": "767487", "url": "https://it.wikipedia.org/wiki?curid=1592039", "title": "Ferdows", "text": "Ferdows, (in persiano, \u0641\u0631\u062f\u0648\u0633) \u00e8 una citt\u00e0 del Khorasan meridionale, in Iran, capoluogo dello shahrest\u0101n di Ferdows."}
{"id": "1592045", "revid": "13965399", "url": "https://it.wikipedia.org/wiki?curid=1592045", "title": "Carla Pertini", "text": ""}
{"id": "1592046", "revid": "112903851", "url": "https://it.wikipedia.org/wiki?curid=1592046", "title": "Dunkel", "text": "Il termine dunkel (anche dunkles) identifica uno stile di birra tedesco caratterizzato dal colore scuro: \"scuro\" \u00e8 proprio il significato letterale di \"dunkel\", in lingua tedesca.\nQuesto stile appartiene alla famiglia delle \"lager\": si tratta cio\u00e8 di birre a bassa fermentazione.\nDescrizione.\nLe \"dunkel\", ancora pi\u00f9 delle \"weizen\" e delle \"helles\", sono uno stile di birra tradizionale di Monaco e sono popolari in tutta la zona rurale della Baviera. Con una concentrazione alcolica compresa solitamente tra 4.5% e 6%, le \"dunkel\" sono meno forti delle doppelbock, un altro stile di birra scura bavarese.\nLe \"dunkel\" non sono necessariamente nere, anzi: il colore varia dall'ambrato carico fino al marrone molto scuro.\nIl pi\u00f9 delle volte, una \"dunkel\" \u00e8 una lager scura, ma talvolta il termine \u00e8 utilizzato anche per indicare birre weizen scure, come per esempio la \"Franziskaner Hefe-Weisse Dunkel\"; si tratta di birre fruttate e dolci dal sapore di malto pi\u00f9 accentuato. Per chiarire l'ambiguit\u00e0 queste birre sono indicate talvolta come \"dunkel weizen\".\nLe \"lager\" chiare non divennero comuni che alla fine del XIX secolo, quando i progressi tecnologici resero pi\u00f9 semplice la loro produzione.\nQuesto stile presenta un caratteristico sapore di malto, dovuto al processo di produzione che impiega la tecnica della tripla decozione."}
{"id": "1592052", "revid": "767487", "url": "https://it.wikipedia.org/wiki?curid=1592052", "title": "A Decade Under the Influence", "text": "A Decade Under the Influence (t.l. \"Un decennio in stato di ebbrezza\") \u00e8 un film documentario del 2003, diretto da Ted Demme e Richard LaGravenese e prodotto per l'Independent Film Channel, che racconta il periodo della storia del cinema statunitense dalla seconda met\u00e0 degli anni sessanta alla fine degli anni settanta, quello della cosiddetta New Hollywood, attraverso interviste a molti protagonisti di quell'epoca (registi, sceneggiatori ed attori) e spezzoni dei loro film pi\u00f9 significativi.\nTrama.\nIl documentario \u00e8 strutturato in tre parti, \"Influences and Independents\", \"The New Hollywood\", \"Yesterday, Today and Tomorrow\", ognuna delle quali introdotta da una citazione di un maestro del cinema:\nLa prima parte si concentra sugli anni Sessanta e sulle influenze del cinema europeo (Fran\u00e7ois Truffaut, Jean-Luc Godard, Ingmar Bergman, Vittorio De Sica, Roberto Rossellini, Luchino Visconti, Federico Fellini, Bernardo Bertolucci, Michelangelo Antonioni, Luis Bu\u00f1uel, Jean Renoir) e non solo (Akira Kurosawa) e di un turbolento contesto storico-sociale (rivoluzione sessuale, battaglia per i diritti civili, droghe, Vietnam, ecc.) su una nuova generazione di autori, cresciuti con i cineforum dei campus universitari.\nLa seconda parte racconta gli anni d'oro della New Hollywood, in cui i grandi studios danno carta bianca a questi giovani talenti, capaci di raggiungere il pubblico come le majors sembrano non essere pi\u00f9 in grado di fare. Sono gli anni di \"Il padrino\" di Francis Ford Coppola e \"L'esorcista\" di William Friedkin.\nLa terza parte mostra invece come dai successi della New Hollywood emerga il cinema dei \"blockbusters\", rappresentato dai successi di \"Lo squalo\" e \"Guerre stellari\" e incarnato da Steven Spielberg e George Lucas, e come lo spirito autoriale degli anni Settanta sopravviva attualmente solo nel cinema indipendente.\nIl documentario si chiude con una cronologia di film dal 1969 al 1980, una scusa/invito agli spettatori (\u00abFor film audiences who are thinking: I can't believe they didn't include... (fill in the blank)... we acknowlege that there are many great films and filmmakers who do not appear in this documentary. To those film artists, dead or alive, we offer our deepest apologies. To new film audiences, we offer an invitation to discover them.\u00bb) e la dedica \"for Teddy\" al prematuramente scomparso Ted Demme.\nFilm presenti nel documentario.\nNel corso del documentario vengono mostrate scene dei seguenti film:\nProduzione e distribuzione.\nLe interviste sono state realizzate non solo dai due registi, Demme (prematuramente scomparso nel 2002, prima che il documentario fosse concluso) e LaGravenese, ma anche da altri importanti filmmaker, quali Alexander Payne, Neil LaBute, Scott Frank e Nick Cassavetes. \u00c8 stato presentato al Sundance Film Festival e distribuito praticamente in contemporanea con un altro documentario sullo stesso tema, \"Easy Riders Raging Bulls\".\nCritica.\nGiulia D'Agnolo Vallan, sul \"Manifesto\", scrive che \u00e8 un documentario \u00abpiuttosto discutibile per ci\u00f2 che ha lasciato dentro e/o fuori e anche superficiale nelle sue conclusioni (Spielberg e Lucas sono i cattivi della storia)\u00bb."}
{"id": "1592056", "revid": "88740", "url": "https://it.wikipedia.org/wiki?curid=1592056", "title": "Fink", "text": ""}
{"id": "1592057", "revid": "1543377", "url": "https://it.wikipedia.org/wiki?curid=1592057", "title": "Stagno di Biguglia", "text": "Lo stagno di Biguglia o di Chiorlino (in corso \"stagnu di Chjurlinu\", in francese \"\u00e9tang de Biguglia\") \u00e8 una laguna della Corsica situata a sud di Bastia, separata dal mar Tirreno da un cordone sabbioso.\nGeografia.\nLo stagno di Biguglia \u00e8 il pi\u00f9 vasto lago dell'isola. Si estende su una superficie di 1450 ettari (14,5\u00a0km\u00b2), con una lunghezza di 11\u00a0km da nord a sud e una larghezza massima di 2,5\u00a0km. Occupa la maggior parte della \"piana della Marana\", un cordone litoraneo largo meno di un chilometro la separa mar Tirreno. Da sud a nord, presso il lago si trovano i comuni di Lucciana, Borgo, Biguglia e Furiani, dove un breve stretto lo collega al mare.\nIl basso versante dello stagno si trova in una zona di scisti e alluvioni antiche. Riceve le acque del Bevinco che sfocia nello stagno. L'origine dello stagno \u00e8 da far risalire alle alluvioni recenti del Golo, escludendo l'isola San Damiano, che ha origine da alluvioni antiche, e il lido della Marana completamente di sabbie recenti.\nImportanza ecologica.\nLa laguna ha due zone di protezione Natura 2000: una zona di protezione speciale (codice FR9410101) e un sito di importanza comunitaria (codice FR9400571).\nLa vasta estensione, la rende un'area di vasta importanza ecologica del bacino mediterraneo per fauna e la flora acquatica che per gli uccelli.\nLa ricchezza biologica, ricca di piante fanerogame e da invertebrati e da pesci (come la carpa della Corsica). Questa fauna acquatica permette a un grande numero di uccelli di nidificare, di vivere e di riprodursi sul sito.\nLe rive dello stango sono di grande importanza ecologica. Le rose che si possono trovare del genere kosteletzkya (\"Kosteltzkya pentacarpos\"), si trovano inoltre ontani e di tamerici. Questa flora, molto comune in Corsica, molto pi\u00f9 rara in Europa e nel Mediterraneo.\nIl lido della Marana ha zone di spiagge e di dune dove cresce la lavanda di mare endemica (\"Limonium strictissimum\").\nIsole.\nLo stagno ha tre isole: "}
{"id": "1592059", "revid": "1543377", "url": "https://it.wikipedia.org/wiki?curid=1592059", "title": "Dual! Parallel Trouble Adventure", "text": ", \u00e8 un anime di 13 episodi, creato nel 1999 da Masaki Kajishima e prodotto dalla AIC, entrambi conosciuti per la serie \"Chi ha bisogno di Tenchi?\". Oltre alla serie televisiva \u00e8 stato prodotto un OAV che conclude la storia, pubblicato come 14\u00ba episodio.\nTrama.\nKatsuki Yotsuga \u00e8 un ragazzo strano: di tanto in tanto ha delle visioni di robot che combattono fra loro, e quando cerca di parlare di questo suo problema con qualcuno, viene reputato un pazzo. L'unica che sembra credere a Katsuki \u00e8 Mitsuki, la ragazza pi\u00f9 carina della scuola che porta il ragazzo dal padre. Il dr. Sanada, padre di Mitsuki spiega a Katsuki che esiste un altro mondo parallelo al nostro, in cui si sta combattendo un'interminabile guerra fra robot, come il ragazzo gi\u00e0 aveva visto nelle visioni. Il dr.Sanada ha inoltre inventato un apparecchio in grado di trasferire una persona da un mondo all'altro. Katsuki sta per affrontare la pi\u00f9 incredibile avventura della sua vita!"}
{"id": "1592061", "revid": "767487", "url": "https://it.wikipedia.org/wiki?curid=1592061", "title": "Fink (musicista)", "text": "Biografia.\nGreenall nasce in Cornovaglia ma passa la sua infanzia a Bristol; a tal proposito ricorda che gli era permesso toccare tutto in casa sua tranne la vecchia chitarra acustica Martin di suo padre. Durante la sua adolescenza, dopo aver preso ispirazione da gruppi come The Cure e The Smiths, verte i suoi interessi sulla musica elettronica e alla dance, in particolare durante gli anni all'universit\u00e0 di Leeds.\nDopo aver ottenuto la laurea, Greenall trova un'occupazione nell'industria discografica, lavorando per 8 anni per Virgin, Def Jam e Sony. Parallelamente non smette di comporre remix e produrre album per numerosi artisti tra i quali Ryuichi Sakamoto e Elbow.\n\"Fresh Produce\" e \"Biscuits For Breakfast\" (1997-2006).\nLa sua carriera musicale svolta quando, nel 1997, firma un contratto con la Ninja Tune con la quale, sotto la sua sussidiaria N Tone, pubblica un EP esclusivamente in vinile intitolato \"Fink Funk\". Il grande passo arriva per\u00f2 nel 2000, quando pubblica sempre sotto la N Tone il suo primo album \"Fresh Produce\", disco di musica prevalentemente downtempo\".\"\nDopo l'uscita di \"Fresh Produce\", Greenall decide di allontanarsi dalla musica dance e dal mondo del disc jockey per avvicinarsi ad un suono pi\u00f9 tradizionale. Dopo alcuni anni di silenzio, nel 2006 esce \"Biscuits For Breakfast\", album che vede per la prima volta la partecipazione di Guy Whittaker e Tim Thornton, amici intimi di Greenall con i quali non aveva mai aveva avuto la possibilit\u00e0 di collaborare prima. L'album, che lo fa conoscere al grande pubblico grazie a brani come \"Biscuits For Breakfast\" e \"Pretty Little Things\", \u00e8 caratterizzato da un folk incentrato sulla sua voce blues e sul suo fingerpicking curato. Grazie al successo di vendite e critica, Fink diventa rapidamente popolare, anche grazie agli Zero 7 che lo chiamano come artista d'apertura per i loro concerti.\n\"Distance And Time\" e \"Sort Of Revolution\" (2007-2010).\nDurante il suo tour europeo e americano, Fink compone nuovi brani per il suo nuovo album di prossima uscita; nel 2007 infatti esce \"Distance And Time\" con il quale si consacra definitivamente sulla scena musicale. L'album, riconosciuto dalla critica come pi\u00f9 \"robusto\" rispetto al precedente, comprende alcune tracce che diventano presto fisse in scaletta come \"This Is the Thing\", \"Trouble's What You're In\" e \"Blueberry Pancakes\".\nDopo 2 anni di tour, alternati da periodi di produzione musicale, esce nel maggio 2009 \"Sort Of Revolution\", album che ottiene un gran riscontro di critica e vendite. Di nota sono i brani \"Move On Me\", scritto insieme a John Legend, e \"Q&amp;A\", che ottiene il consenso sul proprio sito dai Radiohead.\n\"Perfect Darkness\" e \"Hard Believer\" (2011-2014).\nNel 2010, Fink inizia a comporre tracce per un nuovo disco ma, come da lui raccontato, il processo si rivela differente rispetto ai precedenti. Greenall, accompagnato sempre da Guy Whittaker e Tim Thornton, registra numerose jam sessions senza cantare ma solo una chitarra che, insieme a basso e batteria, improvvisa. Da queste registrazioni escono 10 tracce che, nel giugno 2011, vengono pubblicate nel nuovo album intitolato \"Perfect Darkness\". L'album riceve ottime critiche dalla stampa specializzata che elogia particolarmente alcune canzoni come \"Yesterday Was Hard On All Of Us\" (che compare anche in alcune serie TV come nell'ottava stagione di Dr. House) e \"Wheels\".\nIl biennio successivo \u00e8 caratterizzato dall'uscita di ben 2 album live: il primo pubblicato nell'ottobre 2012 intitolato \"Wheels Turn Beneath My Feet\", che contiene 13 pezzi tratti da vari live del tour di promozione di \"Perfect Darkness\", mentre il secondo, uscito ad ottobre 2013, si intitola \"Fink Meets The Royal Concertgebouw Orchestra\" in cui Greenall si esibisce accompagnato dalla Royal Concertgebouw Orchestra.\nDopo l'uscita dei 2 album dal vivo, che ottengono un discreto successo, nel 2014 esce il suo sesto lavoro in studio intitolato \"Hard Believer\" anticipato dall'omonimo singolo. Grazie al successo del secondo singolo estratto, \"Looking Too Closely\", l'album raggiunge la Top 10 nei Paesi Bassi e la Top 30 del \"Billboard\" \"Heatseekers\" negli Stati Uniti.\n\"Horizontalism\", \"Fink\u2019s Sunday Night Blues Club, Vol. 1\" e \"Resurgam\" (2015-2017).\nIl tour promozionale di \"Hard Believer\" si protrae per tutto il 2014 e buona parte dell'anno successivo, quando nel maggio 2015 Fink pubblica \"Horizontalism\", lavoro che contiene 10 tracce di cui 7 remix di vecchie canzoni del musicista britannico pi\u00f9 3 inediti (\"Fall Into The Light\", \"A30 Breakdown\", \"Suffering Is The Art Of Love\").\nDopo un 2016 passato in silenzio, nel gennaio 2017 Greenall annuncia l'imminente uscita, per il marzo successivo, di \"Fink\u2019s Sunday Night Blues Club, Vol. 1\", nuovo album in studio che, rispetto ai lavori precedenti, verte maggiormente sul blues. L'album \u00e8 anticipato dal singolo \"Boneyard\".\nNell'agosto dello stesso anno, Fink annuncia l'uscita del suo nuovo disco di inediti chiamato \"Resurgam\". L'album, la cui uscita \u00e8 fissata per il 15 settembre (a 6 mesi dal precedente lavoro), \u00e8 un ritorno alle sonorit\u00e0 pi\u00f9 folk tipiche di \"Perfect Darkness\" e \"Hard Believer\". L'album \u00e8 anticipato dai singoli \"Cracks Appear\" e \"Not Everything Was Better In The Past\".\nInfluenze.\nFink ha dichiarato che il musicista indie David Knowles \u00e8 una delle sue pi\u00f9 grandi influenze. La sua tecnica si distingue per l'uso principalmente di chitarra di tipo spagnolo accompagnata da ricchi arrangiamenti che mischiano elettronica a strumenti tradizionali del post rock: batteria, archi, campionature elettroniche e vocali."}
{"id": "1592064", "revid": "767487", "url": "https://it.wikipedia.org/wiki?curid=1592064", "title": "Peptidiltransferasi", "text": "La peptidiltransferasi \u00e8 una transferasi che catalizza la seguente reazione:\npeptidil-tRNA1 + aminoacil-tRNA2 = tRNA1 + peptidil(-aminoacil)-tRNA2\nL'attivit\u00e0 peptidil-transferasica non \u00e8 mediata da alcuna proteina ribosomale, ma dalla subunit\u00e0 maggiore del ribosoma (rispettivamente l'rRNA 23S nei procarioti e 28S negli eucarioti); la peptidil-transferasi \u00e8 quindi un ribozima. L'attivit\u00e0 peptidil-tranferasica portata a termine dal ribosoma costituisce il cuore della sintesi proteica. Il cloramfenicolo, antibiotico in grado di legare i residui A2451 e A2452 nella subunit\u00e0 23S, \u00e8 in grado di bloccare l'attivit\u00e0 enzimatica dell'intero ribosoma.\nLa capacit\u00e0 dell'rRNA di operare la sintesi proteica \u00e8 una prova a favore dell'ipotesi del mondo a RNA."}
{"id": "1592065", "revid": "6923", "url": "https://it.wikipedia.org/wiki?curid=1592065", "title": "Africa dei Grandi Laghi", "text": "L'Africa dei Grandi Laghi \u00e8 una regione pi\u00f9 politica che geografica che raggruppa quattro paesi:\nGeografia.\nVedi anche Grandi laghi africani.\nA volte questa regione viene confusa con l'Africa Centrale, anche se spesso non identifica gli stessi paesi.\nInfatti spesso l'Uganda e talvolta anche il Rwanda ed il Burundi vengono considerati come facente parte dell'Africa orientale, essendo sul confine con questa regione.\nNello stesso tempo il Kenya, che tocca il Lago Vittoria e la Tanzania che tocca il Lago Tanganika, non sono considerati, a torto o a ragione, come facenti parte dell'insieme politico dei grandi laghi, come anche i paesi che circondano il Lago Malawi, ma tutti fanno parte della regione geografica dei Grandi laghi.\nStoria.\nVedi anche le voci di ciascun paese.\nIl Burundi ed il Ruanda vennero colonizzati prima dalla Germania e poi dal Belgio. L'Uganda lo fu dalla Gran Bretagna e la Repubblica Democratica del Congo prima dal re belga Leopoldo II e poi dal Belgio.\nNegli anni sessanta questi paesi ottengono l'indipendenza.\nQuesti sono i principali avvenimenti successi:\nPolitica.\nOggi questa regione \u00e8 molto segnata dal Genocidio ruandese che ha finito di destabilizzarla dopo la lenta caduta del mobutismo in Zaire. La questione degli Interahamwe che ha incancrenito la regione per tanto tempo sembra aver trovato una soluzione.\nGigante geografico e geologico, la Repubblica Democratica del Congo fatica a trovare una dinamica politica che possa trascinare la regione. Numerosi progetti di sviluppo, soprattutto nella produzione energetica, non trovano concretizzazione per assenza d'intesa. L'influenza dell'Uganda e del Rwanda nell'Est del congo \u00e8 una causa di difficolt\u00e0 di questo paese, cos\u00ec come quella dei paesi occidentali e delle loro Multinazionali. Il potenziale del Lago Kivu, comune al Congo ed al Rwanda, potr\u00e0 essere risolto solo se i due paesi troveranno un'intesa. La diplomazia, molto attiva, forse permetter\u00e0 di trovare una soluzione.\nIl Burundi si sforza di trovare una unit\u00e0 nel mosaico di gruppi politici segnati dall'etnismo coloniale, integrato ed inscritto nella costituzione.\nIl Ruanda cerca di sfuggire allo stesso problema etnico coloniale del burundi e l'ha bandito dalla sua costituzione. Mantiene una dinamica certa, sostenuta dagli Stati Uniti d'America, ma frenata dai suoi oppositori, vecchi genocidari o no, che dall'estero sostengono una campagna di comunicazione violenta contro il regime di Paul Kagame, con la simpatia attiva della Francia.\nL'Uganda non ha ancora risolto tutti i suoi problemi di unit\u00e0. Al nord del paese i ribelli sono sempre attivi. Ha ancora una grande influenza sul Rwanda.\nLa Francia e gli Stati Uniti sono i principali paesi che esercitano una influenza oggi su questi paesi.\nIl Rwanda si trova al centro della linea di divisione di queste zone di influenza.\nDue paesi sono attualmente sottomessi ad una presenza di forze dell'ONU: il Burundi con l'Onub e la Repubblica Democratica del Congo con la Monuc."}
{"id": "1592069", "revid": "15756", "url": "https://it.wikipedia.org/wiki?curid=1592069", "title": "Clidastes", "text": "Il clidaste (gen. Clidastes) \u00e8 un rettile marino estinto, appartenente alla famiglia dei mosasauridi. Visse nel Cretaceo superiore (Coniaciano - Campaniano, tra 88 e 80 milioni di anni fa). I suoi resti sono stati rinvenuti principalmente in Nordamerica, ma anche in Europa, in Nordafrica e in Asia sudoccidentale.\nDescrizione.\nQuesto mosasauro era relativamente piccolo se confrontato con la maggior parte dei suoi simili. In media raggiungeva la lunghezza di circa 4 metri, anche se sono stati ritrovati esemplari lunghi anche 6 metri. Il corpo di \"Clidastes\" era snello e allungato, mentre la coda appiattita lateralmente era piuttosto corta rispetto a quella di altri mosasauri. Le spine neurali espanse verso la punta della coda indicano che questo animale utilizzava questo strumento per spostarsi in acqua, anche se non \u00e8 chiaro se \"Clidastes\" possedesse la coda bilobata come altri mosasauri (ad es. \"Platecarpus\").\nAlcune caratteristiche di \"Clidastes\" erano primitive: la struttura delle zampe, ad esempio, con poche falangi per dito; le dita, inoltre, non erano compatte fra loro ed era presente un'ampia membrana tra un dito e l'altro. Il carpo, inoltre, era di foggia primitiva, mentre omero, ulna e radio erano altamente modificati, con forme appiattite e allargate. Il cranio era piuttosto mobile (anche se non mobile come quello dei mosasauri plioplatecarpini) e possedeva un muso appuntito e triangolare. I denti erano compressi lateralmente e dotati di doppia carena (anteriore e posteriore), ed erano ricoperti di smalto liscio, molto simili a quelli di \"Mosasaurus\". A quest'ultimo genere \"Clidastes\" assomigliava anche per le vertebre cervicali, ma differivano (oltre che per le dimensioni minori) per la forma pi\u00f9 allungata. La coda, invece, possedeva chevron di forma diversa rispetto a quelli presenti in Mosasaurus.\nClassificazione.\nQuesto mosasauro, come molti altri scoperti sul finire dell'Ottocento, ha una storia tassonomica complicata. Il genere \"Clidastes\" \u00e8 stato descritto per la prima volta da Edward Drinker Cope nel 1868, sulla base di una vertebra isolata ritrovata nella formazione Marshalltown in New Jersey. Cope istitu\u00ec la specie tipo (Clidastes iguanavus) sulla base di quest'unico resto fossile, riscontrando presunte somiglianze con le vertebre delle odierne iguane. La vertebra possedeva uno zigosfeno e uno zigantro (articolazioni accessorie che aiutano a \"incastrare\" le vertebre le une con le altre, comuni in molte lucertole attuali e nei serpenti) e port\u00f2 Cope alla convinzione che i mosasauri fossero animali serpentiformi. Successive scoperte smentirono questa ricostruzione, ma in ogni caso l'idea di Cope secondo cui mosasauri e serpenti erano strettamente imparentati \u00e8 ancora valida.\nSuccessivamente vennero scoperti numerosi altri fossili di mosasauri che Cope stesso attribu\u00ec al genere \"Clidastes\", e la vertebra che costituiva l'esemplare tipo venne sostanzialmente dimenticata. Nel 1992, per conservare il nome generico \"Clidastes\", venne proposto quindi di cambiare la specie tipo e l'olotipo: Clidastes propython, sulla base di uno scheletro quasi completo proveniente dalla formazione Selma dell'Alabama, che Cope descrisse nel 1869 e attribu\u00ec a \"Clidastes\" per la presenza di zigosfeni e zigantri sulle vertebre. Attualmente, la vertebra di \"Clidastes iguanavus\" non \u00e8 pi\u00f9 considerata diagnostica e si suppone addirittura che possa essere appartenuta al genere \"Mosasaurus\". \n\"Clidastes propython\" \u00e8 noto per numerosi esemplari, provenienti principalmente dal Santoniano/Campaniano inferiore del Nordamerica e in particolare dall'Alabama e dal Kansas, ma anche da Texas, Manitoba, Dakota del Sud, Colorado; resti attribuiti a questa specie sono stati ritrovati anche in Svezia (Lindgren e Siverson, 2004) e in Russia (Grigoriev et al., 2015).\nOltre a \"C. propython\", \u00e8 da ricordare C. liodontus, ben conosciuta grazie a numerosi esemplari; questa specie venne descritta per la prima volta da Merriam nel 1894 e venne avvicinata a un altro mosasauro, \"Liodon\" (da qui il nome specifico), sulla base dei denti lisci e taglienti. \"C. liodontus\" proviene da terreni pi\u00f9 antichi (Coniaciano/Santoniano) rispetto a quelli in cui sono stati ritrovati i fossili di \"C. propython\".\nUn altro esemplare proveniente dal Mooreville Chalk dell'Alabama, Clidastes moorevillensis, rimasto a lungo un \"nomen nudum\", venne descritto solo nel 2012 (Karl e Nyhuis, 2012). Altri resti attribuiti a \"Clidastes\" (principalmente denti e mascelle) sono noti in Europa (Svezia, Germania, Inghilterra), in Nordafrica e in Asia sudoccidentale. I resti pi\u00f9 recenti attribuiti a \"Clidastes\" provengono dal Campaniano superiore della Germania (Diedrich e Mulder, 2004).\n\"Clidastes\" \u00e8 considerato un rappresentante basale della sottofamiglia dei mosasaurini, comprendente mosasauri dal corpo allungato e dalla coda relativamente corta, con vertebre dotate di zigosfeni e zigantri. Al contrario di forme pi\u00f9 specializzate, come \"Plotosaurus\" e \"Mosasaurus\", \"Clidastes\" possedeva ancora un cranio dalle articolazioni relativamente mobili.\nSecondo uno studio di Bell (1997) Clidastes \u00e8 il rappresentante pi\u00f9 basale dei mosasaurini. Lo stesso studio conclude che \"Clidastes\" non sarebbe un genere strettamente monofiletico, bens\u00ec comprenderebbe una serie di forme successive e sempre pi\u00f9 derivate di mosasaurini; secondo questa ipotesi \"C. liodontus\" sarebbe il mosasaurino pi\u00f9 basale, mentre \"C. propython\" costituirebbe il sister group dei mosasaurini derivati (come \"Globidens\", \"Mosasaurus\" e \"Plotosaurus\").\nPaleoecologia e paleobiologia.\nLe spine neurali espanse verso la punta della coda aiutavano l'animale a spostarsi con forza, e suggeriscono che \"Clidastes\" fosse un veloce nuotatore. Uno studio di Russell (1967) ha ipotizzato che le lunghe e sottili mascelle di questo mosasauro fossero adatte a mordere rapidamente le prede; i denti erano adatti a tagliare grossi oggetti in pezzi pi\u00f9 piccoli che potevano essere inghiottiti dall'animale quando la mandibola veniva mossa in avanti e indietro. Al contrario di molti grandi mosasauri che probabilmente inghiottivano le loro prede intere, il pi\u00f9 piccolo \"Clidastes\" sembrerebbe essere stato in grado di ridurre una preda in pezzi tramite i suoi morsi. \nLo stile di vita di \"Clidastes\" \u00e8 spesso oggetto di dibattito. Nel 1898 Williston consider\u00f2 questo mosasauro come un predatore di superficie, e questa idea rimase predominante per un secolo. Uno studio di Martin e Rotschild (1989) mise in luce il fatto che le ossa di \"Clidastes\", al contrario di quelle di altri mosasauri (come \"Platecarpus\"), non portavano i segni di sindrome da decompressione (necrosi avascolare): secondo gli studiosi, questa era un'ulteriore prova del fatto che \"Clidastes\" vivesse nei pressi della riva e non fosse adatto a grandi profondit\u00e0. Un altro studio (Sheldon, 1997) ha invece evidenziato la microstruttura delle costole di \"Clidastes\", caratterizzate da una densit\u00e0 ossea notevolmente bassa (osteoporosi); in vita, le ossa porose dovevano essere riempite con lipidi, che provvedevano al bilanciamento dell'animale in una vasta gamma di profondit\u00e0. Sulla base di comparazioni con alcuni vertebrati marini attuali, Sheldon ritenne che \"Clidastes\" fosse un nuotatore di profondit\u00e0, con un torace costruito in modo tale da diminuire la diffusione di gas all'interno dei vasi sanguigni (cos\u00ec da prevenire la necrosi avascolare).\nSuccessivi studi hanno invece fatto pensare a \"Clidastes\" come a un nuotatore di superficie, che viveva in acque basse: i fossili svedesi, in particolare, sono stati ritrovati in una zona che, nel Cretaceo, era costituita da un ambiente costiero (Lindgren e Siverson, 2004)."}
{"id": "1592070", "revid": "81646", "url": "https://it.wikipedia.org/wiki?curid=1592070", "title": "Legami peptidici", "text": ""}
{"id": "1592071", "revid": "4252", "url": "https://it.wikipedia.org/wiki?curid=1592071", "title": "Pressione di consolidazione", "text": "La pressione di consolidazione \u00e8 la massima tensione a cui \u00e8 stato sottoposto un terreno nella sua storia. Si possono presentare due casi:\nPer ricavare la pressione di consolidazione il metodo pi\u00f9 diffuso \u00e8 la \"costruzione grafica di Casagrande\", che si basa sui risultati della prova edometrica."}
{"id": "1592077", "revid": "729019", "url": "https://it.wikipedia.org/wiki?curid=1592077", "title": "SAL Esperia", "text": "La SAL, acronimo di \"Societ\u00e0 Automobili Lombarda\", venne fondata a Bergamo, nel 1905, con lo scopo di produrre omnibus, motori marini e automobili. Per queste ultime venne creato il marchio \"Vetture Esperia\".\nIn pochi mesi l'azienda riusc\u00ec a presentare i primi autotelai, denominati \"20 HP\" e \"40 HP\", dotati di propulsore quadricilindrico in linea da 3.770 cm\u00b3.\nNel 1909, per intervenute difficolt\u00e0 finanziarie, la SAL venne posta in liquidazione ed acquisita dal valente tecnico Giovanni Macagno.\nLa ragione sociale dell'azienda mut\u00f2 in \"Macagno Giovanni Automobili Licenza Esperia\", congiuntamente alla presentazione dei nuovi autotelai \"20/24 HP\" e \"40/50 HP\", dotati di motore monoblocco posizionato anteriormente, accensione a magnete \"AT\" e trasmissione cardanica sulle ruote posteriori.\nLe buone caratteristiche tecniche delle vetture, anche dimostrate in alcune gare come la \"Padova-Bovolenta\", nella quale una \"20/24 HP\" guidata da Macagno conquist\u00f2 il primo posto nella III categoria, non furono sufficienti a far decollare le vendite. I nuovi modelli \"Esperia\" non incontrarono il favore degli acquirenti e l'azienda chiuse i battenti nel 1913.\nA distanza di un secolo, il complesso immobiliare ove si trovava la fabbrica, ora sede dell'I.T.I.S. \"Pietro Paleocapa\", viene comunemente chiamato \"Esperia\"."}
{"id": "1592078", "revid": "767487", "url": "https://it.wikipedia.org/wiki?curid=1592078", "title": "The Corries", "text": "I The Corries erano un gruppo di musica folk scozzese nato nei primi anni sessanta, in un periodo di riscoperta di questo genere musicale. Sebbene agli inizi il gruppo fosse composto da tre persone, \u00e8 pi\u00f9 conosciuto come l'unione di Roy Williamson e Ronnie Browne.\nRoy Williamson nacque nel 1936 a Edimburgo. Il suo primo incontro con Ronnie Browne (nato a Edimburgo nel 1937) avvenne nel 1955 all'Edinburgh College of Art. La loro amicizia era destinata a durare pi\u00f9 di trent'anni, fino alla morte di Williamson nel 1990.\nWilliamson si un\u00ec con Bill Smith e Ron Cruikshank per formare il \"Corrie Folk Trio\" nel 1962; il nome fu scelto dal gruppo perch\u00e9 richiamava i \"corrie\" (in italiano circo glaciale) tipici del paesaggio scozzese. Il loro primo concerto fu tenuto nel Waverley Bar di St Mary's Street a Edimburgo. Dopo poche settimane Cruikshank se ne and\u00f2. Il gruppo per\u00f2 era gi\u00e0 stato ingaggiato per l'Edinburgh Festival e cos\u00ec Williamson sugger\u00ec di prendere tra loro Ronnie Browne per fare numero. Inoltre ingaggiarono anche la cantante irlandese Paddie Bell e diventarono i \"Corrie Folk Trio and Paddie Bell\". Al loro debutto con la nuova formazione erano presenti solo otto spettatori, ma alla fine del festival ogni loro esibizione registrava il tutto esaurito.\nNel 1966 Bill Smith e Paddie Bell se ne andarono dal gruppo, che semplific\u00f2 il proprio nome in \"The Corries\", sigla con cui Williamson e Browne raggiunsero la fama.\nNel 1969 Roy Williamson, che era un abile falegname, ide\u00f2 e costru\u00ec i combolin, che univano vari strumenti a corda in un solo strumento: il primo, suonato Williamson stesso, univa la chitarra e la \"bandurria\" spagnola e aveva 13 corde simpatetiche che davano l'effetto di risonanza tipico del sitar; l'altro, suonato da Browne, univa la chitarra e il mandolino pi\u00f9 quattro corde di basso.\nUna delle pi\u00f9 famose canzoni del gruppo \u00e8 Flower of Scotland, scritta da Williamson, che \u00e8 diventata uno degli inni non ufficiali della Scozia.\nNon poche canzoni del gruppo sono cantate in Scots, soprattutto quelle sulle ribellioni giacobite, come \"Ye Jacobites by Name\". In particolare, alla prima ribellione sono riferibili \"Killiecrankie\" (sulla battaglia del 1689) e \"Bonnie Dundee\" (il condottiero giacobita che trov\u00f2 la morte a Killiecrankie); alla terza ribellione, che si concluse con la sconfitta di Bonnie Prince Charlie nella battaglia di Culloden (1746), si riferiscono \"The Roses of Prince Charlie\", \"Wha Wadna Fecht for Charlie\" e \"Sound the Pibroch\". Non mancano anche canzoni sulle lotte medievali per l'indipendenza della Scozia dall'Inghilterra, come \"Black Douglas\", dedicata a un condottiero che combatt\u00e9 con Robert Bruce nella Battaglia di Bannockburn del 1314 e che dopo la sua morte fu incaricato di portarne il cuore in Terrasanta.\nNel dicembre 2007 i The Corries sono entrati a far parte della Scottish Traditional Music Hall of Fame presso la Scottish Trad Music Awards di Fort William."}
{"id": "1592080", "revid": "1573940", "url": "https://it.wikipedia.org/wiki?curid=1592080", "title": "Chiesa di San Giorgio (Milis)", "text": "La chiesa di San Giorgio sorge nella parte nord del paese di Milis e ormai \u00e8 inglobata nel centro abitato ma anticamente sorgeva in aperta campagna.\n\u00c8 stata costruita intorno al 1637 ed \u00e8 molto modesta sia nell'architettura che nella struttura; la povert\u00e0 e la modestia dei prospetti dell'edificio collocato su di una modestissima collinetta, sono incorniciati da un ambiente luminoso e da un paesaggio lussureggiante.\nIl santo si festeggia il 23 aprile con fal\u00f2 e sfilata di cavalli."}
{"id": "1592084", "revid": "1305772", "url": "https://it.wikipedia.org/wiki?curid=1592084", "title": "Dzer\u017einskij", "text": ""}
{"id": "1592088", "revid": "339392", "url": "https://it.wikipedia.org/wiki?curid=1592088", "title": "Ferrovia Palermo-Santa Ninfa", "text": ""}
{"id": "1592089", "revid": "35804", "url": "https://it.wikipedia.org/wiki?curid=1592089", "title": "Leuthen", "text": ""}
{"id": "1592091", "revid": "767487", "url": "https://it.wikipedia.org/wiki?curid=1592091", "title": "Caos (film)", "text": "Caos (\"Chaos\") \u00e8 un film direct-to-video statunitense del 2005 diretto da Tony Giglio.\nTrama.\nSeattle, Washington. In una notte piovosa la polizia sta inseguendo un rapitore e il suo ostaggio. L'inseguimento automobilistico si conclude col ribaltamento dell'auto del fuggiasco e sul luogo accorrono i detective Conners e York per negoziare col rapitore, ma la vicenda si conclude con la morte accidentale dell'ostaggio, oltre che dello stesso rapitore.\nI giornali riportano che Conners \u00e8 stato licenziato dalla polizia per aver sparato erroneamente alla vittima, ed anche il suo collega coinvolto nella notte dell'inseguimento decide di dimettersi.\nQualche mese dopo avviene una rapina alla American Global Bank ad opera di un uomo che una volta entrato in contatto con la polizia si fa chiamare Lorenz. Il rapinatore ha solo una richiesta: parlare con Conners, che per questo rientra in servizio e a cui viene affidato il caso invece del detective Callo, con cui c'\u00e8 un certo rancore dal momento che quest'ultimo testimoni\u00f2 contro Conners a proposito dell'uccisione dell'ostaggio.\nLa conclusione della rapina \u00e8 bizzarra: i criminali, pur essendo andato tutto apparentemente secondo i propri piani, fuggono senza denaro. Tuttavia la polizia riesce a risalire all'identit\u00e0 di uno scagnozzo di Lorenz e lo arresta. Il suo nome \u00e8 Damon Richards e nel suo appartamento viene rinvenuto del denaro proveniente da un'altra rapina, di quattro mesi addietro, alla World National Financial Bank, ma una cosa non quadra: il denaro odora di un profumo utilizzato di solito dalla polizia come segno di riconoscimento; questo significa che quel denaro era stato recuperato dopo la rapina, era finito nel deposito di una stazione di polizia, ed era stato nuovamente trafugato.\nDai registri del custode del deposito risulta che a prelevare il contante \u00e8 stato Callo, il quale poco dopo viene trovato morto a casa sua, assassinato da Lorenz.\nGrazie all'acume del detective Dekker, che lavora costantemente in coppia con Conners, si recupera l'identit\u00e0 di un altro scagnozzo di Lorenz, Chris Lei, che per questo viene assassinato, come era capitato a Callo.\nNel frattempo Damon Richards confessa che il vero nome di Lorenz \u00e8 Scott Curtis e rivela l'identit\u00e0 di altri due complici della rapina alla American Global Bank. Nell'operazione mirata ad arrestare questi ultimi due, Conners sembra che muoia in un'esplosione.\nDekker, proseguendo le indagini, scopre che durante la rapina il gruppo di criminali invece di rubare direttamente il denaro, ha inserito un virus nel computer della banca in grado di trasferire elettronicamente i soldi (un miliardo di dollari) su un proprio conto corrente; trova poi che ad uccidere l'ostaggio all'inizio delle vicende era in realt\u00e0 stato York, non Conners; che York, spacciandosi per Scott Curtis, era stato l'autore della rapina alla American Global; e in pi\u00f9, che York era in combutta con Harry Hume, il custode del deposito da cui erano spariti i soldi: i due si erano accordati per rubare i soldi e far ricadere la colpa su Callo per depistare le indagini, visto anche che Hume odiava Callo per aver testimoniato contro un collega, Conners.\nDekker rintraccia York, avviene un inseguimento a piedi, arricchito da una sparatoria e da una lotta in cui York rimane ucciso.\nMa c'\u00e8 ancora una cosa che non quadra: precedentemente Dekker aveva preso una banconota lasciata da Conners sul tavolo di un caf\u00e9, ma solo ora, casualmente, questi si accorge che \u00e8 profumata. Grazie anche ad altri indizi, Dekker comprende che Conners aveva solo simulato la sua morte ed era complice di York, insieme al quale aveva ordito il complotto per ottenere il miliardo di dollari dalla American Global Bank. Dekker corre all'aeroporto per cercare di fermare Conners ma non lo trova; \u00e8 invece Conners che, nel vederlo, lo chiama al cellulare per capire come ha fatto a scoprire tutto. Ormai per\u00f2 \u00e8 troppo tardi: dopo essersi congedato e prima che Dekker riesca ad individuarlo, Conners decolla con un volo privato.\nProduzione.\nIl film venne girato tra il 17 marzo e il 30 aprile 2004, in soli 22 giorni, a causa di enormi problemi di budget; originariamente, la produzione aveva previsto 40 giorni di riprese principali. La location principale fu Vancouver (Canada); alcune scene vennero realizzate a Seattle (Washington, USA).\nLa pellicola doveva essere una produzione della Franchise Pictures ed essere poi distribuita dalla Warner Bros.; tuttavia, la Franchise si ritrov\u00f2 incapace di sostenere la produzione ed il controllo finanziario venne assunto dalla Mobius International. La Franchise aveva in programma un'altra pellicola con Statham, intitolata \"Baker Street\", ma dopo il fallimento della casa di produzione il progetto venne realizzato qualche anno dopo dalla Relativity Media con il titolo \"La rapina perfetta\" (2008).\nLa produzione voleva sostituire il tema \"Chaos\" di Trevor Jones sui titoli di coda con una canzone rock generica, ma il regista si oppose fermamente.\nJason Statham e Terry Chen appariranno insieme in un altro film, \"Rogue - Il solitario\" (2007); Statham e Snipes reciteranno insieme nuovamente nove anni dopo ne \"I mercenari 3\" (2014).\nColonna sonora.\nLa colonna sonora \u00e8 stata creata dal compositore Trevor Jones in collaborazione con Ian Green.\nDistribuzione.\nLa Screen Gems avrebbe dovuto distribuire il film nelle sale cinematografiche americane, cosa che non avvenne a causa dei non raggiunti accordi finanziari con la produzione e la Screen Gems; negli Usa il film venne cos\u00ec distribuito nel 2006 direttamente per il mercato dell'home-video. Anche in Italia non fu visto al cinema ma solo in DVD dall'8 novembre 2006."}
{"id": "1592107", "revid": "1573940", "url": "https://it.wikipedia.org/wiki?curid=1592107", "title": "Chiesa di San Sebastiano (Milis)", "text": "La chiesa di San Sebastiano \u00e8 la parrocchiale di Milis. Si erge al centro del paese, lungo la via principale.\nSan Sebastiano \u00e8 stata costruita nella zona sud del paese nel 1500 circa e ha un'impostazione gotico-catalana, con ingresso ampio e cappelle laterali con volta ad arco. Nella facciata \u00e8 presente un rosone in trachite rossa. La chiesa ha subito alcune modifiche e il campanile adiacente \u00e8 stato costruito negli anni '50 del XX secolo. "}
{"id": "1592110", "revid": "599013", "url": "https://it.wikipedia.org/wiki?curid=1592110", "title": "Walter Mischel", "text": "Biografia.\nHa insegnato alla Columbia University e prima ancora alla Stanford University.\nAttivit\u00e0 scientifica.\nHa sviluppato il marshmallow test, importante negli studi di psicologia sociale e della personalit\u00e0, e per lo studio longitudinale correlato che mostr\u00f2 la importanza del controllo degli stimoli e del rafforzamento.\nNegli anni 60 offre a dei bambini di 4 anni dei \"marshmallow\", spiegando loro che potevano prenderne una subito o aspettare qualche minuto e prenderne due. Dopo 14 anni rifer\u00ec che i bambini che si erano comportati impulsivamente sono diventati dei giovani con bassa autostima e un livello basso di frustrazione, mentre quelli che avevano aspettato si erano trasformati in persone socialmente pi\u00f9 competenti e con maggior successo negli studi.\nHa teorizzato, nel processo decisionale, la presenza contemporanea di due tipi di pensiero generale: uno \"caldo\" in gran parte inconscio, automatico e veloce e uno \"freddo\" razionale, analitico e lento."}
{"id": "1592111", "revid": "298229", "url": "https://it.wikipedia.org/wiki?curid=1592111", "title": "Province di S\u00e3o Tom\u00e9 e Pr\u00edncipe", "text": "Le province di S\u00e3o Tom\u00e9 e Pr\u00edncipe sono la suddivisione territoriale di primo livello del Paese; si tratta della provincia di S\u00e3o Tom\u00e9 e della provincia di Pr\u00edncipe.\nLa provincia di S\u00e3o Tom\u00e9 comprende le seguenti isole:\nLa provincia di Pr\u00edncipe include le seguenti isole:"}
{"id": "1592113", "revid": "30610", "url": "https://it.wikipedia.org/wiki?curid=1592113", "title": "Mischel", "text": ""}
{"id": "1592114", "revid": "120106444", "url": "https://it.wikipedia.org/wiki?curid=1592114", "title": "Distretti di S\u00e3o Tom\u00e9 e Pr\u00edncipe", "text": "I distretti di S\u00e3o Tom\u00e9 e Pr\u00edncipe sono la suddivisione territoriale di secondo livello del Paese, dopo le province, e sono pari a 7."}
{"id": "1592118", "revid": "775372", "url": "https://it.wikipedia.org/wiki?curid=1592118", "title": "Costituzione del Messico", "text": "La Costituzione Politica degli Stati Uniti Messicani (Constituci\u00f3n Pol\u00edtica de los Estados Unidos Mexicanos / 1917 M\u0113xihcatl Nahuat\u012bl\u0101moxtli) del 1917 \u00e8 la Costituzione vigente in Messico. Fu promulgata dal Congresso Costituente il 5 febbraio 1917, nella citt\u00e0 di Quer\u00e9taro, con il generale Venustiano Carranza primo Presidente Costituzionale del paese. Il suo testo \u00e8 la consacrazione di molti postulati sociali della rivoluzione messicana.\nLa Costituzione del 1917 \u00e8 un apporto della tradizione giuridica messicana al costituzionalismo universale, dato che fu la prima costituzione della storia che include i diritti sociali, due anni prima della Costituzione tedesca di Weimar (1919).\nIl Giorno della Costituzione, 5 febbraio, \u00e8 considerato come parte delle Feste Nazionali in Messico, commemorando la promulgazione di entrambe le Costituzioni del 1857 e del 1917.\nAntecedenti.\nLa promulgazione della Costituzione del 1917 \u00e8 il risultato diretto della Rivoluzione Messicana; questa Costituzione prese come base fondamentale la Costituzione del 1857. Altri documenti presi in considerazione per la redazione della Nuova Costituzione furono:\nCaratteristiche.\nIn questo testo si rinvengono molte delle idee che motivarono la Rivoluzione messicana, evidenziando un marcato contenuto sociale e del rafforzamento dello stato.\nLa Costituzione messicana vigente \u00e8 conformata da due parti: quella dogmatica e quella organica.\nNella prima, vengono definite le Garanzie Individuali e vengono riconosciuto diritti e libert\u00e0 sociali:\nLa parte organica corrisponde alla divisione dei poteri dell'Unione e il funzionamento delle istituzioni dello Stato, stabilendo:\nAnticlericalismo nella Costituzione del 1917.\nLa Costituzione messicana del 1917 prevedeva originariamente alcuni articoli anticlericali:\nLe modifiche del 1992.\nIl 28 gennaio 1992 questi articoli sono stati emendati. Nella Costituzione vigente rimangono per\u00f2 alcuni articoli che limitano l'attivit\u00e0 delle istituzioni religiose in nome del principio di laicit\u00e0 delle istituzioni:"}
{"id": "1592119", "revid": "714843", "url": "https://it.wikipedia.org/wiki?curid=1592119", "title": "Loris Ciullini", "text": "Biografia e carriera.\nLoris Ciullini \u00e8 stata una firma storica della redazione fiorentina de \"l'Unit\u00e0\" di cui fu una delle \"colonne\" storiche. Specializzato in giornalismo sportivo, ha raccontato per decenni le avventure della . Era iscritto all'Ordine dei Giornalisti dal 1954 e fu tesoriere dal 1992 al 1998 dell'\"Ordine dei Giornalisti Toscana\" nonch\u00e9 vicepresidente dell'U.S.S.I. Toscana.\nLe sue cronache e i commenti dedicati alla squadra viola, sempre all'insegna di quell'onesta imparzialit\u00e0 che non dovrebbe mancare in un articolo giornalistico, hanno fatto s\u00ec che nel corso degli anni abbia fatto spesso fatto parte delle trasmissioni televisive locali dedicate alla Fiorentina, dove ha riscosso le simpatie dei tifosi. \nPrima di diventare giornalista \u00e8 stato anche partigiano durante gli anni della Resistenza. Nel corso della sua carriera \u00e8 stato anche consigliere comunale a Firenze nelle liste del Pci per due legislature."}
{"id": "1592120", "revid": "599013", "url": "https://it.wikipedia.org/wiki?curid=1592120", "title": "Roman Abramovi\u0107", "text": ""}
{"id": "1592131", "revid": "71155", "url": "https://it.wikipedia.org/wiki?curid=1592131", "title": "Prodi", "text": ""}
{"id": "1592137", "revid": "125593516", "url": "https://it.wikipedia.org/wiki?curid=1592137", "title": "Parlami d'amore (romanzo)", "text": "Parlami d'amore \u00e8 il primo romanzo del regista ed attore Silvio Muccino, scritto in collaborazione con la sceneggiatrice Carla Vangelista, uscito nel 2006 per la Rizzoli. Dal libro \u00e8 stato tratto il film omonimo uscito nel 2008.\nTrama.\nSasha \u00e8 un timido adolescente che \u00e8 innamorato di Benedetta ma non sa come corteggiarla. Una donna matura di nome Nicole si interessa al suo caso, quando i due su scontrano per un equivoco. Nicole si affeziona a Sasha e gli impartisce delle lezioni elementari ma sincere affinch\u00e9 Sasha riesca a mettersi con Benedetta. Tuttavia Nicole ha un.ragazzo ma sente che \u00e8 innamorata di Sasha. Anche Sasha si innamora di Nicole ma deve guardare in faccia la realt\u00e0 \u00e8 prendere coscienza che le et\u00e0 dei due sono troppo diverse per vivere una vita di amore"}
{"id": "1592142", "revid": "842", "url": "https://it.wikipedia.org/wiki?curid=1592142", "title": "Phase-change memory", "text": ""}
{"id": "1592143", "revid": "767487", "url": "https://it.wikipedia.org/wiki?curid=1592143", "title": "Bianco di zinco", "text": "Il bianco di zinco \u00e8 un bianco leggermente tendente al giallo, ma molto pallido. Spesso viene anche chiamato \"bianco di neve\" o \"lana chimica\" ed \u00e8 un pigmento di origine sintetica (proviene dai vapori dello zinco bruciato ad alte temperature)."}
{"id": "1592146", "revid": "2066526", "url": "https://it.wikipedia.org/wiki?curid=1592146", "title": "Anne-Laure Bondoux", "text": "Biografia.\nAnne-Laure Bondoux \u00e8 originaria della regione parigina, dove vive oggi con i suoi due bambini. Ha seguito degli studi in lettere moderne, ed ha ottenuto una laurea in lettere. Si interessa particolarmente alla scrittura per i bambini con disabilit\u00e0, con i quali ha creato delle atelier di scrittura che hanno ricevuto il premio \"Fondation de France\".\nDopo aver lavorato nell'ambiente del teatro, ha conosciuto nel 1996 la redazione di \"J'aime lire\" (\"Amo leggere\") a \"Bayard Presse\", ed ha anche partecipato all'inaugurazione di un nuovo giornale, \"Maximum\". Ha abbandonato l'attivit\u00e0 di giornalista nel 2000 per dedicarsi esclusivamente alla scrittura di romanzi per giovani e per adulti, alla musica e al teatro. \nNel 2009 ha pubblicato in Italia, per le Edizioni San Paolo, il romanzo Le lacrime dell'assassino (\"Les larmes de l'assassin\"), con il quale ha vinto il Premio Andersen come miglior libro oltre i 12 anni e il Super Premio Andersen. Sempre nel 2009, per lo stesso editore, sono usciti La vita come viene (romanzo) (\"La vie comme elle vient\") e Figlio della fortuna (romanzo) (\"Le temps des miracles\")."}
{"id": "1592148", "revid": "287204", "url": "https://it.wikipedia.org/wiki?curid=1592148", "title": "Hisham ibn 'Abd al-Malik", "text": "Biografia.\nL'ultimogenito di Abd al-Malik ibn Marwan era di aspetto fisico poco attraente. Hish\u0101m b. \u02bfAbd al Malik () era strabico e privo delle qualit\u00e0 artistiche e cavalleresche che avevano contraddistinto altri califfi omayyadi. Era anche avaro, ma fu un prudente amministratore e un grande difensore dei valori e degli interessi della \"Umma\".\nSotto il suo califfato, un anno prima della sua morte, fu iniziata la costruzione del Palazzo di Hisham (\"Khirbat al-Mafjar\"), un grosso complesso termale presso la citt\u00e0 di Gerico, che fu poi completato dal suo successore.\nIl suo Califfato fu caratterizzato a occidente dall'esplodere della grande rivolta berbera, dall'irruzione armata nell'area caspiche dei Cazari e, nell'estremo oriente dei domini islamici - regioni della Transoxiana e del Khorasan - dall'invasione dei Turghesh.\nSul fronte interno i problemi, ormai strutturali, furono invece quelli della grave questione dei \"maw\u0101l\u012b\" che, pi\u00f9 di ogni altro problema (rivolte kharigite, dissanguamento dell'apparato militare siriano, disunione del casato omayyade), costitu\u00ec il vero motivo del successivo crollo omayyade.\nGli succedette al-Walid II ibn Yazid II, nipote e figlio del fratello suo predecessore."}
{"id": "1592149", "revid": "120057328", "url": "https://it.wikipedia.org/wiki?curid=1592149", "title": "Bianco di titanio", "text": "Il bianco di titanio \u00e8 un pigmento inorganico minerale sintetico ottenuto dal biossido di titanio (TiO2), simile al bianco di zinco, ma pi\u00f9 coprente.\nStoria.\nIl bianco di titanio \u00e8 stato inventato da Auguste J. Rossi laureatosi all'Ecole Centrale de Paris, Rossi si trasfer\u00ec in America e divenne consulente chimico della Titanium Alloy Manufacturing Company, a lui si devono moltissimi brevetti tra cui quelli sul Titanio, sul ossido di Titanio e Bianco di Titanio, i primi brevetti risalgono gi\u00e0 al 1898, ma l\u2019uso di bianco di titanio nei dipinti \u00e8 antecedente al suo brevetto, \u00e8 stato scoperto l\u2019uso del bianco di titanio nel dipinto di John Singer Sargent - \"Caff\u00e8 Orientale sulla Riva degli Schiavoni\" - Oil on Canvas, 1882.\nUtilizzo.\nSpesso il prodotto commerciale \u00e8 addizionato di solfato di calcio, e/o di solfato di bario e proviene da pigmento di origine inorganica. I suoi primi utilizzi commerciali risalgono circa al 1918."}
{"id": "1592151", "revid": "32658", "url": "https://it.wikipedia.org/wiki?curid=1592151", "title": "Villa Zerbi", "text": ""}
{"id": "1592153", "revid": "124736584", "url": "https://it.wikipedia.org/wiki?curid=1592153", "title": "Chiesa di San Pietro (Milis)", "text": "La chiesa di San Pietro in vincoli si trova in campagna a circa 2 km dall'abitato, in territorio di propriet\u00e0 del comune di Seneghe, ma di fatto fa parte della comunit\u00e0 ecclesiastica di Milis.\n\u00c8 stata costruita in modo semplice intorno al 1100 su un basamento di basalto a pianta rettangolare.\nLa localit\u00e0 dove sorge la chiesa \u00e8 denominata Milis Pizzinnu in quanto per sfuggire a una presunta epidemia di peste molti abitanti del paese di Milis si spostarono in questo territorio dove fecero edificare la chiesa e formarono un altro piccolo paese chiamandolo appunto Milis Pizzinnu (Milis piccolo)."}
{"id": "1592163", "revid": "197508", "url": "https://it.wikipedia.org/wiki?curid=1592163", "title": "Costituzione del Messico del 1917", "text": ""}
{"id": "1592166", "revid": "599013", "url": "https://it.wikipedia.org/wiki?curid=1592166", "title": "Merit", "text": ""}
{"id": "1592173", "revid": "118834", "url": "https://it.wikipedia.org/wiki?curid=1592173", "title": "T\u00eates de bois", "text": ""}
{"id": "1592175", "revid": "709565", "url": "https://it.wikipedia.org/wiki?curid=1592175", "title": "Lord guardiano dei cinque porti", "text": "Il lord guardiano dei cinque porti (\"Lord Warden of the Cinque Ports\") \u00e8 un ufficiale cerimoniale del Regno Unito. Il titolo risale al XII secolo, ma forse \u00e8 anche pi\u00f9 antico. Al lord guardiano spettava in origine la custodia dei cinque porti (\"Cinque Ports\", dal normanno), ovvero delle cinque principali citt\u00e0 della costa meridionale dell'Inghilterra: Hastings, New Romney, Hythe, Dover e Sandwich. Oggigiorno il titolo \u00e8 solo prettamente onorifico, pur restando una delle pi\u00f9 alte onorificenze concesse dal sovrano. A detenere il titolo sono sovente membri della Famiglia Reale o Primi Ministri, in particolare quelli che si sono distinti nel difendere il regno in tempi di guerra. \nIl lord guardiano era esclusivamente responsabile per l'applicazione delle ordinanze della Corona, assieme alla riscossione delle tasse e ai mandati d'arresto per i criminali. La Corte di San Giacomo, una sorta di Cancelleria presso l'omonima chiesa vicino al Castello di Dover, era il luogo dove egli esercitava la propria giurisdizione. Egli aveva, inoltre, anche il rango di luogotenente, con il potere di radunare truppe di milizia, e di Conestabile del Castello di Dover, che gli permettevano di possedere una guarnigione stabile ed uno staff amministrativo."}
{"id": "1592176", "revid": "767487", "url": "https://it.wikipedia.org/wiki?curid=1592176", "title": "Porta Castello", "text": "Porta Castello era una delle porte che si aprivano nelle Mura leonine di Roma. \nSi trovava nel tratto di mura dovuto all'ampliamento della \"\u201cCivitas Leonina\u201d\" operato intorno al 1563 da papa Pio IV, circa all'incrocio tra le attuali via di Porta Castello, via delle Fosse di Castello e via G. Vitelleschi.\nQuella che erroneamente viene oggi chiamata \"porta Castello\", all'incrocio tra la via omonima e borgo Sant'Angelo (e quindi una cinquantina di metri pi\u00f9 a sud del sito originario), non \u00e8 altro che una coppia di fornici aperti nel muro del \u201cPassetto di Borgo\u201d da Pio IV uno e dal Comune di Roma l'altro, per esigenze di smaltimento del traffico cittadino.\nPer quanto \u00e8 dato sapere, porta Castello doveva essere gemella di porta Angelica, sia per ci\u00f2 che riguarda l'aspetto, sia per lo stemma di Pio IV, sia per le iscrizioni. Secondo il Piale (che scrive nel 1828), sotto lo stemma si leggeva infatti su entrambe le porte \u201cPIUS IIII. PONT. MAX. PORTAM NOVAM ET MOENIA A FUNDAMENTIS EREXIT\u201d e su entrambe le architravi \u201cQUI VULT SALVAM REMP. NOS SEQUATUR\u201d, \u201cChi vuole salva la Repubblica, ci segua\u201d, esortazione che proveniva dai due angeli scolpiti ai lati di entrambe le porte. La Castello recava, in pi\u00f9, un'altra iscrizione: \u201cPIUS IIII PONT. MAX. LATAM ET RECTAM AD ANGELICAM DUXIT\u201d.\nPorta Castello fu testimone (forse unico fatto storico degno di nota) dell'ingresso trionfale in Roma di Cola di Rienzo, nominato senatore, il 1\u00ba agosto 1354, solo due mesi prima di essere accoltellato dallo stesso popolo che, in quell'occasione, lo aveva acclamato come liberatore.\nVenne chiusa nel 1798 e tale rimase fino a quando i lavori urbanistici di epoca umbertina demolirono sia il tratto di mura da piazza Risorgimento a Castel Sant'Angelo, sia le due porte che su quello si aprivano (Angelica e Castello)."}
{"id": "1592180", "revid": "281901", "url": "https://it.wikipedia.org/wiki?curid=1592180", "title": "Sciaena umbra", "text": "La corvina (Sciaena umbra), \u00e8 un pesce d'acqua salata appartenente alla famiglia Sciaenidae.\nDistribuzione e habitat.\nQuesta specie \u00e8 diffusa nel Mediterraneo occidentale e lungo la costa atlantica orientale, dal Canale della Manica fino alla Sierra Leone. Solitamente abita fondali rocciosi, da pochi metri di profondit\u00e0 fino a 30; talvolta si spinge fino a -180 metri.\nDescrizione.\nLa corvina presenta un corpo allungato, compresso ai fianchi, con testa a punta e fronte alta, che discende poi verso il lungo peduncolo caudale disegnando un arco. Il profilo ventrale \u00e8 orizzontale. Le pinne sono arrotondate. La livrea ha un colore di fondo bruno dorato con riflessi argentei, pinne pelviche e pinna anale di colore nero, con bordo bianco anteriore. La pinna caudale \u00e8 tendente al giallo, nera sul bordo inferiore, mentre la pinna dorsale doppia, giallastra, \u00e8 molto marcata. Raggiunge una lunghezza di oltre 50 centimetri.\nComportamento.\nSpecie gregaria, di abitudini notturne. Di solito piuttosto lenta nei movimenti, capace per\u00f2 di scatti improvvisi in caso di necessit\u00e0. I maschi di questa specie producono un sordo ticchettio provocato dallo scontro fra loro dei denti faringei, rumore amplificato dalla vescica natatoria che funziona da cassa di risonanza\nRiproduzione.\nLa deposizione avviene ad agosto.\nAlimentazione.\nLa corvina si nutre di piccoli pesci e di crostacei.\nPesca.\nPossiede delle carni molto saporite, e per questo \u00e8 pescata in tutto il Mediterraneo e nell'Atlantico orientale, anche se non \u00e8 molto conosciuta. La pesca \u00e8 vietata in Francia ed \u00e8 consentita con restrizioni relative alla taglia in Italia. In Turchia gli otoliti sono usati come rimedio per le infezioni del tratto urinario."}
{"id": "1592186", "revid": "108507675", "url": "https://it.wikipedia.org/wiki?curid=1592186", "title": "Corvina", "text": ""}
{"id": "1592195", "revid": "289247", "url": "https://it.wikipedia.org/wiki?curid=1592195", "title": "Dialetto veneto lagunare", "text": ""}
{"id": "1592196", "revid": "36426", "url": "https://it.wikipedia.org/wiki?curid=1592196", "title": "Decime", "text": ""}
{"id": "1592199", "revid": "380654", "url": "https://it.wikipedia.org/wiki?curid=1592199", "title": "Goemon Ishikawa XIII", "text": " \u00e8 un personaggio immaginario, creato dal mangaka giapponese Monkey Punch, protagonista di numerosi manga ed anime basati sulle imprese del ladro Lupin III. \u00c8 famoso per una personalit\u00e0 reticente unita all'abilit\u00e0 nelle arti marziali e nella scherma, in particolare nell'uso della sua spada Ryusei (\u6d41\u661f), conosciuta nell'anime come Zantetsuken (\u65ac\u9244\u5263).\n\u00c8 il tredicesimo discendente di una famiglia di ladri giapponesi, il cui capostipite \u00e8 il leggendario Ishikawa Goemon.\nPersonaggio.\nGoemon \u00e8 il ritratto del perfetto samurai, animato da un profondo senso dell'onore e che segue un austero stile di vita, apparentemente insensibile al fascino femminile (ma anche lui, come Jigen, non ne \u00e8 del tutto immune). Rispetto a Daisuke Jigen appare molto pi\u00f9 schivo ed estraneo alla banda di Arsenio Lupin III; tuttavia il suo aiuto si \u00e8 rivelato pi\u00f9 volte fondamentale per Lupin, per il quale prova grande rispetto che pi\u00f9 avanti diventer\u00e0 grande amicizia, in quanto ammira il coraggio del ladro gentiluomo. Infatti, quando credeva che Kyosuke Mam\u014d avesse ucciso Lupin, era disposto a vendicare la sua morte a costo della sua stessa vita.\nDa buon guerriero, \u00e8 di religione shintoista (ma si interessa anche alla disciplina spirituale buddista, come ha dimostrato in molte occasioni), non uccide mai un avversario senza un valido motivo (preferisce inabilitarli), ascolta soltanto musica tradizionale giapponese, veste abiti tradizionali e si ciba solo di alimenti tipici della cucina del paese del Sol Levante, preferendo il sak\u00e8 al vino. Di solito \u00e8 di carattere calmo, riflessivo e di poche parole, e ha un estremo orgoglio per le sue capacit\u00e0 e prova estrema vergogna o rimorso quando non porta a termine un compito o la sua Zantetsuken viene rotta o usata per qualcosa di indegno. Sebbene Goemon sia tradizionalmente senza paura in battaglia, mostra una timidezza infantile quando si confronta con donne attraenti. La sua reazione alla vista di una donna in abiti succinti \u00e8 distogliere lo sguardo e arrossire; questo imbarazzo viene tipicamente eseguito anche quando \u00e8 in compagnia di donne per le quali ha un interesse romantico, come Murasaki Suminawa, la sua fidanzata in \"La cospirazione dei Fuma\". Il suo passatempo pi\u00f9 frequente \u00e8 la meditazione, di solito seduto con le gambe incrociate e gli occhi chiusi. Il suo senso dell'onore viene provato nel momento in cui Lupin aiuta un vecchio ladro morente a completare la sua ultima opera: Goemon \u00e8 disposto ad aiutare Lupin senza esitazione, mentre Jigen si rifiuta di lavorare senza paga.\nNella \"serie anime spin-off\" (che precede gli eventi della prima serie) Goemon si presenta come un ladro principiante, ma gi\u00e0 abilissimo come spadaccino e il samurai che conosciamo gi\u00e0, anche se pi\u00f9 emotivo e sensibile al fascino femminile; in questa serie interagisce con Fujiko Mine sin dal suo debutto (nel terzo episodio) e si prende spesso cura di lei, vedendo il lato positivo del carattere della ladra. In questa serie non incontra mai Lupin e combatte con Jigen senza vederlo in faccia; questi fatti rispettano i tempi in cui i due ladri e lo stesso Goemon si conoscono nel quinto episodio della prima serie.\nDalla prima serie Goemon non si fida di Fujiko Mine per la sua tendenza a tradire e molte volte prova a dissuadere Lupin nell'ascoltare Fujiko, mentre Lupin, affascinato dalla bellezza di Fujiko lo ignora, causando spesso l'esasperazione di Goemon che deve poi tirarlo fuori dai guai.\nIl suo maestro e mentore \u00e8 stato Momochi Sandayu, il quale, dopo aver in un primo momento ordinato a Goemon di uccidere Lupin, premedita l'assassinio di entrambi. Momochi morir\u00e0 per mano dello stesso Lupin. Goemon fa la sua prima apparizione nell'anime nella quinta puntata della prima serie cercando di uccidere Lupin e riappare nella settima puntata dove comincia a rispettare Lupin; a fine episodio, diventa membro ufficiale della banda di ladri capeggiata da Lupin.\nGoemon si veste con una hakama bianca e un yukata azzurro, con sandali abbinati e un cappello a cono di paglia, e preferisce tenere lunghi i suoi capelli neri.\nNel manga originale, Goemon appare per la prima volta come un nemico molto pericoloso di Lupin nel capitolo 28 \"L'apparizione di Goemon\" (\u4e94\u53f3\u30a7\u9580\u767b\u5834, Goemon T\u014dj\u014d). Lupin tenta di rubare la formula alchemica del maestro di Goemon per le lame impenetrabili della spada attraverso l'infiltrazione del clan di Goemon, ma la sua copertura viene scoperta da Fujiko Mine, che all'epoca \u00e8 la fidanzata di Goemon. Goemon cerca di uccidere Lupin nelle prossime puntate, facendo tentativi che vanno dall'assumere assassini abili come Actarus Jigense stesso, ad entrare al servizio di tre maestri di arti marziali, a piazzare bombe negli averi di Lupin. Tuttavia, in seguito decide che potrebbe imparare di pi\u00f9 lavorando per Lupin che contro di lui, e cambia piuttosto bruscamente la sua fedelt\u00e0. La sua posizione al fianco di Lupin \u00e8 cementata quando Lupin rovina il caso del governo contro l'uomo che ha ucciso lo zio di Goemon, permettendo a Goemon di vendicarsi brutalmente e pubblicamente come vuole senza dover entrare in prigione per farlo.\nPer gli eventi della seconda serie manga, Lupin si fida implicitamente di Goemon e Goemon ricambia. Quando un rivale di Lupin cattura e tortura orribilmente Goemon, Goemon si rifiuta persino di rispondere al suo interrogatorio, tranne per dire che Lupin lo avrebbe trovato e gli avrebbe permesso di vendicarsi. Lupin quindi cattura e seduce la moglie del suo rivale e usa le informazioni raccolte per salvare Goemon, che uccide il suo rapitore con l'aiuto di Jigen.\nAbilit\u00e0.\nGoemon \u00e8 un eccellente spadaccino, esperto anche di diverse armi bianche ed \u00e8 un maestro di numerose arti marziali giapponesi, in particolare kenjutsu, karate, jujutsu, aikid\u014d e iaid\u014d; quest'ultima \u00e8 una tecnica di scherma che consiste nel portare fendenti nel momento stesso in cui la spada viene sfoderata, per sfruttarne al meglio lo slancio. La sua rapidit\u00e0 quasi sovrumana gli permette di maneggiare la sua spada allo scopo di respingere le pallottole (o altre armi) puntate contro di lui, tagliandole a met\u00e0. Usando la spada, pu\u00f2 tagliare qualsiasi oggetto. La sua precisione gli permette persino di tagliare gli indumenti di chiunque senza fargli neanche un graffio.\nForte, agile e veloce, pu\u00f2 facilmente sconfiggere diversi avversari in combattimenti e prendere una freccia o un pugnale lanciato a mani nude.\nGoemon, come tutta la banda di Lupin, \u00e8 anche talentuoso nel travestimento e nelle imitazioni, parla diverse lingue ed \u00e8 un pilota addestrato, anche se preferisce essere un passeggero piuttosto che prendere il posto di guida.\nZantetsu-ken.\nLa sua arma, una katana shirasaya chiamata nella serie animata \"nagareboshi\" \u00e8 capace di tagliare qualunque oggetto (compresi edifici a pi\u00f9 piani) grazie al materiale di cui \u00e8 composta. In un episodio \u00e8 rivelato dallo stesso Goemon che uno dei pochissimi materiali resistenti alla spada \u00e8 il \"morbido konnyaku\", tipica pietanza giapponese fatta con il glutine del tubero \"konnyaku imo\". Goemon se ne ricorder\u00e0 in un episodio in cui gli viene sottratta e usata contro di lui: lui e i suoi amici prepareranno tale cibo e lo spennelleranno su un aereo, che la spada non riuscir\u00e0 a scalfire. Quel metallo ha dimostrato di conferire molteplici qualit\u00e0 alla spada: la rende virtualmente indistruttibile, resistente al punto da uscire dai combattimenti senza neanche un graffio; Goemon racconta che la spada fu creata dalla combinazione di tre potenti katane, ossia la Kotetsu, la Yoshikane e la Masamune, e per ricreare questa lega metallica occorrono le tre pergamene che racchiudono le istruzioni per ricostruire le stesse tre leghe di metallo delle rispettive spade. La spada, inoltre, ogni 300 anni deve essere sottoposta ad un rito di \"incontro\" con la sua controparte femminile in possesso di Nidaemon: questo incontro permette alla Zantetsu-ken di mantenere i propri poteri. In una puntata viene rivelato che una delle sue peculiarit\u00e0 \u00e8 che, per ragioni ignote, la lama si mantiene ad una temperatura insolitamente alta. Nel film \"Lupin III - The First\" viene rivelato da Zenigata che la zantetsu-ken \u00e8 una spada Ryusei, cio\u00e8 di quelle spade forgiate con un minerale estratto dai meteoriti. Viene fatto un accenno al padre di Lupin, infatti sembra che lui fosse in possesso di un coltello che aveva le stesse caratteristiche della katana di Goemon.\nCreazione.\nGoemon \u00e8 l'unico personaggio non presente fin dall'inizio della serie. Monkey Punch, in un'intervista inclusa nell'uscita americana del DVD \"Dead or Alive\", ha menzionato di aver aggiunto Goemon in seguito poich\u00e9 sentiva che il manga aveva bisogno di un personaggio pi\u00f9 giapponese. In quanto tale, Goemon era principalmente basato sul personaggio Ky\u016bz\u014d, il maestro spadaccino del film di Akira Kurosawa \"I sette samurai\" (1954). Dal ruolo derivano il contegno severo e la lama veloce di Goemon, cos\u00ec come il viso allungato dell'attore Seiji Miyaguchi.\nAccoglienza.\nNel 2007 la rivista Oricon ha intervistato i lettori su quali personaggi vorrebbero vedere nella propria serie, Goemon \u00e8 apparso all'ottavo posto nei sondaggi delle lettrici e al settimo posto nel sondaggio combinato.\nSecondo i voti di 14.000 spettatori, Goemon Ishikawa XIII compare al 37\u00ba posto nella classifica dei 50 personaggi maschili pi\u00f9 amati dai giapponesi, tramite uno speciale trasmesso dall\u2019emittente giapponese Fuji TV."}
{"id": "1592205", "revid": "290948", "url": "https://it.wikipedia.org/wiki?curid=1592205", "title": "Giallo Napoli", "text": "Giallo Napoli (anche conosciuto come giallo egiziano) \u00e8 un giallo tendente al camoscio, ma pi\u00f9 chiaro. Il suo utilizzo risale gi\u00e0 all'epoca degli egiziani e degli assiri. Il suo pigmento deriva dall'antimonio.\nValore alternativo CMYK del giallo di Napoli: C:0 - M:6 - Y:36 - K:3\nIl giallo Napoli rossastro \u00e8 una variet\u00e0 di giallo Napoli, tendente al rosa pesca, all'arancione e all'incarnato."}
{"id": "1592206", "revid": "197508", "url": "https://it.wikipedia.org/wiki?curid=1592206", "title": "Costituzione Messicana", "text": ""}
{"id": "1592210", "revid": "1305772", "url": "https://it.wikipedia.org/wiki?curid=1592210", "title": "Valkyrie", "text": ""}
{"id": "1592211", "revid": "237256", "url": "https://it.wikipedia.org/wiki?curid=1592211", "title": "Oleg Deripaska", "text": ""}
{"id": "1592213", "revid": "1855146", "url": "https://it.wikipedia.org/wiki?curid=1592213", "title": "Porta San Pellegrino", "text": "Porta San Pellegrino \u00e8 una delle porte che si aprono nelle mura leonine di Roma. \nStoria.\nInsieme alla \"\u201cposterula Sancti Angeli\u201d\" (forse la porta Cornelia delle mura aureliane) e alla \"\u201cposterula Saxonum\u201d\" (poi divenuta porta Santo Spirito) \u00e8 tra i pi\u00f9 antichi accessi alla citt\u00e0 leonina nelle mura originali, e riporta infatti una lunga iscrizione di papa Leone IV che celebra l'edificazione della cinta muraria (e che sembra fosse presente, con qualche variante, anche sulle altre due porte pi\u00f9 antiche):\nNel tempo assunse varie denominazioni: \u201cAurea\u201d, \u201cCassia\u201d, \u201cSancti Petri\u201d o, per la vicinanza ai giardini vaticani, \u201cViridaria\u201d, nome che mantenne per molto tempo dalla fine del XIII secolo. Dal XV secolo \u00e8 attestato anche il nome poco nobile di \u201cporta Merdaria\u201d, di origine evidentemente popolana, sembra attribuito per la vicinanza ad uno scarico abusivo di immondizie, nonostante i divieti.\nSi trova nei pressi della chiesa di San Pellegrino in Vaticano (ad uso della Guardia Svizzera Pontificia), e costituiva l'accesso principale per entrare in Vaticano da nord. Infatti l'antica via Trionfale, iniziando all'incirca al centro della futura piazza San Pietro, in corrispondenza dell'attuale obelisco, passava sotto la porta e proseguiva verso monte Mario.\nVerso la met\u00e0 del XV secolo papa Niccol\u00f2 V (1447-1455) inizi\u00f2 l'opera di ampliamento delle strutture edilizie di competenza del Vaticano in direzione nord, nella zona esterna sulla sinistra della porta. Dovette quindi provvedere anche alla riedificazione di un tratto di cinta muraria in sostituzione di quella preesistente che, partendo dall'odierno \u201cPortone di Bronzo\u201d (l'accesso ufficiale ai Palazzi Vaticani), si congiungeva col muro del \u201cPassetto di Borgo\u201d in corrispondenza del \u201cTorrione di Niccol\u00f2 V\u201d. Proprio la porta San Pellegrino \u00e8 il punto d'intersezione tra il \u201cPassetto\u201d e l'ampliamento operato da Niccol\u00f2 V.\nL'esigenza di racchiudere nuovamente il Vaticano entro solide mura sembra comunque fosse dovuta anche ai timori che il papa nutriva nei confronti di Federico III, l'ultimo imperatore del Sacro Romano Impero incoronato a Roma da un papa.\nPapa Alessandro VI, nel 1493, ne cur\u00f2 la ristrutturazione e la difese con due massicce torri merlate quadrangolari ai lati. Sul lato interno, oltre allo stemma del pontefice, \u00e8 visibile una lapide a memoria dell'intervento, che coinvolse anche tutto il tratto del \u201cPassetto\u201d fino alla Mole Adriana: \u201cALEXANDER VI. PONT. MAX. CALISTI III. PONT. MAX. NEPOS, NATIONE HISPANUS, PATRIA VALENTINUS, GENTE BORGIA, PORTAS ET PROPUGNACULA A VATICANO AD ADRIANI MOLEM VETUSTATE CONFECTA TUTIORA RESTITUIT AN. SALUTIS MDCCCCLXXXVII\u201d. Ma gi\u00e0 nel 1411 l'antipapa Giovanni XXIII aveva demolito le torri originali.\nSempre per motivi di sicurezza e a causa dell'ampliamento del nuovo quartiere di \u201cBorgo\u201d, che si andava estendendo tra Castel Sant'Angelo e le recenti mura, papa Pio IV (1559-1565) diede inizio a nuovi lavori ed all'erezione di un nuovo tratto di mura, all'incirca lungo la direttrice delle odierne piazza Risorgimento - via S.Porcari - via Alberico II fino al bastione settentrionale del Castello. La porta San Pellegrino, gi\u00e0 fortemente limitata (se non di fatto privata) del suo ruolo dai lavori precedenti, veniva cos\u00ec a trovarsi decisamente molto indietro rispetto al nuovo limite, e cos\u00ec nel 1563 venne chiusa, per essere riaperta solo nel 1823 da papa Leone XII come accesso (tuttora funzionante) alla caserma della Guardia Svizzera.\nPosto che nulla si conosce dell'aspetto originario, oggi \u00e8 comunque fortemente limitata all'osservazione a causa dell'estrema vicinanza del colonnato berniniano di piazza San Pietro, trovandosi praticamente sotto il Palazzo Apostolico."}
{"id": "1592218", "revid": "767487", "url": "https://it.wikipedia.org/wiki?curid=1592218", "title": "Anders Gustav Ekeberg", "text": "Biografia.\nFiglio di un costruttore di navi, nel 1788 si laure\u00f2 in chimica all'Universit\u00e0 di Uppsala con una tesi sull'estrazione di olio dalle piante. Dopo la laurea inizi\u00f2 un lungo periodo di lavoro itinerante in Germania, dove ebbe modo di fare apprendistato con alcuni eminenti chimici. Ritornato in patria, nel 1794 ottenne la cattedra di chimica a Uppsala. Si dedic\u00f2 all'insegnamento con entusiasmo, sebbene fosse diventato parzialmente sordo dall'infanzia e avesse perso un occhio nel 1801 per un'esplosione avvenuta durante un esperimento di chimica. Fu il maestro di J\u00f6ns Jacob Berzelius che Ekberg defin\u00ec la sua \"pi\u00f9 importante scoperta\".\nNel 1802 scopr\u00ec il tantalio in un campione di roccia proveniente dalla localit\u00e0 finlandese di Kimito. La scoperta tuttavia venne contestata da Wollaston il quale afferm\u00f2 che il tantalio, l'elemento chimico scoperto da Ekeberg, non fosse altro che il \"columbio\", l'elemento scoperto nel 1801 da Charles Hatchett. Nel 1846 il chimico tedesco Heinrich Rose scopr\u00ec un nuovo elemento che battezz\u00f2 \"niobio\", e che fu successivamente identificato con l'elemento scoperto decenni prima da Hatchett, dimostrando nel contempo che fosse differente dal tantalio di Ekeberg.\nEra un uomo molto colto e amante delle arti; \u00e8 stato infatti anche un poeta e pittore dilettante. Berzelius ne dette notizia della morte ad Alexandre Marcet in una lettera del 22 aprile 1813, con le seguenti parole: \n\"Ekeberg \u00e8 morto dopo una malattia lunga, febbrile e sfortunata. Quest'uomo era tra i pi\u00f9 amabili, possedeva conoscenze solide e un'inclinazione irresistibile per il lavoro. Era un buon chimico e mineralogista, poeta felice e gran pittore\""}
{"id": "1592220", "revid": "36426", "url": "https://it.wikipedia.org/wiki?curid=1592220", "title": "Santa Maria delle Grazie (Cerignola)", "text": ""}
{"id": "1592223", "revid": "436907", "url": "https://it.wikipedia.org/wiki?curid=1592223", "title": "Sindrome di fine millennio (EP)", "text": "Sindrome di fine millennio \u00e8 il primo EP degli Uomini di Mare, pubblicato nel 2000 in edizione limitata disponibile solo in vinile e contenente 8 tracce, divise in due lati."}
{"id": "1592228", "revid": "365417", "url": "https://it.wikipedia.org/wiki?curid=1592228", "title": "Edgar Colle", "text": "Edgar Colle fu un professionista degli scacchi e un forte giocatore di torneo.\nLa sua fama \u00e8 legata principalmente al sistema di gioco che inizia con 1. d4, 2. Cf3 e 3. e3, universalmente noto come Sistema Colle, che egli introdusse e us\u00f2 in molte partite durante gli anni venti e che dopo la sua prematura scomparsa fu propugnato dal collega e connazionale George Koltanowski.\nVinse cinque volte il Campionato nazionale del Belgio (1922, 1924, 1925, 1928 e 1929).\nPrese parte a oltre 30 tornei internazionali. Giunse terzo davanti ad Euwe al torneo Olimpico di Parigi del 1924. Nel grande torneo di Baden-Baden 1925 (vinto da Alekhine) fu solo 18\u00ba, ma batt\u00e9 Gr\u00fcnfeld e R\u00e9ti.\nNel 1926 colse a Merano un grande successo arrivando primo e precedendo Canal, Przepiorka, Spielmann, Yates, Kosti\u0107, Gr\u00fcnfeld e Tartakower. A fine anno fu secondo nel torneo di Hastings, alle spalle di Tartakower.\nNel torneo di Hastings del 1928/29 divise il primo premio con Marshall e Takacs. Nel 1929 batt\u00e9 Rubinstein nel torneo di Budapest (giunse 7\u00ba-8\u00ba), e giunse solo 12\u00ba-15\u00ba nel grande torneo di Carlsbad, ma pareggi\u00f2 contro il vincitore Nimzowitsch.\nNel 1930 giunse il grande successo a Scarborough con 8,5/11, davanti a Maroczy, Rubinstein, Ahues e Sultan Khan (battuto nello scontro diretto). Nello stesso anno divise con Ahues e Nimzowitsch il 3\u00ba premio del torneo di Liegi, mentre nel Torneo di San Remo (vinto nettamente da Alechin) seppe battere il secondo classificato Bogoljubov e Tartakower (giunse 11\u00ba-12\u00ba su 16).\nIl 1931, l'anno precedente alla morte, lo vide ancora in lotta nel grande Torneo di Bled, terz'ultimo ma capace di battere Salo Flohr, G\u00f6sta Stoltz (2 volte), Kosti\u0107 e Spielmann (2 volte).\nDebole di salute, mor\u00ec dopo un'operazione per ulcera gastrica."}
{"id": "1592232", "revid": "36426", "url": "https://it.wikipedia.org/wiki?curid=1592232", "title": "Palazzi storici di Cerignola", "text": ""}
{"id": "1592235", "revid": "55935", "url": "https://it.wikipedia.org/wiki?curid=1592235", "title": "Anders Ekeberg", "text": ""}
{"id": "1592237", "revid": "59785", "url": "https://it.wikipedia.org/wiki?curid=1592237", "title": "Porta Sant'Angelo (Roma)", "text": "La Porta Sant'Angelo (pi\u00f9 una posterula che una porta vera e propria) era una delle porte che si aprivano nelle Mura leonine di Roma. \nInsieme alla porta San Pellegrino e alla \"\u201cposterula Saxonum\u201d\" (poi divenuta porta Santo Spirito) era tra i pi\u00f9 antichi accessi alla citt\u00e0 leonina nelle mura originali, e riportava infatti, stando ad alcune testimonianze, una lunga iscrizione di papa Leone IV che celebrava l'edificazione della cinta muraria (e che sembra fosse presente, con qualche variante, anche sulle altre due porte):\nDi questa porta non si hanno praticamente altre notizie, ed \u00e8 incerta anche l'effettiva esatta dislocazione. Secondo il Piale la posterula di Sant'Angelo doveva trovarsi in corrispondenza dell'ampia arcata che il \u201cPassetto di Borgo\u201d compie scavalcando il fossato per congiungersi al bastione di San Marco, quello pi\u00f9 occidentale di Castel Sant'Angelo, mentre il Nibby la pone pi\u00f9 a sud-ovest, all'incrocio tra i demoliti Borgo Nuovo e Borgo Vecchio, quindi praticamente alla fine di via della Conciliazione. A questa incertezza va aggiunta quella relativa all'esatta dislocazione della Porta Cornelia delle mura aureliane, che sembrerebbe doversi posizionare a poca distanza, un po' pi\u00f9 vicina al bastione pi\u00f9 a sud, praticamente tra gli attuali lungotevere Vaticano e largo Giovanni XXIII. Non si \u00e8 ancora trovata una risposta al quesito se la Cornelia-Sant'Angelo fosse un'unica porta (in una delle tre posizioni proposte) o se si tratti di due aperture vicine ma distinte.\nL'arco sul fossato del castello \u00e8 qui sormontato da uno stemma pontificio circondato da altri tre stemmi pi\u00f9 piccoli, ma sono stati tutti accuratamente scalpellati, per cui solo una targa posta pi\u00f9 in basso consente di attribuire fossato e arcata ai lavori di papa Pio V che quindi, se la porta era effettivamente in quella posizione, la demol\u00ec.\nDa qui iniziava comunque l'antica via Cornelia, che seguiva all'incirca il tracciato dell'attuale via della Conciliazione per proseguire oltre il colle Vaticano. Una diramazione, la via Tiberina, costeggiava il castello e raggiungeva la via Cassia e la via Flaminia all'altezza di Ponte Milvio."}
{"id": "1592240", "revid": "439868", "url": "https://it.wikipedia.org/wiki?curid=1592240", "title": "Finn Kydland", "text": ""}
{"id": "1592241", "revid": "1573940", "url": "https://it.wikipedia.org/wiki?curid=1592241", "title": "Chiesa di San Paolo (Milis)", "text": "La chiesa di san Paolo \u00e8 sita a Milis, in provincia di Oristano. Sorge nella periferia sud del paese ed \u00e8 compresa nel cimitero di Milis.\nStoria e descrizione.\nIl primo impianto della costruzione in stile romanico risale al 1140 circa, con pianta a croce commissa, braccio trasversale pi\u00f9 lungo e abside. Fu completata nel 1220 circa. All'interno sorgono l'altare ligneo e dei dipinti che si inquadrano all'interno dell'iconografia pittorica sardo-catalano; le opere sono una \"Madonna con bambino\", scene di vita di san Paolo e la \"Crocifissione\"."}
{"id": "1592243", "revid": "51323", "url": "https://it.wikipedia.org/wiki?curid=1592243", "title": "Finn Erling Kydland", "text": ""}
{"id": "1592246", "revid": "51323", "url": "https://it.wikipedia.org/wiki?curid=1592246", "title": "Finn E. Kydland", "text": ""}
{"id": "1592250", "revid": "72811", "url": "https://it.wikipedia.org/wiki?curid=1592250", "title": "Yumi Touma", "text": ""}
{"id": "1592251", "revid": "729019", "url": "https://it.wikipedia.org/wiki?curid=1592251", "title": "Contea di Alfalfa", "text": "La contea di Alfalfa (in inglese Alfalfa County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 6105 abitanti. Il capoluogo di contea \u00e8 Cherokee."}
{"id": "1592252", "revid": "2038157", "url": "https://it.wikipedia.org/wiki?curid=1592252", "title": "Contea di Atoka", "text": "La contea di Atoka (in inglese Atoka County) \u00e8 una contea dello Stato dell'Oklahoma, negli Stati Uniti. La popolazione al censimento del 2010 era di 14 182 abitanti. Il capoluogo di contea \u00e8 Atoka."}
{"id": "1592253", "revid": "767487", "url": "https://it.wikipedia.org/wiki?curid=1592253", "title": "Contea di Beaver (Oklahoma)", "text": "La contea di Beaver (in inglese Beaver County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 5.857 abitanti. Il capoluogo di contea \u00e8 Beaver."}
{"id": "1592254", "revid": "767487", "url": "https://it.wikipedia.org/wiki?curid=1592254", "title": "Contea di Le Flore", "text": "La contea di Le Flore (in inglese Le Flore County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 48.109 abitanti. Il capoluogo di contea \u00e8 Poteau."}
{"id": "1592255", "revid": "1013865", "url": "https://it.wikipedia.org/wiki?curid=1592255", "title": "Quelimane", "text": "Quelimane (pronunciato \"chelimane\") \u00e8 la capitale amministrativa della Zambezia (la seconda provincia pi\u00f9 popolosa del Mozambico) ed \u00e8 la quarta citt\u00e0 del Mozambico, con una popolazione di 193.343 abitanti (2007). Tuttavia, la popolazione realmente residente \u00e8 notevolmente maggiore data l'ampia percentuale di abitanti non registrati e non iscritti ai servizi anagrafici. La citt\u00e0 si trova a circa 20km dall'Oceano Indiano, lungo il percorso del Rio Dos Bon Sinais. \nLa citt\u00e0 era gi\u00e0 un centro commerciale Swahili al momento dell'occupazione portoghese nel 1530. Successivamente \u00e8 divenuta sede amministrativa nel 1793, diventando un importante centro coloniale. Attualmente continua ad essere rilevante nell'area soprattutto dal punto di vista commerciale ed amministrativo, rimanendo invece tagliata fuori dallo sviluppo turistico che ha interessato altre zone costiere del Mozambico. Le lingue parlate in citt\u00e0 sono il portoghese, lingua ufficiale della repubblica mozambicana, e lo Chuabo. La zona \u00e8 soggetta a frequenti e devastanti inondazioni, che fiaccano periodicamente il gi\u00e0 debole tessuto produttivo locale, legato principalmente all'agricoltura di sussistenza."}
{"id": "1592256", "revid": "767487", "url": "https://it.wikipedia.org/wiki?curid=1592256", "title": "Contea di Lincoln (Oklahoma)", "text": "La contea di Lincoln (in inglese Lincoln County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 32080 abitanti. Il capoluogo di contea \u00e8 Chandler."}
{"id": "1592257", "revid": "767487", "url": "https://it.wikipedia.org/wiki?curid=1592257", "title": "Contea di Logan (Oklahoma)", "text": "La contea di Logan ( in inglese Logan County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 33924 abitanti. Il capoluogo di contea \u00e8 Guthrie."}
{"id": "1592258", "revid": "767487", "url": "https://it.wikipedia.org/wiki?curid=1592258", "title": "Contea di Love", "text": "La contea di Love (in inglese Love County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 8831 abitanti. Il capoluogo di contea \u00e8 Marietta."}
{"id": "1592259", "revid": "767487", "url": "https://it.wikipedia.org/wiki?curid=1592259", "title": "Contea di Major", "text": "La contea di Major (in inglese Major County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 7545 abitanti. Il capoluogo di contea \u00e8 Fairview."}
{"id": "1592260", "revid": "767487", "url": "https://it.wikipedia.org/wiki?curid=1592260", "title": "Contea di Marshall (Oklahoma)", "text": "La contea di Marshall ( in inglese Marshall County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 13184 abitanti. Il capoluogo di contea \u00e8 Madill."}
{"id": "1592261", "revid": "767487", "url": "https://it.wikipedia.org/wiki?curid=1592261", "title": "Contea di Mayes", "text": "La contea di Mayes (in inglese Mayes County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 38.369 abitanti. Il capoluogo di contea \u00e8 Pryor Creek."}
{"id": "1592262", "revid": "123890246", "url": "https://it.wikipedia.org/wiki?curid=1592262", "title": "Rick Baker", "text": "Biografia.\nConsiderato l'erede di Jack Pierce, ha vinto 7 premi Oscar su ben 11 nomination totali. Vinse due volte l'Oscar al miglior trucco (nel 1982, per \"Un lupo mannaro americano a Londra,\" e nel 2011, per \"Wolfman\") per film con protagonista un lupo mannaro.\nOltre al trucco nelle varie pellicole cinematografiche, Rick Baker ha curato il trucco di Michael Jackson nel famosissimo videoclip di \"Thriller\" del 1983.\nVita privata.\nBaker si spos\u00f2 una prima volta con la truccatrice Elaine Baker, nel 1974; la donna prest\u00f2 il volto per testare il make-up dell'imperatore Palpatine/Darth Sidious, nel film \"L'Impero colpisce ancora\", il cui ruolo venne poi affidato all'attrice Marjorie Eaton. Il volto del personaggio venne creato sovrapponendo alla faccia della Eaton gli occhi di uno scimpanz\u00e9, per renderla pi\u00f9 aliena e inquietante. Il personaggio venne doppiato dall'attore Clive Revill e, nelle versioni del film successive al 2004, interpretato da Ian McDiarmid. L'8 novembre 1987 Baker convol\u00f2 a nozze con la sua attuale moglie, Silvia Abascal, dalla quale ha avuto due figli.\nRiconoscimenti.\nRick Baker \u00e8 l'ottava persona ad aver ricevuto pi\u00f9 premi Oscar nella storia del Cinema, infatti ha vinto 7 statuette su 12 nomination ricevute.\nL'anno si riferisce all'anno della cerimonia di premiazione."}
{"id": "1592263", "revid": "74801", "url": "https://it.wikipedia.org/wiki?curid=1592263", "title": "Contea di Woodward", "text": "La contea di Woodward (in inglese Woodward County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Woodward."}
{"id": "1592265", "revid": "767487", "url": "https://it.wikipedia.org/wiki?curid=1592265", "title": "Contea di Woods", "text": "La contea di Woods (in inglese Woods County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 9089 abitanti. Il capoluogo di contea \u00e8 Alva."}
{"id": "1592266", "revid": "767487", "url": "https://it.wikipedia.org/wiki?curid=1592266", "title": "Contea di Washita", "text": "La contea di Washita ( in inglese Washita County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11.508 abitanti. Il capoluogo di contea \u00e8 New Cordell."}
{"id": "1592267", "revid": "1602064", "url": "https://it.wikipedia.org/wiki?curid=1592267", "title": "Edward Prescott", "text": "Dopo aver conseguito nel 1967 il dottorato presso la Carnegie Mellon University di Pittsburgh, ha insegnato in varie universit\u00e0: alla University of Pennsylvania, alla Carnegie Mellon University, alla University of Minnesota e, dal 2003, \u00e8 docente all'Arizona State University, \u00e8 anche consulente della Federal Reserve Bank di Minneapolis."}
{"id": "1592269", "revid": "767487", "url": "https://it.wikipedia.org/wiki?curid=1592269", "title": "Contea di Washington (Oklahoma)", "text": "La contea di Washington ( in inglese Washington County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 48996 abitanti. Il capoluogo di contea \u00e8 Bartlesville."}
{"id": "1592270", "revid": "74801", "url": "https://it.wikipedia.org/wiki?curid=1592270", "title": "Contea di Wagoner", "text": "La contea di Wagoner (in inglese Wagoner County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Wagoner."}
{"id": "1592271", "revid": "51323", "url": "https://it.wikipedia.org/wiki?curid=1592271", "title": "Edward C. Prescott", "text": ""}
{"id": "1592273", "revid": "51323", "url": "https://it.wikipedia.org/wiki?curid=1592273", "title": "Edward Charles Prescott", "text": ""}
{"id": "1592275", "revid": "74801", "url": "https://it.wikipedia.org/wiki?curid=1592275", "title": "Contea di Tulsa", "text": "La contea di Tulsa (in inglese Tulsa County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Tulsa."}
{"id": "1592276", "revid": "767487", "url": "https://it.wikipedia.org/wiki?curid=1592276", "title": "Contea di Tillman", "text": "La contea di Tillman ( in inglese Tillman County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 9287 abitanti. Il capoluogo di contea \u00e8 Frederick."}
{"id": "1592277", "revid": "767487", "url": "https://it.wikipedia.org/wiki?curid=1592277", "title": "Contea di Texas (Oklahoma)", "text": "La contea di Texas ( in inglese Texas County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 20107 abitanti. Il capoluogo di contea \u00e8 Guymon."}
{"id": "1592278", "revid": "51323", "url": "https://it.wikipedia.org/wiki?curid=1592278", "title": "Ed Prescott", "text": ""}
{"id": "1592279", "revid": "74801", "url": "https://it.wikipedia.org/wiki?curid=1592279", "title": "Contea di Stephens (Oklahoma)", "text": "La contea di Stephens (in inglese Stephens County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Duncan."}
{"id": "1592280", "revid": "767487", "url": "https://it.wikipedia.org/wiki?curid=1592280", "title": "Cherokee (Oklahoma)", "text": "Cherokee \u00e8 un comune degli Stati Uniti d'America, capoluogo della Contea di Alfalfa, nello Stato dell'Oklahoma."}
{"id": "1592281", "revid": "1391549", "url": "https://it.wikipedia.org/wiki?curid=1592281", "title": "Contea di Sequoyah", "text": "La contea di Sequoyah (in inglese Sequoyah County) \u00e8 una contea dello Stato dell'Oklahoma, negli Stati Uniti. La popolazione al censimento del 2010 era di 42.391 abitanti. Il capoluogo di contea \u00e8 Sallisaw.Il nome della contea \u00e8 un omaggio al nativo Cherokee Sequoyah."}
{"id": "1592282", "revid": "767487", "url": "https://it.wikipedia.org/wiki?curid=1592282", "title": "Contea di Seminole (Oklahoma)", "text": "La contea di Seminole ( in inglese Seminole County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 24894 abitanti. Il capoluogo di contea \u00e8 Wewoka."}
{"id": "1592285", "revid": "74801", "url": "https://it.wikipedia.org/wiki?curid=1592285", "title": "Contea di Rogers", "text": "La contea di Rogers (in inglese Rogers County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Claremore."}
{"id": "1592287", "revid": "767487", "url": "https://it.wikipedia.org/wiki?curid=1592287", "title": "Contea di Roger Mills", "text": "La contea di Roger Mills ( in inglese Roger Mills County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 3436 abitanti. Il capoluogo di contea \u00e8 Cheyenne."}
{"id": "1592289", "revid": "767487", "url": "https://it.wikipedia.org/wiki?curid=1592289", "title": "Stilwell (Oklahoma)", "text": "Stilwell \u00e8 un comune degli Stati Uniti d'America, capoluogo della Contea di Adair, nello Stato dell'Oklahoma. Si trova all'intersezione tra la U.S. Route 59 e la State Highway 51.\nDeve il suo nome all'imprenditore Arthur Stilwell."}
{"id": "1592291", "revid": "767487", "url": "https://it.wikipedia.org/wiki?curid=1592291", "title": "Contea di Pushmataha", "text": "La contea di Pushmataha ( in inglese Pushmataha County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11667 abitanti. Il capoluogo di contea \u00e8 Antlers."}
{"id": "1592292", "revid": "287204", "url": "https://it.wikipedia.org/wiki?curid=1592292", "title": "Lapinkoira", "text": "Il Lapinkoira (nome completo Suomenlapinkoira) \u00e8 un cane poco conosciuto fuori dal suo paese d'origine, la Finlandia, ma molto amato sia come cane da compagnia che come cane da guardia. \nOrigini.\nIl Lapinkoira \u00e8 originario della Finlandia, viene usato da secoli dai Lapponi della Scandinavia e delle regioni della Russia del nord per la guardia e la conduzione delle renne. Il Kennel club stabil\u00ec un primo standard nel 1945, nel 1967 venne cambiato il nome della razza in \"\"Cane di Lapponia\". Negli anni settanta venne stabilita la razza nel suo aspetto corrente e nel 1993 venne modificato il nome in \"Cane finlandese di Lapponia\"\". Questa razza \u00e8 diffusa e amata in tutta la Finlandia anche come cane domestico.\nAspetto.\n\u00c8 un cane di taglia di poco inferiore alla media ed ha una costituzione piuttosto robusta in relazione alla taglia. La testa \u00e8 abbastanza corta con un cranio largo, il muso sottile e le labbra chiuse. Le orecchie sono di grandezza media, portate erette o semierette, ben distanziate l'una dall'altra, sono di forma triangolare e molto mobili. L'attaccatura \u00e8 piuttosto ampia. Gli occhi sono scuri, ma sempre in armonia con il colore del mantello, a mandorla.\nIl corpo \u00e8 un po' pi\u00f9 lungo che alto, la coda \u00e8 di lunghezza media avvolta ad anello e portata spesso sulla groppa quando il cane \u00e8 in movimento. Il pelo \u00e8 abbondante, lungo, piatto e ruvido; il sottopelo \u00e8 morbido e fitto. Soprattutto i maschi hanno una ricca criniera. Sono ammessi tutti i colori, ma il colore principale deve dominare. Si possono trovare altri colori sulla testa, al collo, al petto, agli arti, nella parte inferiore del corpo e sulla coda.\nCarattere.\nHa un carattere sveglio, molto paziente e calmo. \u00c8 un cane pacifico e molto coraggioso.\nDifetti.\nDimorfismo sessuale insufficiente, testa leggera, stop non sufficientemente marcato, orecchie pendenti, coda portata continuamente al di sotto della linea del dorso, arti troppo angolati o troppo rigidi, assenza di sottopelo, pelo ondulato, colore di base indeterminato. Difetti che comportano l'eliminazione nelle esposizioni canine: prognatismo superiore o inferiore, coda rotta. I maschi devono avere due testicoli ben discesi nello scroto."}
{"id": "1592293", "revid": "110157", "url": "https://it.wikipedia.org/wiki?curid=1592293", "title": "Atoka (Oklahoma)", "text": "Atoka \u00e8 un comune degli Stati Uniti d'America, capoluogo della Contea di Atoka, nello Stato dell'Oklahoma.\nDemografia.\nAbitanti censiti:&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1910,\n \"y\": 1968\n {\n \"x\": 1920,\n \"y\": 2038\n {\n \"x\": 1930,\n \"y\": 1856\n {\n \"x\": 1940,\n \"y\": 2548\n {\n \"x\": 1950,\n \"y\": 2653\n {\n \"x\": 1960,\n \"y\": 2877\n {\n \"x\": 1970,\n \"y\": 3346\n {\n \"x\": 1980,\n \"y\": 3409\n {\n \"x\": 1990,\n \"y\": 3298\n {\n \"x\": 2000,\n \"y\": 2988\n {\n \"x\": 2010,\n \"y\": 3107\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "1592294", "revid": "74801", "url": "https://it.wikipedia.org/wiki?curid=1592294", "title": "Contea di Pottawatomie (Oklahoma)", "text": "La contea di Pottawatomie (in inglese Pottawatomie County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Shawnee."}
{"id": "1592297", "revid": "767487", "url": "https://it.wikipedia.org/wiki?curid=1592297", "title": "Sayre (Oklahoma)", "text": "Sayre \u00e8 un comune degli Stati Uniti d'America, capoluogo della Contea di Beaver, nello Stato dell'Oklahoma. Si trova a met\u00e0 strada fra Amarillo ed Oklahoma City sulla Interstate 40 nonch\u00e9 storica Route 66."}
{"id": "1592299", "revid": "452415", "url": "https://it.wikipedia.org/wiki?curid=1592299", "title": "Vernon Smith", "text": " \nDopo il master in economia, conseguito alla Kansas University, e il PhD presso l'Harvard University nel 1965, ha insegnato in varie universit\u00e0 statunitensi . Professore alla californiana Chapman University , dove nel 2008 ha fondato l'Economic Science Institute (ESI) con il compito di studiare e comprendere il comportamento umano in campo economico , \u00e8 l'iniziatore dell'economia sperimentale ed \u00e8 autore o coautore di pi\u00f9 di 250 articoli scientifici sulla teoria del capitale, sull'economia finanziaria e sull'economia delle risorse naturali. \nIn italiano, di recente, \u00e8 stato pubblicato il suo lavoro pi\u00f9 ambizioso, \"La razionalit\u00e0 nell'economia\"."}
{"id": "1592300", "revid": "1543377", "url": "https://it.wikipedia.org/wiki?curid=1592300", "title": "Hugo (Oklahoma)", "text": "Hugo \u00e8 una citt\u00e0 e capoluogo della contea di Choctaw, Oklahoma, Stati Uniti. Si trova nel sud-est dell'Oklahoma a circa 9 miglia (14 km) a nord della linea di confine con il Texas. Al censimento del 2010, la popolazione della citt\u00e0 era di 5.310 abitanti.\nLa citt\u00e0 fu fondata nel 1901 e intitolata allo scrittore francese Victor Hugo. La citt\u00e0 funge da alloggio invernale per alcuni artisti circensi. \u00c8 adiacente a una delle pi\u00f9 antiche scuole ad ovest del Mississippi: la Goodland Academy, aperta nel 1848.\nLa citt\u00e0 si trova in un'area culturale dello stato conosciuta come Little Dixie, in quanto fu colonizzata da trib\u00f9 native americane, afroamericani ed euroamericani dagli Stati Uniti sud-orientali. \u00c8 vicino all'area turistica del Kiamichi Country.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 5.310 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 55,0% di bianchi, il 21,8% di afroamericani, il 13,9% di nativi americani, lo 0,4% di asiatici, lo 0,0% di oceanici, il 7,9% di altre razze, e il 3,9% di due o pi\u00f9 etnie. Ispanici o latinos di qualunque razza erano il 3,5% della popolazione."}
{"id": "1592301", "revid": "74801", "url": "https://it.wikipedia.org/wiki?curid=1592301", "title": "Contea di Pontotoc (Oklahoma)", "text": "La contea di Pontotoc (in inglese Pontotoc County) \u00e8 una contea dello Stato dell'Oklahoma, negli Stati Uniti. La popolazione al censimento del 2013 era di abitanti. Il capoluogo di contea \u00e8 Ada."}
{"id": "1592302", "revid": "767487", "url": "https://it.wikipedia.org/wiki?curid=1592302", "title": "Contea di Pittsburg", "text": "La contea di Pittsburg ( in inglese Pittsburg County ) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 43953 abitanti. Il capoluogo di contea \u00e8 McAlester."}
{"id": "1592304", "revid": "767487", "url": "https://it.wikipedia.org/wiki?curid=1592304", "title": "Uib\u00f9 - Fantasmino fifone", "text": "Uib\u00f9 - Fantasmino fifone \u00e8 un film tedesco girato in tecnica mista del 2006 diretto da Sebastian Niemann. Il film \u00e8 ispirato ad un romanzo di Eberhard Alexander Burgh. In Italia \u00e8 uscito il 4 Gennaio 2010.\nSi tratta di una commedia leggera finto-horror adatta a tutte le et\u00e0.\nTrama.\nNel castello di Burkench, si \nsvolge una festa e tre uomini stanno giocando a carte in una torre.\nUno di loro, Uib\u00f9, riesce a vincere barando e si guadagna tutte le terre del suo poco raccomandabile avversario, Lor Dor, e del suo compare, i quali per\u00f2 si accorgono dell'imbroglio e decidono di linciarlo.\nUib\u00f9 riesce maldestramente a tenerli a bada per un po', ma si lancia addosso una maledizione che lo fulmina diventando un fantasma. Lor Dor, atterrito, cade dalla finestra e scompare.\nCinquecento anni dopo il castello \u00e8 abitato da un vecchio castellano che abita in quella dimora ormai diventata rudere, con Uib\u00f9 che tenta in tutti i modi di guadagnarsi la fama di fantasma spaventoso (ma, imbranato com'\u00e8, non riesce a cavare un ragno dal buco), quando torna al castello re Julius con la sua corte.\nJulius, come si noter\u00e0, \u00e8 il discendente di Uib\u00f9, ed ha ereditato il castello grazie all'imbroglio dello scapestrato antenato.\nJulius si sta per fidanzare con Leonora che, come si scoprir\u00e0 in seguito, \u00e8 la discendente di Lor Dor, ed essendo al corrente di tutto vuole riappropriarsi del castello uccidendo Julius d'accordo con il suo antenato che vuole farla pagare a Uib\u00f9.\nIntanto Julius fa conoscenza con il suo antenato e, tra battibecchi e sotterfugi, lo aiuta andando nella citt\u00e0 dei fantasmi a superare l'esame della patente da fantasma fetente che Uib\u00f9 deve dare.\nAppena per\u00f2 scopre la verit\u00e0 sulla sua fidanzata Julius si schiera dalla parte del suo amico fantasma e, aiutato da Costanza (cameriera segretamente innamorata di lui) e il figlio di lei Tommy, dovr\u00e0 riuscire incastrare sia Leonora che il suo antenato il Cavaliere Lor Dor.\nCos\u00ec si scatena una lotta tra due schiere ben definite, che si conclude con un classico lieto fine."}
{"id": "1592305", "revid": "767487", "url": "https://it.wikipedia.org/wiki?curid=1592305", "title": "Poteau", "text": "Poteau \u00e8 un comune degli Stati Uniti d'America, capoluogo della Contea di Le Flore, nello Stato dell'Oklahoma."}
{"id": "1592308", "revid": "51323", "url": "https://it.wikipedia.org/wiki?curid=1592308", "title": "Vernon L. Smith", "text": ""}
{"id": "1592309", "revid": "74801", "url": "https://it.wikipedia.org/wiki?curid=1592309", "title": "Contea di Payne", "text": "La contea di Payne (in inglese Payne County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Stillwater."}
{"id": "1592310", "revid": "51323", "url": "https://it.wikipedia.org/wiki?curid=1592310", "title": "Vernon Lomax Smith", "text": ""}
{"id": "1592311", "revid": "767487", "url": "https://it.wikipedia.org/wiki?curid=1592311", "title": "Chandler (Oklahoma)", "text": "Chandler \u00e8 un comune degli Stati Uniti d'America, capoluogo della Contea di Lincoln, nello Stato dell'Oklahoma."}
{"id": "1592312", "revid": "74801", "url": "https://it.wikipedia.org/wiki?curid=1592312", "title": "Contea di Pawnee (Oklahoma)", "text": "La contea di Pawnee (in inglese Pawnee County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Pawnee."}
{"id": "1592313", "revid": "74801", "url": "https://it.wikipedia.org/wiki?curid=1592313", "title": "Contea di Ottawa (Oklahoma)", "text": "La contea di Ottawa (in inglese Ottawa County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Miami."}
{"id": "1592314", "revid": "118762510", "url": "https://it.wikipedia.org/wiki?curid=1592314", "title": "Guthrie (Oklahoma)", "text": "Guthrie \u00e8 un comune (\"city\") degli Stati Uniti d'America e capoluogo della contea di Logan nello Stato dell'Oklahoma. La popolazione era di 10,191 abitanti al censimento del 2010. Fa parte dell'area metropolitana di Oklahoma City.\nGeografia fisica.\nSecondo lo United States Census Bureau, ha un'area totale di .\nStoria.\nGuthrie venne fondata nel 1887 come stazione ferroviaria denominata Deer Creek sulla Southern Kansas Railway (successivamente acquisita dalla Atchison, Topeka and Santa Fe Railway) che correva dal confine tra il Kansas e l'Oklahoma a Purcell. Il nome fu poi cambiato in Guthrie, in onore di un giurista di nome John Guthrie di Topeka, Kansas. Un ufficio postale fu creato il 4 aprile 1889. \nNel 1889, circa cinquantamila potenziali coloni si riunirono ai bordi delle terre non assegnate. A mezzogiorno del 22 aprile 1889, i cannoni risuonarono in una sezione di 2 milioni di acri (8.100 km\u00b2) del Territorio indiano, lanciando la \"Hoss Race\" o corsa del 1889 del presidente Benjamin Harrison. La gente corse per entrambi i terreni agricoli e le citt\u00e0. \nDurante le sei ore successive, circa 10,000 persone si stabilirono in quella che divenne la capitale del nuovo Territorio dell'Oklahoma. Negli ultimi mesi, Guthrie fu sviluppata con mattoni e pietre moderne con acqua comunale, energia elettrica, un sistema di trasporto pubblico, e garage sotterranei per cavalli e carrozze. Hobart Johnstone Whitley, noto anche come HJ Whitley o con il soprannome Padre di Hollywood, fu il primo presidente della Camera di commercio di Guthrie. Whitley costru\u00ec il primo edificio in blocchi di mattoni nel territorio per la sua National Loan &amp; Trust Company. Alla gente locale gli fu chiesto di essere il primo governatore dell'Oklahoma. Whitley viaggi\u00f2 a Washington dove persuase il Congresso degli Stati Uniti per consentire a Guthrie di essere la nuova capitale del futuro stato dell'Oklahoma. Questo fu specificato nel 1906 con l'Oklahoma Enabling Act, che stabiliva alcuni requisiti per la nuova costituzione statale. Nel 1907, quando Guthrie divenne capitale dello stato, sembrava una citt\u00e0 orientale ben consolidata.\nGuthrie prosper\u00f2 come centro amministrativo del territorio, ma era stato eclissato dall'influenza economica di Oklahoma City all'inizio del XX secolo. Oklahoma City divenne un importante incrocio per molte ferrovie e aveva anche attirato un'importante industria per la produzione di carne in scatola. I leader commerciali di Oklahoma City iniziarono a fare la campagna presto dopo la dichiarazione dello stato per rendere Oklahoma City la nuova capitale dello stato e nel 1910 si tenne una speciale elezione per determinare la posizione del capitale dello stato. 96,488 voti furono a favore di Oklahoma City; 31,031 a favore di Guthrie; e 8,382 a favore di Shawnee. Il governatore Charles N. Haskell, che era a Tulsa il giorno delle elezioni, ordin\u00f2 al suo segretario, W.B. Anthony, di farsi dare da Bill Cross, segretario dello stato dell'Oklahoma, lo stemma dello stato e trasportarlo ad Oklahoma City, nonostante un ordine restrittivo da parte dello sceriffo della contea di Logan, John Mahoney, di bloccare il trasferimento. Anthony ottenne l'autorizzazione scritta da Cross, recuper\u00f2 lo stemma dal tribunale della contea di Logan, e lo consegn\u00f2 ad Oklahoma City.\nSociet\u00e0.\nEvoluzione demografica.\nSecondo il censimento del 2010, la popolazione era di 10,191 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 76,06% di bianchi, il 13,39% di afroamericani, il 3,12% di nativi americani, lo 0,44% di asiatici, lo 0,07% di oceanici, l'1,60% di altre razze, e il 5,32% di due o pi\u00f9 etnie. Ispanici o latinos di qualunque razza erano il 4,56% della popolazione."}
{"id": "1592315", "revid": "74801", "url": "https://it.wikipedia.org/wiki?curid=1592315", "title": "Contea di Osage (Oklahoma)", "text": "La contea di Osage (in inglese Osage County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Pawhuska."}
{"id": "1592316", "revid": "767487", "url": "https://it.wikipedia.org/wiki?curid=1592316", "title": "Marietta (Oklahoma)", "text": "Marietta \u00e8 un comune degli Stati Uniti d'America, capoluogo della Contea di Love, nello Stato dell'Oklahoma."}
{"id": "1592323", "revid": "767487", "url": "https://it.wikipedia.org/wiki?curid=1592323", "title": "Fairview (Oklahoma)", "text": "Fairview \u00e8 un comune degli Stati Uniti d'America, capoluogo della Contea di Major, nello Stato dell'Oklahoma."}
{"id": "1592330", "revid": "767487", "url": "https://it.wikipedia.org/wiki?curid=1592330", "title": "Madill", "text": "Madill \u00e8 un comune degli Stati Uniti d'America, capoluogo della Contea di Marshall, nello Stato dell'Oklahoma.\nMadill si trova circa 15\u00a0km a nord del lago Texoma."}
{"id": "1592331", "revid": "72396", "url": "https://it.wikipedia.org/wiki?curid=1592331", "title": "La Calamine", "text": ""}
{"id": "1592333", "revid": "152819", "url": "https://it.wikipedia.org/wiki?curid=1592333", "title": "Chiesa Evangelica Armena", "text": ""}
{"id": "1592334", "revid": "56818", "url": "https://it.wikipedia.org/wiki?curid=1592334", "title": "Gatta pelosa", "text": ""}
{"id": "1592335", "revid": "767487", "url": "https://it.wikipedia.org/wiki?curid=1592335", "title": "Pryor Creek", "text": "Pryor Creek \u00e8 un comune degli Stati Uniti d'America, capoluogo della Contea di Mayes, nello Stato dell'Oklahoma. Talvolta viene indicata semplicemente con il nome di Pryor."}
{"id": "1592336", "revid": "24443", "url": "https://it.wikipedia.org/wiki?curid=1592336", "title": "Valsusa", "text": ""}
{"id": "1592337", "revid": "767487", "url": "https://it.wikipedia.org/wiki?curid=1592337", "title": "La storia di una capinera (film 1943)", "text": "La storia di una capinera \u00e8 un film di Gennaro Righelli del 1943 girato negli studi Titanus, tratto dal romanzo \"Storia di una capinera\" di Giovanni Verga.\nTrama.\nMaria \u00e8 una novizia che viene rimandata a casa perch\u00e9 \u00e8 scoppiata un'epidemia di colera. In campagna, la ragazza che era stata destinata al convento dalla famiglia e non per sua vocazione, si trova a contatto con il figlio dei vicini di casa, Nino. Viene presa da un interesse per lui che ben presto si trasforma in amore, gelosia e possesso. Rimandata in convento, il giovane sposer\u00e0 la sorellastra e Maria, straziata dal dolore, morir\u00e0 come una capinera in gabbia.\nLa critica.\nFabrizio Sarazani nelle pagine de Il Tempo dell'11 marzo 1945:"}
{"id": "1592338", "revid": "339392", "url": "https://it.wikipedia.org/wiki?curid=1592338", "title": "Pryor (Oklahoma)", "text": ""}
{"id": "1592339", "revid": "6923", "url": "https://it.wikipedia.org/wiki?curid=1592339", "title": "Tora Aman", "text": "La Tora Aman \u00e8 una casa editrice malaysiana che di manga e manhwa. \u00c8 una delle maggiori case editrici di manga dell'intera Malaysia."}
{"id": "1592344", "revid": "33689", "url": "https://it.wikipedia.org/wiki?curid=1592344", "title": "Roncosambaccio", "text": ""}
{"id": "1592349", "revid": "1782060", "url": "https://it.wikipedia.org/wiki?curid=1592349", "title": "Meninos de rua", "text": "Meninos de rua \u00e8 un'espressione in lingua portoghese che si riferisce ai bambini di strada delle citt\u00e0 brasiliane, anche se, pi\u00f9 precisamente, il loro luogo abitativo \u00e8 costituito dalle cosiddette favelas.\nIl contesto sociale.\nQuesti bambini, spesso orfani o abbandonati dalle loro famiglie d'origine, sopravvivono dedicandosi all'elemosina o all'accattonaggio o esercitando attivit\u00e0 microcriminali. Tipicamente questi ragazzi sono frutto di brutti incidenti avvenuti alla figura paterna o materna, che scatenano una rabbia contro la societ\u00e0, inducendoli a una vita piena di violenza e criminalit\u00e0: spesso vengono ingaggiati dalla malavita come corrieri di droga o killer su commissione. \u00c8 usanza diffusa tra loro sniffare colla, per stordirsi e attutire lo stimolo della fame.\nQuando non muoiono a causa di malattie o droga, devono anche guardarsi dai \"justiceiros\", detti anche \"squadroni della morte\"; in Brasile, non riuscendo ad affrontare e risolvere un problema tanto grande, si sono create formazioni paramilitari, assoldati dei negozianti o compagnie preoccupate di difendere la propria sicurezza, che danno la caccia ai meni\u00f1os de rua e talvolta li eliminano barbaramente.\nStile di vita.\nLocalmente questi bambini vengono chiamati in tono spregevole \"pivete\". Per sopravvivere si organizzano in gruppi e frequentano luoghi di grande passaggio, in modo da trovare maggiori possibilit\u00e0 di guadagnare qualcosa mediante rapine o furti.\nPer lenire la fame ed i dolori e del freddo, questi bambini spesso utilizzano droghe sintetiche estremamente dannose per l'organismo, divenendo in breve tempo tossicodipendenti. La loro attesa di vita \u00e8 brevissima: pochi raggiungono la maggiore et\u00e0.\nEpisodi di violenza.\nSono numerosi i casi di violenza, esercitata nei loro riguardi da parte di alcuni corpi (deviati e non) della polizia brasiliana, tra cui i cosiddetti squadroni della morte; un episodio particolarmente noto \u00e8 il massacro della Candel\u00e1ria, avvenuta nel 1993 nei pressi della Chiesa di Candel\u00e1ria, a Rio de Janeiro."}
{"id": "1592355", "revid": "438678", "url": "https://it.wikipedia.org/wiki?curid=1592355", "title": "La Santa - Viaggio nella 'ndrangheta sconosciuta", "text": "La Santa - Viaggio nella 'ndrangheta sconosciuta \u00e8 un documentario del 2007 diretto da Rub\u00e9n Oliva ed Enrico Fierro. Ha vinto il premio Paolo Borsellino edizione 2007, il premio Globo d'oro edizione 2007\u20132008 e Premio Itaca 2009\nTrama.\nIl lavoro \u00e8 un viaggio all'interno dell'organizzazione criminale che pi\u00f9 \u00e8 riuscita a crescere e espandersi nel mondo. Racconta di come i cartelli dei Narcos colombiani lavorano per la 'Ndrangheta, di come l'organizzazione che negli anni '70 si \u00e8 rinominata \"Santa\" o \"Cosa Nuova\" si sia radicata nei cinque continenti.\n\"La Santa\" \u00e8 uno dei pochissimi documentari esistenti sulla 'Ndrangheta calabrese. e la Mafia siciliana continua a soffrire colpi ai vertici, la 'ndrangheta va avanti nel pi\u00f9 assoluto silenzio.\nDopo la strage di Duisburg (Germania) del 15 agosto 2007 poco si \u00e8 detto e saputo delle attivit\u00e0 delle diverse Ndrine che la compongono. I Santisti riescono a mantenere un profilo basso, superando le diverse stagioni politiche ed economiche. Investe in affari leciti e detiene il controllo mondiale della cocaina.\nIl documentario e il libro mostrano scenari nuovi. L'Argentina, paese da cui parte la cocaina per l'Europa. I paramilitari colombiani guidati dall'italo-colombiano Salvatore Mancuso G\u00f3mez e le FARC del mitico \"tirofijo\" che consegnano le partite di cocaina ai santisti.\nDistribuzione.\n\u00c8 stato distribuito da Rizzoli in un cofanetto film+libro nel 2007. In Calabria \u00e8 stato distribuito allegato al quotidiano regionale Calabria Ora il 14 marzo del 2008."}
{"id": "1592357", "revid": "158913", "url": "https://it.wikipedia.org/wiki?curid=1592357", "title": "L'allegria", "text": "L'allegria \u00e8 una raccolta di poesie di Giuseppe Ungaretti pubblicata nel 1919 con il titolo \"Allegria di naufragi\" e in seguito, con il suo titolo finale, nel 1931. L'edizione definitiva, dopo ulteriori rimaneggiamenti, \u00e8 del 1942.\nLa maggior parte dei testi poetici, scritti tra il 1914 e il 1919, esprime soprattutto i sentimenti nati dall'esperienza della Prima guerra mondiale, come dolore ma anche come scoperta dei valori pi\u00f9 autentici di fratellanza ed umanit\u00e0.\nIl titolo porta all'idea di un'esultanza che si presenta nei momenti pi\u00f9 terribili del conflitto contro la morte ma che incitano il poeta a continuare il viaggio con maggiore ottimismo.\nL'opera.\nLe poesie contenute nella raccolta erano gi\u00e0 comparse in precedenti pubblicazioni, fra cui \"Il Porto Sepolto\" del 1916.\nLa raccolta si divide in cinque sezioni, ognuna dedicata a periodi differenti, prima, durante e dopo la guerra:\nNe \"I fiumi\" Ungaretti rievoca, con i propri ricordi personali, i fiumi che li hanno attraversati, ossia, l'Isonzo, il Serchio, il Nilo, la Senna. Attraverso i fiumi il poeta ripercorre le \"tappe\" pi\u00f9 importanti della sua vita. \n\"Pellegrinaggio\" esprime invece la capacit\u00e0 di trovare la forza interiore per salvarsi dalle macerie della guerra. In essa egli formula la nota definizione di s\u00e9: \u00abUngaretti / uomo di pena / ti basta un'illusione / per farti coraggio\u00bb.\nLa poesia pi\u00f9 celebre della raccolta \u00e8 \"Mattina\" (\"M'illumino / d'immenso\"), scritta a Santa Maria la Longa il 26 gennaio 1917. Composta di quattro parole, \u00e8 la poesia pi\u00f9 breve di Ungaretti, nella quale l'idea di infinita grandezza \u00e8 resa sinteticamente dal poeta con una immagine che (con le parole di Romano Luperini) \"colpisce nella forma della luce\".\n\"Soldati\" (bosco di Courton, luglio 1918) esprime la precariet\u00e0 della vita dei soldati come quella delle foglie in autunno: con un filo di vento esse possono staccarsi e scomparire, cos\u00ec come pu\u00f2 spezzarsi all'improvviso l'esistenza degli uomini e in particolare in riferimento alla condizione dei soldati al fronte. \nStile.\nLeone Piccioni ha osservato come la metrica dell'opera sia\nrivoluzionando una tradizione accademica che ancora si rifaceva a Pascoli e D'Annunzio."}
{"id": "1592359", "revid": "519091", "url": "https://it.wikipedia.org/wiki?curid=1592359", "title": "Armando Madonna", "text": "Biografia.\n\u00c8 il padre del calciatore Nicola Madonna.\nCaratteristiche tecniche.\nGiocatore.\nMadonna era un'ala destra, dotata di fantasia e abile nel cross; per queste sue doti era spesso impiegato come uomo-assist per gli attaccanti.\nAllenatore.\nPredilige il modulo 4-4-2, pur avendo adottato anche il 4-3-1-2 nelle stagioni a Piacenza e Portogruaro.\nCarriera.\nGiocatore.\nCresce tra le file dell'Atalanta, squadra della sua citt\u00e0, debuttando in prima squadra a 18 anni. Nel 1983 viene ceduto al , allenato dal bergamasco Battista Rota: contribuisce con 13 reti (di cui 10 su rigore) alla promozione degli emiliani in Serie C1, e nelle annate successive \u00e8 titolare del ruolo di ala destra, ottenendo i galloni di capitano. Nel 1987, dopo tre stagioni in Serie C1, la formazione piacentina viene promossa in Serie B: Madonna \u00e8 il capocannoniere della squadra con 12 reti, e forma con Gianfranco Serioli e Roberto Simonetta il trio d'attacco titolare.\nRiconfermato tra i cadetti, realizza 9 reti nel campionato di Serie B 1987-1988, concluso con la salvezza. Nel mercato autunnale del 1988 torna all'Atalanta, che lo strappa alla concorrenza del , in cambio di Carlo Osti e di un conguaglio di due miliardi di lire. A Bergamo vive due stagioni in Serie A coronate da 2 presenze in Coppa UEFA.\nNel 1990 viene ceduto alla , dove gioca 25 partite e segna 2 gol nel contesto di una stagione globalmente negativa per lui. Nel novembre del 1991 torna in prestito al Piacenza, in Serie B, contribuendo alla salvezza della squadra allenata da Luigi Cagni. L'anno seguente milita nella SPAL, sempre in Serie B, dopodich\u00e9 si trasferisce all'Alzano Virescit, societ\u00e0 del suo paese militante nel Campionato Nazionale Dilettanti, di cui diventa capitano.\nCon i bianconeri bergamaschi ottiene due promozioni (dai dilettanti alla Serie C1) e vince la Coppa Italia Serie C 1997-1998; nella stagione 1998-1999, dopo aver superato un serio infortunio al ginocchio, arriva la terza promozione, questa volta in Serie B. L'esperienza nella serie cadetta dura una sola stagione; Madonna continua comunque a giocare nell'Alzano per altre due annate, fino alla decisione definitiva di concludere la carriera, avvenuta al termine del campionato 2001-2002 all'et\u00e0 di trentanove anni.\nAllenatore.\nSi ritira dall'attivit\u00e0 agonistica a 39 anni, iniziando la carriera come allenatore in seconda di Giampaolo Rossi all'Alzano Virescit nella stagione 2002-2003, subentrandogli nel finale di stagione senza evitare la retrocessione dopo i play-out contro la Lucchese. Successivamente diventa allenatore della squadra Primavera dell'AlbinoLeffe.\nDal 26 maggio 2008 allena la prima squadra dell'AlbinoLeffe, subentrando all'esonerato Elio Gustinetti; prende parte ai play-off, nei quali la squadra manca la promozione in finale perdendo 1-0 a Bergamo e pareggiando 1-1 a Lecce. Viene confermato per la stagione 2008-2009 conclusasi con un nono posto per la squadra seriana, e per quella successiva; il 28 settembre 2009 viene esonerato dopo il negativo avvio di stagione della squadra seriana, anche a causa di un diverbio con il presidente.\nIl 7 luglio 2010 diventa ufficialmente il nuovo allenatore del , con cui non evita la retrocessione in Lega Pro Prima Divisione. Il 21 dicembre 2011 diventa ufficialmente il nuovo allenatore del Livorno al posto del dimissionario Walter Novellino, ed esordisce con il pareggio esterno con il Grosseto (1-1). Il 6 maggio 2012, in seguito alla sconfitta sul campo del Verona, viene esonerato in favore di Attilio Perotti. Il 13 luglio 2012 diventa l'allenatore del Portogruaro, squadra militante nel campionato di Lega Pro Prima Divisione: conclude il campionato al tredicesimo posto ma non riesce a salvare il Portogruaro che, sconfitto dalla Tritium nei playout, retrocede in Lega Pro Seconda Divisione.\nLasciata la panchina veneta, fa ritorno all'Albinoleffe, sempre in Prima Divisione. Il 27 dicembre 2013 Madonna \u00e8 stato esonerato dalla panchina dell'AlbinoLeffe, che chiama al suo posto Elio Gustinetti.\nTorna ad allenare dopo quasi due anni di assenza il 9 novembre 2015, venendo scelto come nuovo mister della Virtus Bergamo, in Serie D. Con i bianconeri chiude il campionato al quartultimo posto in classifica, ottenendo per\u00f2 la salvezza diretta senza disputare i play-out a causa del vantaggio sulla terzultima superiore ai sette punti. L'11 luglio 2016 viene confermato dalla societ\u00e0.\nIl 20 giugno 2018 viene ingaggiato come nuovo tecnico della formazione Primavera dell'Inter. Il 20 febbraio 2019 perde ai tiri di rigore la Supercoppa Primavera contro il . In campionato raggiunge la finale ma esce sconfitto contro l', mentre in Coppa Italia viene eliminato dalla in semifinale. In Youth League esce ai gironi, arrivando terzo dietro a e , mentre al Torneo di Viareggio esce ai quarti per mano del .\nL'anno seguente arriva al terzo posto in campionato, con il torneo sospeso a causa della pandemia di COVID-19. In Coppa Italia esce col gi\u00e0 agli ottavi, mentre in Youth League esce ai quarti col .\nNella stagione 2020-2021 arriva alla semifinale in campionato, venendo eliminato dall'. In Coppa Italia esce ai quarti per mano della , mentre la Youth League viene cancellata a causa della pandemia di COVID-19. Al termine di questa stagione, lascia la guida della squadra.\nStatistiche.\nStatistiche da allenatore.\nGiovanili.\n\"Statistiche aggiornate al 30 giugno 2021.\""}
{"id": "1592361", "revid": "712828", "url": "https://it.wikipedia.org/wiki?curid=1592361", "title": "Kingdom Hearts (manga)", "text": ""}
{"id": "1592364", "revid": "287204", "url": "https://it.wikipedia.org/wiki?curid=1592364", "title": "Unterschleissheim", "text": ""}
{"id": "1592366", "revid": "767487", "url": "https://it.wikipedia.org/wiki?curid=1592366", "title": "Contea di Okmulgee", "text": "La contea di Okmulgee (in inglese Okmulgee County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 39685 abitanti. Il capoluogo di contea \u00e8 Okmulgee."}
{"id": "1592367", "revid": "74801", "url": "https://it.wikipedia.org/wiki?curid=1592367", "title": "Contea di Oklahoma", "text": "La contea di Oklahoma (in inglese Oklahoma County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Oklahoma City."}
{"id": "1592368", "revid": "4175", "url": "https://it.wikipedia.org/wiki?curid=1592368", "title": "Hindmarsh Stadium", "text": "L'Hindmarsh Stadium \u00e8 uno stadio di Adelaide (Australia).\nIn questo stadio gioca l'Adelaide United FC (Hyundai A-League).\nLa struttura, costruita nel 1960 e ristrutturata in occasione dei Giochi della XXVII Olimpiade del 2000, ha la capienza di posti, dei quali a sedere."}
{"id": "1592370", "revid": "767487", "url": "https://it.wikipedia.org/wiki?curid=1592370", "title": "Contea di Okfuskee", "text": "La contea di Okfuskee (in inglese Okfuskee County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11814 abitanti. Il capoluogo di contea \u00e8 Okemah."}
{"id": "1592374", "revid": "1748167", "url": "https://it.wikipedia.org/wiki?curid=1592374", "title": "Marcianise", "text": "Marcianise \u00e8 un comune italiano di abitanti della provincia di Caserta in Campania.\nSorge nella pianura campana entro l'area nota anticamente come Liburia. Fin dal XII secolo, con la Bolla di Senne, Marcianise \u00e8 posta in parte sotto la giurisdizione ecclesiastica di Capua ed in parte sotto quella di Caserta, mentre a livello politico fu casale di Capua dal medioevo fino all'et\u00e0 moderna, quando venne eretta a comune.\nGeografia fisica.\nTerritorio.\nDista 25\u00a0km da Napoli e 10\u00a0km da Caserta, il suo territorio, privo di rilievi montuosi, \u00e8 completamente pianeggiante. \u00c8 posta sul percorso dei Regi Lagni.\nClima.\nMarcianise gode di un clima mediterraneo, con inverni miti e piovosi ed estati calde e secche.\nStoria.\nIl comune \u00e8 bagnato a Sud, per circa 10 chilometri, dal fiume Clanio e attorno all'anno 1.000 a.C. fu dimora degli Osci, un popolo dedito all'agricoltura; dal VII al V secolo a.C. furono in contatto con popoli pi\u00f9 evoluti, inizialmente Etruschi e Greci, in seguito anche con Sanniti e Romani; la collaborazione tra di essi contribu\u00ec allo sviluppo del territorio, che in seguito fu conteso tra pi\u00f9 fazioni. Inizialmente questi, disboscarono e bonificarono i terreni acquitrinosi, suddividendoli in quadrati perfetti, orientandoli lungo le direttrici Nord-Sud ed Est-Ovest. Questo reticolo, ancora ben evidente, comprendeva quadrati con un perimetro di 2.840 m, con 6 strade interne, perpendicolari tra loro per permettere l'accesso ai singoli moggi di terreno; in ogni quadrato si contavano 144 moggi o capuani, pari a 38 ettari, attorno ai quadrati, le insulae, era presente un fossato, per permettere il deflusso delle acque nel fiume Clanio.\nLe origini di Marcianise sono incerte: alcuni storici affermano che potrebbe essere stata edificata durante la dominazione dell'Impero romano. Tale convinzione \u00e8 maturata dallo studio delle strade del centro storico e dal ritrovamento di un \"castrum\", un'antica postazione militare romana. Secondo alcuni studiosi, Marcianise sarebbe stata una colonia autonoma di \u00abprodi veterani Romani\u00bb dedotta da Gaio Giulio Cesare nel 59 a.C. dopo il cosiddetto \"Primo Triumvirato\" e destinata ad ospitare ventimila famiglie di veterani (prevalentemente di Pompeo) con almeno tre figli. Infatti, a Marcianise, a ridosso del fiume Clanio, esistevano due tempietti rurali paleocristiani dedicati a San Cesario diacono e martire (il santo che ha sostituito e cristianizzato il culto pagano di Giulio Cesare, dell'imperatore Cesare Ottaviano Augusto e dei Divi Cesari; da sempre invocato contro le inondazioni del Clanio) e a Santa Giuliana vergine e martire (Santa Giuliana, associata a San Cesario, \u00e8 un'ulteriore dimostrazione che le dedicazioni dei due tempietti ricordavano il nome di \"Julius Caesar\"). La testimonianza di un cippo urbico collocato oggi sulla facciata dell'antico palazzo Messore, in Piazza Umberto I, su cui si legge la scritta \"IVSSV IMPERATOR CAESARIS QVA ARATRVM DVCTVM EST\" (Per volere di Cesare condottiero fu fissato questo solco per dove pass\u00f2 l'aratro), allude alla pratica di origine etrusca di tracciare con questo attrezzo il territorio di una citt\u00e0, ritenuta dagli storici locali la prova inconfutabile dell'origine stessa della citt\u00e0 al tempo di Giulio Cesare (50 a. C.).\nSecondo un'altra ipotesi, la citt\u00e0 \u00e8 stata costruita nel 500 dagli Ostrogoti che cercavano un rifugio dopo aver perso la guerra contro i Bizantini.\n\u00c8 molto probabile che gli Ostrogoti si siano uniti al popolo nativo degli Oschi che vivevano nella vicina citt\u00e0 di Trentola. Si sa da diversi documenti notarili dell'abbazia di Montecassino, che sul territorio esisteva un convento chiamato \"Monasterium Sancti Benedicti in Lauriano\" che per diversi secoli era proprietario di diversi possedimenti. Uno di questi evidenzia che uno dei primi nomi della citt\u00e0 \u00e8 stato \"Marcenisi in Liburia\". Dunque nei documenti antichi la zona era chiamata Liburia. Nel periodo medievale il territorio di Marcianise divenne progressivamente paludoso a causa delle continue inondazioni del fiume Clanio, detto anche Laneo, in seguito deviato per fornire l'acqua necessaria alle vasche per la coltivazione della canapa. La supposizione che un tempo il Laneo lambisse il territorio all'altezza dell'omonimo rione Clanio, crolla davanti all'analisi dei documenti che riportano appunto il fatto che alcune terre donate al suddetto monastero di Loriano, si trovavano in vicinanza di \"Ponte Rutto\", quindi un ponte gettato per attraversare tale fiume.\nUna parte dell'architettura dell'area centrale e pi\u00f9 antica di Marcianise risale al 700 d.C. Le strade del centro sono molto strette, alle estremit\u00e0 di molte di esse sono poste grandi arcate che nell'antichit\u00e0 erano probabilmente usate come porte di accesso.\nNel 1300 Marcianise inizia ad estendere il suo territorio. Le paludi con il tempo si sono prosciugate rendendo i terreni sempre pi\u00f9 coltivabili, e vecchie zone di campagna si trasformano in aree residenziali. Crebbe cos\u00ec la sua importanza. Anche dal punto di vista economico crebbe la sua importanza ed i fondi di Trentola e di Loriano vennero donati il 17 ottobre 1349, come feudo a \"Sergio Orsino\", signore di Acerra. Nel prosieguo i destini delle due terre si separarono. Gli successe il figlio Nicol\u00f2, quindi Gabriele, duca di Venosa, marito di \"Caterina Caracciolo\" il quale ha una figlia, Maria Donata, che va in sposa, nel 1443 a Pirro del Balzo. Dopo vari passaggi, il possesso perviene ai Caracciolo, ed in seguito ai Guevara Suardo. Nel 1436 Marcianise, dopo una debole resistenza, viene occupata dalle milizie di Re Alfonso V d'Aragona (Alfonso I di Napoli dal 1442 al 1458), durante la sua conquista del Regno di Napoli.. Molti sono gli uomini illustri che hanno contribuito a rendere famoso il nome della citt\u00e0, tra di essi ricordiamo i capitani di ventura, come Pompeo Farina o pittori come \"Paolo De Majo\" (attivo in tutto il Regno di Napoli), ma soprattutto ecclesiastici come il servo di dio \"Marco Maffei\" ed il missionario Carmelitano scalzo Matteo di San Giuseppe, botanico e linguista del XVII secolo. Nel 1647 fu occupata dalle milizie di Enrico II di Lorena duca di Guisa venuto a Napoli durante l'insurrezione popolare antispagnola per rivendicare il suo diritto al trono.\nDurante il XVIII secolo Marcianise e molte citt\u00e0 vicine vennero colpite dalla siccit\u00e0 e da un'epidemia di colera. Un'antica leggenda racconta di come il popolo, disperato, chiese un miracolo a Ges\u00f9 trasportando una statua di legno del crocefisso per le strade della citt\u00e0. Durante l'ultima settimana di luglio 1706 un nubifragio colp\u00ec la citt\u00e0 e i cittadini gridarono al miracolo.\n\u00c8 convinzione popolare che all'inizio dell'Ottocento Napoleone Bonaparte fosse ospite a Castel Loriano, uno degli edifici pi\u00f9 antichi della citt\u00e0. Questa convinzione deriva dal fatto che per molto tempo il castello venne abitato dai militari francesi.[\"\"]\nNel 1809 venne innalzata da Gioacchino Murat a capoluogo di circondario, funzione che successivamente mantenne con Ferdinando IV.\nNel 1860 due monarchici, Pietro Lombardo di professione Capo Squadra e Antonio Somma, calzolaio, furono condannati a morte per aver partecipato al movimento di opposizione filoborbonica a Garibaldi. I due erano insorti per difendere i medaglioni della famiglia reale borbonica che erano appesi a pochi metri dalla fontana municipale e che dovevano essere distrutti per legge.. Le persone coinvolte, in realt\u00e0, e arrestate furono 11 ed il Consiglio di guerra riunitosi per ordine del Maggiore Cattabeni condann\u00f2 tutti alla pena di morte. Tale condanna fu poi eseguita solo per i monarchici Lombardo e Somma mentre agli altri condannati fu commutata la pena e furono spediti al carcere centrale di Santa Maria Capua Vetere.\nNel 1872 Vittorio Emanuele II di Savoia promulga un decreto nel quale conferisce a Marcianise il titolo di citt\u00e0 e le attribut\u00ec uno stemma.\nNel 1943 i Nazisti hanno effettuato un eccidio nella citt\u00e0 di Marcianise. Le vittime sono:\nSociet\u00e0.\nLingue e dialetti.\nIl marcianisano, dialetto che appartiene al gruppo dei dialetti italiani meridionali, sottogruppo dialetti campani, \u00e8 una variante della lingua napoletana parlata a Napoli rispetto alla quale si differenzia per alcune particolarit\u00e0 lessicali (parole come: \"ammurusebbula\" (a mo' d'esempio), \"maitant\" (tantissimo)) e fonetiche. La pronuncia delle vocali toniche \u00e8 abbastanza simile alla pronuncia casertana, sebbene in alcune zone della citt\u00e0 si possano riscontrare molte somiglianze con il puteolano e il torrese. Nel corso dei secoli i nativi hanno sviluppato parole autoctone che derivano dal francese, dall'inglese, dal castigliano e dal greco antico.\nReligione.\nGran parte del territorio appartiene all'arcidiocesi di Capua, il restante alla diocesi di Caserta. La maggior parte dei cittadini di Marcianise \u00e8 di religione cristiana cattolica, con una presenza importante dei testimoni di Geova e degli evangelici. Durante l'immigrazione degli ultimi 20 anni si sono formate comunit\u00e0 islamiche, ind\u00f9 e ortodosse.\nCultura.\nIstruzione.\nMarcianise \u00e8 sede di numerosi istituti scolastici: scuole materne, elementari, medie inferiori e superiori. Erano attivi anche due corsi di laurea universitari.\nBiblioteche.\nMarcianise dispone di una biblioteca pubblica, la Biblioteca Comunale, sita in via Vespucci, inaugurata il 12 dicembre del 1868; in essa \u00e8 conservata la \"Platea di tutti li beni e rendite del Sacro Ospedale e Chiesa della SS. Annunciata della terra di Marcianise A. D. MDCCXXI.\" Una seconda biblioteca, privata, in onore di Federico Quercia, sita in Via Duomo, \u00e8 gestita dall'Associazione Culturale \"Risvegli Culturali\" e dal liceo scientifico e classico Federico Quercia di Marcianise. In Piazza Foglia si trova inoltre la Fondazione Bibliotecaria \"Michele Monaco\", anch'essa privata.\nUniversit\u00e0.\nNel Palazzo della Cultura (gi\u00e0 Palazzo del Monte dei Pegni), al centro della citt\u00e0, avevano sede i corsi di laurea in Disegno industriale e Disegno industriale per la moda della facolt\u00e0 di Architettura della Universit\u00e0 degli Studi della Campania Luigi Vanvitelli\nNel 2010 il rettore dell'universit\u00e0 ha deciso di abbandonare questo edificio per trasferire i corsi ad Aversa.\nMedia.\nCinema.\nMarcianise \u00e8 stata location cinematografica, in tutto o in parte, dei seguenti film:\nGeografia antropica.\nQuartieri.\nLa parte residenziale della citt\u00e0 \u00e8 divisa in vari quartieri che prendono un nome particolare, in base alla loro storia originaria, al personaggio storico o religioso del luogo, o in base a un'antica struttura monumentale presente in zona.\nEsiste inoltre una nuova zona, per lo pi\u00f9 residenziale, situata nella parte sud, a ridosso della zona industriale, denominata \"vicin a GTE\", ovvero \"Vicino allo stabilimento (dell'ex) GTE\"\nEconomia.\nMarcianise, insieme ad altri comuni italiani, \u00e8 definita \"citt\u00e0 canguro\" da un rapporto del Censis dei primi anni ottanta perch\u00e9 ha trasformato rapidamente la sua economia da quella tradizionalmente agricola ad industriale, anche grazie alla vicinanza con il confine nord della citt\u00e0 metropolitana di Napoli. L'industrializzazione \u00e8 servita in molti casi all'espansione dell'economia di Napoli o a delocalizzare aziende molto inquinanti, come: Vanetta, Stoppani, Diellecolor, Tonolli Sud, ecc. con pochi vantaggi per l'economia locale. \u00c8 mancata anche una politica pubblica atta a inserire il pur numeroso personale qualificato autoctono in posti di lavoro qualificati, di conseguenza i marcianisani non beneficiano di questo boom che va tutto o quasi a vantaggio degli abitanti del napoletano.\nAgricoltura.\n\u00c8 praticato in modo diffuso l'allevamento ovino, e uno spazio importante \u00e8 occupato anche da diverse coltivazioni, sulla quali spicca quella del tabacco.\nIndustria.\nNell'anno 2001 a Marcianise si contavano 303 industrie, secondo i dati emersi dell'8\u00ba Censimento generale dell'industria e dei servizi. La recessione ha ridotto il numero a poco meno della met\u00e0, lasciando strutture inutilizzate e fatiscenti che gravano pesantemente su un territorio ormai martoriato da inquinamento, in gran parte proveniente da altre regioni, e incuria da parte delle istituzioni. \u00c8 mancata una politica di prevenzione sociale che, all'opposto, ha preferito la cessione massiccia di larga fetta del territorio, sottratto in questo modo all'uso agricolo, dandolo in pasto alla speculazione selvaggia.\nNella zona industriale, ubicata a poca distanza dal casello dell'autostrada A1 Milano-Napoli, si trovano anche gli stabilimenti di due importanti aziende multinazionali come Jabil e Coca-Cola (dal cui stabilimento nacque la Fanta), oltre alla Barilla (dal 1968, assieme a Voiello, che dopo la sua acquisizione da parte di Barilla ha trasferito la sua produzione da Torre Annunziata) e ha ospitato in passato anche altre come Olivetti (dal 1969) 3M e Siemens.\nTerziario e artigianato.\nNel territorio cittadino sono presenti importanti centri produttivi, commerciali e logistici:\nInfrastrutture e trasporti.\nStrade.\nLa zona sud della citt\u00e0 \u00e8 collegata alla rete autostradale A1, uscita casello Caserta Sud. L'autostrada assorbe soprattutto il traffico generato dai mezzi di trasporto pesante che operano nella zona industriale e interportuale.\nLa Strada statale Sannitica collega la zona sud-est della citt\u00e0 con il Sannio ed accoglie principalmente il traffico connesso agli scambi commerciali, mentre la superstrada Sannitica nuova collega Marcianise con i comuni dell'hinterland napoletano.\nLa Strada Provinciale 335 ex SS 265 dei Ponti della Valle (Giugliano - Marcianise) attraversa diversi comuni casertani e conduce sull'Asse Mediano.\nFerrovie.\nLa citt\u00e0 \u00e8 attraversata dalla linea ferroviaria Napoli-Foggia, il traffico passeggeri della stazione di Marcianise \u00e8 costituito soprattutto da studenti e pendolari. Il territorio comunale \u00e8 inoltre attraversato dalla ferrovia Ferrovia Villa Literno-Cancello, ma non sono previste fermate.\nAmministrazione.\nPolitica.\nLa politica di Marcianise \u00e8 stata per molti anni - fino alla prima met\u00e0 degli anni novanta - legata alla Democrazia Cristiana. Dopo lo scandalo di Tangentopoli, la citt\u00e0 \u00e8 stata amministrata da una giunta di centrodestra dal 1997 al 2001. Successivamente, dal 2001 al 2007, da una giunta di centrosinistra che venne sciolta dalla Presidenza del Consiglio dei ministri per sospette attivit\u00e0 criminali. Il 23 gennaio 2009 la giunta comunale \u00e8 stata reintegrata dopo che il Tar della Campania ha annullato la decisione del Consiglio dei ministri. Dal 23 febbraio 2009, in seguito alle dimissioni di 17 consiglieri comunali, la citt\u00e0 \u00e8 rimasta priva di amministrazione comunale. Dopo le elezioni cittadine del 9 giugno 2009 Marcianise \u00e8 amministrata da una giunta di centrodestra.\nProblemi.\nCriminalit\u00e0 organizzata.\nMarcianise \u00e8 costretta a fare i conti con la criminalit\u00e0 organizzata. Esistono diverse famiglie camorristiche a Marcianise, tra cui i Belforte, meglio conosciuti come Mazzacane, e i Piccolo, noti con il nomignolo Quaqquarone. Il clan dei Belforte, storicamente cutoliano e attualmente il pi\u00f9 forte, va considerato come una confederazione di famiglie criminali dell'entroterra casertano proprio come il Casalesi nell'agro aversano, ai quali non \u00e8 legato n\u00e9 contrapposto. Anche i Quaqquarone, da tempo allo sbando dopo l'uccisione dei boss storici e l'arresto dei capibanda, facevano parte della NCO di Raffaele Cutolo. Entrambe le famiglie gestiscono gli affari illegali in citt\u00e0 e sono spesso in lotta tra loro, tanto che nel 1998 Marcianise \u00e8 stata la prima citt\u00e0 d'Italia ad essere sottoposta al coprifuoco dalla fine della seconda guerra mondiale.\nIl 23 novembre 2006 il prefetto di Caserta, Maria Elena Stasi, ha inviato una commissione d'accesso al comune di Marcianise per indagare su presunte intromissioni camorristiche nelle attivit\u00e0 amministrative. Il 19 marzo 2008 la Presidenza del Consiglio dei ministri ha deciso di sciogliere il consiglio comunale dopo l'invio di una relazione della prefettura di Caserta che descriveva come la criminalit\u00e0 organizzata si fosse infiltrata nella gestione amministrativa. Il 22 gennaio 2009 una sentenza del TAR della Campania ha annullato lo scioglimento dell'intero consiglio comunale, stabilendo che la relazione della prefettura non conteneva prove per sostenere che fosse realmente avvenuta un'infiltrazione camorristica e reintegrando cos\u00ec il sindaco e tutta la giunta comunale nelle loro funzioni fino al termine del mandato elettorale.\nInquinamento ambientale.\nDopo la fine della seconda guerra mondiale, Marcianise ha vissuto un boom economico e si \u00e8 trasformata da una citt\u00e0 agricola in una citt\u00e0 industriale. La rapida trasformazione e la mancanza di un piano di protezione ambientale hanno condotto ai problemi causati dall'inquinamento. Come tutte le citt\u00e0 della Campania, Marcianise deve affrontare l'emergenza rifiuti, le cui cause sono s\u00ec legate ad una carente gestione ambientale, ma sempre dovuta ad un'illegalit\u00e0 organizzata inestirpabile.\nNel 1997 l'incendio del deposito di pneumatici Eco-rec ha provocato la formazione di una nube tossica rimasta sospesa su Marcianise per circa 3 giorni. La nube conteneva livelli molto alti di diossina che \u00e8 penetrata nei terreni danneggiando le coltivazioni e gli allevamenti.\nNel 2001 alcuni produttori di materiali chimici hanno smaltito una grande quantit\u00e0 di rifiuti tossici nei Regi Lagni, un'area disabitata nel sud-ovest di Marcianise, inquinando le sorgenti d'acqua.\nNel 2003 una ricerca ambientale ha dimostrato che l'inquinamento di tutta la provincia casertana ha provocato un aumento dei tumori all'apparato digerente e respiratorio, con valori superiori alla media nazionale.\nNel 2006 uno studio sulle ecomafie ha dimostrato che la continua presenza di elevate quantit\u00e0 di diossina nell'alimentazione umana \u00e8 addirittura 100.000 volte superiore al limite massimo permesso dalla legge.\nTra il 2007 e il 2008 tutte le discariche della Campania sono state chiuse perch\u00e9 non erano pi\u00f9 in grado di accogliere altri rifiuti. Alcune settimane dopo la chiusura delle discariche, la regione Campania ha dichiarato lo stato di emergenza nazionale per i rischi collegati ai rifiuti sparpagliati su tutte le strade delle citt\u00e0. Anche a Marcianise la questione dei rifiuti \u00e8 diventata critica e alcuni cittadini hanno pubblicato su YouTube dei filmati per richiamare l'attenzione delle autorit\u00e0 nazionali sul problema dei rifiuti.\nNel 2009 altri due incendi dolosi, rispettivamente a maggio e a settembre, colpivano il deposito di pneumatici abusivo Eco-rec, da tempo sotto sequestro ma scarsamente sorvegliato. La vastit\u00e0 dei due incendi fu tale da impegnare squadre di Vigili del Fuoco da tutta la Campania per due giorni. Soprattutto il primo caus\u00f2 una nube di fumo che si estese fino ai comuni di Sessa Aurunca, Ercolano e Benevento.\nSport.\nIl Real Marcianise fu una squadra di calcio che militava in Lega Pro Prima Divisione dalla stagione 2009/2010. \u00c8 stata sciolta nel 2010. Nel 2011 \u00e8 stata fondata una nuova squadra, l'A.S.D. Progreditur Marcianise, che nella stagione 2012/2013 ha disputato la Serie D.\nIl Futsal Club Marcianise \u00e8 stata una squadra di Calcio a 5 cha ha disputato la massima serie (2005-2007). Nel 2009 la societ\u00e0 si \u00e8 fusa con il Marigliano.\nHa sede nel comune la societ\u00e0 Volley Club Marcianise che ha disputato la serie B1 nella stagione 2007/2008.\nMarcianise \u00e8 stata sede di arrivo della 4\u00aa tappa del Giro d'Italia 1993, vinta da Fabio Baldato.\nNella prima met\u00e0 degli anni novanta la pallacanestro ha visto raggiungere il suo apice con il Basket Ma. Re. Ca., la cui eredita \u00e8 stata perfettamente ripresa dal Nuovo Basket Marcianise, societ\u00e0 strutturata e con parecchi anni di militanza alle spalle.\nLa boxe, considerata anche nobil arte, \u00e8 uno degli sport pi\u00f9 influenti a Marcianise. Ricordiamo i pugili Angelo Musone (medaglia di bronzo alle Olimpiadi di Los Angeles), il pugile Clemente Russo, vincitore delle olimpiadi a Pechino 2008 e Londra 2012."}
{"id": "1592375", "revid": "287204", "url": "https://it.wikipedia.org/wiki?curid=1592375", "title": "Adelaide Raiders", "text": "L'Adelaide Raiders, conosciuto anche come Adelaide Croatia, \u00e8 una squadra di calcio con sede ad Adelaide, in Australia. Milita nella \"South Australian Premier League\", la massima serie statale del South Australia.\nStoria.\nL'Adelaide Raiders fu fondata nel 1952 da un gruppo di emigrati croati con il nome di \"Adelaide Croatia Soccer Club\" e si affili\u00f2 alla SASFA.\nNel 1954 Branko Filipi divenne presidente della squadra e mantenne tale carica per 14 anni, la pi\u00f9 lunga presidenza fino a oggi.\nNel 1958 l'Adelaide Croatia fu promosso in seconda divisione e nel 1959 vinse tale divisione, guadagnandosi un posto nella prima divisione per la prima volta.\nNel 1960 il club si trasfer\u00ec nella nuova sede di Hanson Reserve, che rimase la sede della squadra fino al 2000, quando si trasfer\u00ec nel complesso sportivo di Gepps Cross.\nIl primo successo del club fu la vittoria dell'Ampol Cup, conquistata nel 1691 battendo per 4-0 il Cumberland, ma fu solo nel 1980 che il Croatia si aggiudic\u00f2 il primo posto della prima divisione. Da allora il Croatia vinse il campionato in altre 4 occasioni: nel 1984, nel 1988, nel 1997 e nel 2002."}
{"id": "1592377", "revid": "767487", "url": "https://it.wikipedia.org/wiki?curid=1592377", "title": "Contea di Nowata", "text": "La contea di Nowata (in inglese Nowata County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 10569 abitanti. Il capoluogo di contea \u00e8 Nowata."}
{"id": "1592378", "revid": "767487", "url": "https://it.wikipedia.org/wiki?curid=1592378", "title": "Ottorino Piotti", "text": "Carriera.\nEmerse dalle serie minori fino ad arrivare ad , societ\u00e0 con cui ottenne una promozione in Serie A, la prima per la squadra irpina: con il club disput\u00f2 tre stagioni senza saltare una partita, debuttando in Serie A a San Siro, contro il Milan, in una gara in cui resistette senza concedere gol sino ai minuti finali, quando dovette arrendersi a Ruben Buriani.\nCon i campani arriv\u00f2 a giocare nella nazionale olimpica, primo giocatore della squadra irpina, per due volte ma soprattutto fece parte di quella fase della storia della squadra in cui gli avellinesi riuscivano a non sfigurare contro le grandi squadre, per esempio vincendo contro il Milan, che lo compr\u00f2 proprio nell'anno in cui fu retrocesso per illecito sportivo.\nCon i milanesi disput\u00f2 quattro stagioni, due in Serie A e due in Serie B, per essere poi ceduto all'Atalanta con cui gioc\u00f2 quattro stagioni in Serie A ed una in Serie B, concludendo la carriera al Genoa (che con lui in panchina arriv\u00f2 a disputare la Coppa UEFA), con quasi 200 partite disputate nel massimo campionato italiano.\nDopo il ritiro.\nA seguito dell'abbandono dei campi da gioco, intraprende attivit\u00e0 dirigenziale prima con la Solbiatese e poi con il Voghera.\nOggi \u00e8 procuratore di alcuni calciatori e segue per conto di altri colleghi i campionati delle serie minori."}
{"id": "1592381", "revid": "599013", "url": "https://it.wikipedia.org/wiki?curid=1592381", "title": "Alex Tobin", "text": "\u00c8 il giocatore che detiene il record di presenze con la Nazionale australiana, 87.\nCarriera.\nTobin gioc\u00f2 con l'Adelaide City nella \"National Soccer League\". Nel 2006, dopo 16 anni, lasci\u00f2 l'Adelaide City per trasferirsi al Parramatta Power e concluse la sua carriera nel 2002 con il Northern Spirit.\nTobin ha disputato un totale di 522 partite in Australia, record difficilmente battibile.\n fa parte dello staff tecnico dei Central Coast Mariners FC."}
{"id": "1592382", "revid": "729019", "url": "https://it.wikipedia.org/wiki?curid=1592382", "title": "Giovanni Martini (militare)", "text": "Biografia.\nLe origini e la carriera militare.\nLe scarse notizie biografiche sui primi anni di vita di Giovanni Martini crearono una sorta di contesa dei natali tra il comune salernitano di Sala Consilina e quello imperiese di Apricale. Secondo alcuni ricercatori la figura del futuro trombettiere era da ricercare nella persona di Giovanni Battista Martini, nato ad Apricale nel 1853 dai genitori Giacomo e Giovanna Barberis, mentre un'altra fronte di storici sosteneva la tesi delle origini salesi del Martini identificandolo con un certo Giovanni Crisostomo Martini, un trovatello nato nel 1852 e lasciato nella \"ruota dei reietti\". C'\u00e8 da dire, inoltre, che negli anni altre localit\u00e0 del nord Italia hanno rivendicato la natalit\u00e0 del combattente, in quanto il cognome Martini, largamente diffuso in questa zona geografica, poteva essere associato ad altrettanti omonimi nati tra il 1851 e il 1853, tuttavia \u00e8 stato accertato che la sua nascita avvenne a Sala Consilina il 28 gennaio 1852.\nAbbandonato alla nascita, verr\u00e0 portato alla ruota e registrato dal sindaco Fedele Allegrio con il cognome Martini. Allevato dalla famiglia della balia Mariantonia Botta, giovanissimo, nel maggio del 1866, si arruol\u00f2 come tamburino, nel Corpo Volontari Italiani di Giuseppe Garibaldi impegnato nella campagna bellica in Trentino, mentre l'anno successivo segu\u00ec nuovamente Garibaldi combattendo nella battaglia di Mentana. Sul passato garibaldino di Giovanni Martini non vi sono riscontri certi, anzi, per alcuni fu espulso dal Corpo Volontari Italiani nel corso della campagna del 1866 per furto e mercato nero.\nSoldato negli USA.\nSbarcato a Castle Clinton a New York, il 1\u00ba giugno 1874, Giovanni Martini, dopo aver anglicizzato il nome in John Martin, si arruol\u00f2 nell'esercito statunitense come trombettiere firmando una ferma di cinque anni, e fu assegnato allo squadrone H sotto il comando del capitano Frederich Benteen del 7\u00ba Reggimento cavalleggeri del tenente colonnello George Armstrong Custer. Dalle sue note personali matricolari risulta che era alto 1,68 m, aveva occhi marroni, capelli neri e carnagione scura. Soldato disciplinato e volenteroso, i commilitoni lo chiamavano \"conzolino\", per via della sua citt\u00e0 natale.\nLa battaglia del Little Bighorn.\nIl 25 giugno 1876 fu l'unico sopravvissuto della colonna di Custer nella celebre Battaglia del Little Bighorn, combattuta tra la cavalleria statunitense e i nativi americani, cio\u00e8 i Sioux ed i Cheyenne di Toro Seduto e Cavallo Pazzo.\nCuster, prima di attaccare il campo dei nemici con i suoi 242 cavalleggeri, ordin\u00f2 a Giovanni Martini di correre a chiedere rinforzi alla colonna rimasta di retroguardia.\nIl tenente William W. Cooke, per timore che il giovane ragazzo di lingua italiana non avesse ben capito il senso del messaggio, pens\u00f2 di metterlo per iscritto su un foglietto: \"\u201cBenteen. Come on. Big Village. Be Quick. Bring Packs. W.W. Cooke PS Bring pacs\u201d\", che tradotto in italiano significa \u201cBenteen raggiungici. Un grande villaggio. Fai presto. Porta le salmerie. W. W. Cooke. P.S. Porta i rifornimenti\u201d. Con salmerie si identificano sia lo squadrone agli ordini del tenente McDougall, che le salmerie e i rifornimenti stessi. Custer, resosi conto troppo tardi della propria schiacciante inferiorit\u00e0 numerica, cerc\u00f2 di accrescere le proprie file facendosi raggiungere da Benteen, ordinando a quest'ultimo di portare con s\u00e9 non solo gli uomini di McDougall, ma anche i rifornimenti necessari ad una lunga resistenza.\nJohn infil\u00f2 il pezzo di carta nel guanto e part\u00ec in fretta. Mentre si allontanava velocemente avvert\u00ec le prime scariche di fucileria, dall'alto della collina vide sbucare gli indiani da ogni dove, sent\u00ec dietro di s\u00e9 le grida dei guerrieri che lo avevano individuato e che cercavano di colpirlo. Si lanci\u00f2 ventre a terra gi\u00f9 per il pendio e in poco pi\u00f9 di un'ora riusc\u00ec a raggiungere il capitano Benteen, a cui consegn\u00f2 il messaggio. L'impresa salv\u00f2 la sua vita ma non quella del comandante, che fu trucidato con tutti i suoi uomini.\nMartin fu tra la dozzina e pi\u00f9 di italiani che parteciparono alla celeberrima battaglia: del reggimento di Custer fecero parte anche il nobile bellunese Carlo Di Rudio, il libraio genovese Agostino Luigi Devoto, il romano Giovanni Casella, il napoletano Francesco Lombardi, il torinese Felice Vinatieri, direttore della banda del reggimento, ed ancora Alessandro Stella, Giuseppe Tulo, Francesco Lambertini ed altri di cui si \u00e8 oggi persa memoria.\nGli ultimi anni e la morte.\nTre anni dopo, il 7 ottobre del 1879, spos\u00f2 Julia Higgins, diciannovenne di origine irlandese, da cui ebbe otto figli, il primo dei quali chiamato George in memoria di Custer. Continuamente intervistato da giornalisti e storici riguardo ai fatti del Little Big Horn, rest\u00f2 nel 7\u00ba Reggimento cavalleggeri fino al 1887. Promosso sergente fu trasferito in artiglieria, al 3\u00ba Reggimento, batteria G. Nel 1898 partecip\u00f2 alla guerra ispano-statunitense per il possesso di Cuba.\nFu congedato il 7 gennaio 1904 con il grado di primo sergente maggiore. Gest\u00ec con la moglie un negozio di dolciumi nei pressi di un forte e poi fu impiegato come bigliettaio dalla metropolitana di New York presso la \"103rd Street Station\". Nel 1906 John e la moglie si separarono, e lui si rec\u00f2 presso una figlia che viveva a Brooklyn. Il 24 dicembre 1922 mor\u00ec per delle complicazioni per le ferite riportate dopo che un camion lo aveva investito e fu sepolto 3 giorni dopo, il 27, nel Cimitero di Cypress Hills, sempre a Brooklyn."}
{"id": "1592383", "revid": "1442080", "url": "https://it.wikipedia.org/wiki?curid=1592383", "title": "Milan Ivanovi\u0107", "text": "Carriera.\nClub.\nSoprannominati \"The Surgeon\" (in italiano \"Il Chirurgo\") per la sua abilit\u00e0 nell'interrompere gli attacchi avversari e sganciarsi verso il centro del campo, Ivanovi\u0107 inizi\u00f2 a giocare nel 1978 nella , con cui vinse una Coppa dei Campioni nel 1989 contro il Milan.\nFino al 1989 gioc\u00f2 in Jugoslavia, con due brevi esperienze con l'OFK Belgrado e il Radni\u010dki Ni\u0161, dopo le quali ritorn\u00f2 sempre alla Stella Rossa.\nNel 1989 si trasfer\u00ec in Australia, dove gioc\u00f2 nell Adelaide City nella National Soccer League, formando una coppia formidabile con Alex Tobin con cui fu per anni colonna della difesa dell'Adelaide City e della Australia.\nDopo aver smesso di giocare nel 2000, nel 2007, all'et\u00e0 di 47 anni, Ivanovi\u0107 disput\u00f2 una stagione nella South Australian Premier League con i Northern Demons, segnando 16 gol.\nNazionale.\nIvanovi\u0107 debutt\u00f2 con la Nazionale australiana nel 1991 contro la Cecoslovacchia e l'ultima, con la fascia di capitano al braccio nel 1998 contro il Giappone. Con i \"Socceroos\" ha disputato in totale 59 partite pi\u00f9 altre 10 non ufficiali nel 1993 contro squadre di club europee e sudamericane e una con l'Australia Under-19 e una con l'Australia Under-23 nel 1992.\nNel 2000 \u00e8 stato scelto come componente della \"Squadra del Secolo\" della Nazionale australiana dai votanti di un sondaggio fatto da RSSSF e nel 2003 \u00e8 stato inserito nella \"Hall of Champions\" della FFA.\nAllenatore.\nIvanovi\u0107 ha allenato alcune piccole squadre nel South Australia come l'Enfield City Falcons e il White City Woodville, squadra che salv\u00f2 dalla retrocessione nel 2006."}
{"id": "1592387", "revid": "2084998", "url": "https://it.wikipedia.org/wiki?curid=1592387", "title": "Interpolazione di Lagrange", "text": "In analisi numerica l'interpolazione di Lagrange \u00e8 un particolare tipo di interpolazione polinomiale, fu scoperta per la prima volta da Edward Waring nel 1779, successivamente da Leonhard Euler nel 1783 e in fine riscoperta da Joseph Louis Lagrange nel 1795.\nDefinizione.\nData una funzione formula_1 e formula_2 punti formula_3 per cui sono noti i valori\nformula_4 si definisce il polinomio interpolatore di Lagrange della funzione formula_5 il polinomio\nformula_6\nPropriet\u00e0.\nPer ogni formula_7 si ha formula_8 e per qualsiasi formula_9 si ha\nformula_10\ndove formula_11 \u00e8 un valore incognito funzione di formula_9 appartenente all'intervallo minimo a cui appartengono i punti formula_13 e formula_9.\nDimostrazione.\nPer semplicit\u00e0 scriviamo\nformula_15\nper cui\nformula_16\ndove\nformula_17\nora abbiamo che per ogni formula_18 accade che formula_19 poich\u00e9 l'espressione di formula_20 contiene un fattore formula_21 a numeratore, del resto formula_22 per ogni formula_23 da cui formula_8.\nAdesso consideriamo la funzione\nformula_25\nquando formula_26, essa ha formula_27 zeri nei punti formula_13 e formula_9, derivando formula_30 volte\nformula_31\nDall'applicazione del teorema di Rolle per formula_30 volte la funzione formula_33 ha almeno uno zero formula_11 nell'intervallo minimo che contiene formula_13 e formula_9.\nSappiamo che formula_37 \u00e8 un polinomio di grado formula_30 il cui coefficiente di formula_39 \u00e8 1, per cui formula_40, invece formula_41 \u00e8 un polinomio di grado formula_42 per cui\nformula_43, infine\nformula_44\nformula_45\nda cui\nformula_46"}
{"id": "1592389", "revid": "125997282", "url": "https://it.wikipedia.org/wiki?curid=1592389", "title": "Mim\u00ec (album)", "text": "Mim\u00ec \u00e8 il decimo album di Mia Martini. \u00c8 il primo album ad essere pubblicato dalla casa discografica italiana DDD, nel 1981 su supporto 33 giri.\nIl disco.\nDopo due anni di assenza dal mercato discografico a causa una delicata operazione alle corde vocali che ne modific\u00f2 la timbrica vocale, il colore e l'estensione, Mia Martini si ripresenta al pubblico come cantautrice. Per l'uscita di questo album la RAI gira a Bagnara Calabra, suo paese natale, uno special intitolato \"Donna rock: Io sono Mia\". Per la realizzazione del disco si avvale dell'aiuto di Dick Halligan, coautore del brano \"Ancora grande,\" inserito come b-side nel singolo \"Ti regalo un sorriso\". \nDella stessa sessione di registrazione fanno parte \"E non finisce mica il cielo\" portata a Festival di Sanremo nel gennaio dell'82, \"Voglio te\" appartenente al singolo sanremese e ancora la splendida \"Amore mio, amore bello, amore assurdo\" pubblicata postuma solo nel 2010. \nI singoli estratti.\nLa versione su 45 giri del brano \"E ancora canto\" \u00e8 differente rispetto all'album.\nRingraziamenti.\nMim\u00ec ringrazia di cuore Vera e Dick Halligan e Colomba Tarenzi e Talla &amp; Co. per la loro preziosa collaborazione. Grazie a Marco Lucarelli per l'interpretazione delle galline in \"Parlate di me\""}
{"id": "1592391", "revid": "767487", "url": "https://it.wikipedia.org/wiki?curid=1592391", "title": "Contea di Noble (Oklahoma)", "text": "La contea di Noble (in inglese Noble County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 11411 abitanti. Il capoluogo di contea \u00e8 Perry."}
{"id": "1592392", "revid": "8911", "url": "https://it.wikipedia.org/wiki?curid=1592392", "title": "Interpolazione di lagrange", "text": ""}
{"id": "1592393", "revid": "767487", "url": "https://it.wikipedia.org/wiki?curid=1592393", "title": "Contea di Muskogee", "text": "La contea di Muskogee (in inglese Muskogee County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 69.451 abitanti. Il capoluogo di contea \u00e8 Muskogee."}
{"id": "1592394", "revid": "767487", "url": "https://it.wikipedia.org/wiki?curid=1592394", "title": "Contea di Murray (Oklahoma)", "text": "La contea di Murray (in inglese Murray County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 12623 abitanti. Il capoluogo di contea \u00e8 Sulphur."}
{"id": "1592395", "revid": "74801", "url": "https://it.wikipedia.org/wiki?curid=1592395", "title": "Contea di McIntosh (Oklahoma)", "text": "La contea di McIntosh (in inglese McIntosh County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Eufaula."}
{"id": "1592397", "revid": "309289", "url": "https://it.wikipedia.org/wiki?curid=1592397", "title": "Njuja", "text": "La Njuja (anche traslitterata come \"Nyuya\") \u00e8 un fiume della Siberia orientale (Sacha-Jacuzia), affluente di sinistra della Lena.\nNasce all'estremit\u00e0 sudoccidentale dell'Altopiano della Lena e ne percorre la sezione sudoccidentale in direzione mediamente ovest-est, con un corso grossolanamente parallelo a quello della Lena, a poche decine di chilometri di distanza; vi sfocia nei pressi del piccolo insediamento omonimo. I principali affluenti arrivano tutti dalla sinistra idrografica, dato che sulla destra idrografica lo spartiacque \u00e8 molto vicino al letto; i maggiori sono Tympy\u010dan, Chamaky, Ulachan-Murbajy (\"grande Murbajy\"), O\u010d\u010duguj Murbajy (\"piccolo Murbajy\"), Betin\u010de.\nA parte l'insediamento alla foce, non incontra centri urbani di rilievo; \u00e8 gelato, mediamente, da ottobre a maggio."}
{"id": "1592398", "revid": "767487", "url": "https://it.wikipedia.org/wiki?curid=1592398", "title": "Contea di McCurtain", "text": "La contea di McCurtain (in inglese McCurtain County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 34402 abitanti. Il capoluogo di contea \u00e8 Idabel."}
{"id": "1592400", "revid": "80339", "url": "https://it.wikipedia.org/wiki?curid=1592400", "title": "Nyuya", "text": ""}
{"id": "1592403", "revid": "74801", "url": "https://it.wikipedia.org/wiki?curid=1592403", "title": "Contea di McClain", "text": "La contea di McClain (in inglese McClain County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di abitanti. Il capoluogo di contea \u00e8 Purcell."}
{"id": "1592406", "revid": "767487", "url": "https://it.wikipedia.org/wiki?curid=1592406", "title": "Contea di Latimer", "text": "La contea di Latimer (in inglese Latimer County) \u00e8 una contea dello Stato dell'Oklahoma, negli Stati Uniti. La popolazione al censimento del 2000 era di 10692 abitanti. Il capoluogo di contea \u00e8 Wilburton."}
