{"id": "1778450", "revid": "439868", "url": "https://it.wikipedia.org/wiki?curid=1778450", "title": "Roberto Pazzi", "text": "Biografia.\nVive a Ferrara dove ha fondato nel 2014 la scuola di scrittura creativa Itaca, patrocinata dal Comune di Ferrara. \nHa frequentato il Liceo Ariosto poi si \u00e8 laureato in lettere classiche a Bologna con Luciano Anceschi e una tesi in estetica sulla poetica di Umberto Saba. Ha insegnato nella scuola superiore e nell'Universit\u00e0 degli Studi di Ferrara antropologia culturale e filosofia della storia, a Urbino sociologia dell'arte e della letteratura.\nTradotto in 26 lingue, ha esordito in poesia con una silloge apparsa sulla rivista \"Arte e poesia\" nel 1970, con la prefazione di Vittorio Sereni.\nLe sue raccolte di versi sono: \"L'esperienza anteriore\" (I dispari, 1973), \"Versi occidentali\" (Rebellato 1976), \"Il re, le parole\" (Lacaita, 1980), \"Calma di vento\" (Garzanti, Premio Librex Montale 1987, tradotto in francese nelle Editions de la Diff\u00e9rence), \"Il filo delle bugie\" (Corbo, 1994), \"La gravit\u00e0 dei corpi\" (Palomar, 1998, tradotto in tedesco da Tropen e in turco da Estetik Us, premio Frascati, premio Calliope, premio Marineo), \"Talismani\" (Marietti 2003) e Felicit\u00e0 di perdersi (Barbera, 2013). Nel 2020 ha pubblicato presso La Nave di Teseo \"Un giorno senza sera\", antologia personale della sua poesia con testi editi e inediti dal 1966 al 2019.\nIl suo esordio narrativo avviene nel 1985 con \"Cercando l'Imperatore\", prefato da Giovanni Raboni (Marietti 1985, Garzanti 1988, Tea 1997, Marietti 2004, Premio Bergamo, premio Hemingway, premio Selezione Campiello 1985, tradotto in dodici lingue). Seguono poi alcuni romanzi: \"La principessa e il drago\" (Garzanti 1986, finalista premio Strega 1986, presentato da Giorgio Caproni e Giovanni Raboni, premio Rhegium Julii, premio Piombino), \"La malattia del tempo\" (Marietti 1987, Garzanti 1991), \"Vangelo di Giuda\" (Garzanti 1989, superpremio Grinzane Cavour 1990, ristampato da Baldini&amp;Castoldi nel 1999, da Sperling &amp; Kupfer nel 2006 e da Bompiani nel 2015), \"La stanza sull'acqua\" (Garzanti 1991, ristampato da Bompiani nel 2012).\nCon \"Le citt\u00e0 del dottor Malaguti\" (Garzanti 1993, premio Castiglioncello, premio Catanzaro) la narrativa di Pazzi approda al presente, alla cronaca italiana di questi anni, alla citt\u00e0 dove il narratore vive, Ferrara. Ecco allora i romanzi successivi, \"Incerti di viaggio\" (Longanesi 1996, premio Selezione Campiello, superpremio Penne-Mosca 1996), \"Domani sar\u00f2 re\" (Longanesi 1997), \"La citt\u00e0 volante\" (Baldini &amp; Castoldi 1999, finalista al Premio Strega, presentato da Dario Fo e Sebastiano Vassalli, in ristampa da Frassinelli), \"Conclave\" (Frassinelli, 2001, ristampato da Barbera nel 2012, premio Scanno, premio Comisso, Superpremio Flaiano, premio Stresa, premio Zerilli Marim\u00f2 della New York University, premio Rapolano Terme, tradotto in Germania, negli USA, in Estonia, in Slovacchia, Francia, Spagna, Portogallo, Russia, Turchia, Polonia, Serbia, Brasile, Croazia e in corso di traduzione in Giappone, Lituania, Albania e Corea), \"L'erede\" (Frassinelli 2002, premio Maria Cristina, tradotto in tedesco), \"Il signore degli occhi\" (Frassinelli 2004, tradotto in sloveno, premio Cala di Volpe), \"L'ombra del padre\" (Frassinelli 2005, tradotto in francese, premio Procida Elsa Morante Isola di Arturo), \"Qualcuno mi insegue\" (Frassinelli 2007), \"Le forbici di Solingen\" (Corbo 2007), \"Dopo primavera\" (Frassinelli, 2008), \"Mi spiacer\u00e0 morire per non vederti pi\u00f9\" (Corbo 2010), \"D'amore non esistono peccati\" (Barbera 2012), \"La trasparenza del buio\" (Bompiani, 2014), \"Lazzaro\" (Bompiani, 2017), in corso di traduzione in coreano, \"Verso Sant'Elena\"(Bompiani, 2019), premio Porta D'Oriente e \"Hotel Padreterno\" (La Nave di Teseo, 2021). Il giornalista Federico Migliorati ha curato \"Come nasce un poeta\" (Minerva, 2018), volume nel quale sono pubblicate 91 lettere inedite di Vittorio Sereni e Roberto Pazzi che i due si scrissero tra il 1965 e il 1982.\nDopo dodici anni di collaborazione esclusiva al \"Corriere della Sera\", \u00e8 opinionista di \"QN Quotidiano Nazionale (Il Giorno, Il Resto del Carlino, La Nazione\") e all'estero \u00e8 collaboratore di The New York Times.\nPremi.\nPremio Internazionale di Poesia Rhegium Julii 2020"}
{"id": "1778452", "revid": "72396", "url": "https://it.wikipedia.org/wiki?curid=1778452", "title": "Stadio Olimpico (Kiev)", "text": "Il Complesso nazionale sportivo olimpico (; ) \u00e8 un impianto sportivo di Kiev, capitale dell'Ucraina.\nCostruito nel 1923 in epoca sovietica come stadio Rosso, fu soggetto a diversi cambiamenti di nome nel corso della sua storia, tra i quali stadio Stalin, stadio Chru\u0161\u010d\u0451v e stadio Centrale; il nome attuale \u00e8 del 1996, posteriore all'indipendenza ucraina.\nGi\u00e0 usato nel 1980 come sede di supporto a Mosca per le gare del torneo olimpico di calcio, in tempi pi\u00f9 recenti fu soggetto a parziale demolizione e ricostruzione per renderlo idoneo a ospitare incontri del campionato europeo di calcio 2012.\nStoria.\nOriginariamente noto come \"stadio Rosso\" (\"\u010cervonij stadion\") dalla fondazione fino al 1941, assunse poi le denominazioni di \"stadio Repubblicano Stalin\" (\"Stalins'kyj Respublikans'kyj Stadion\") fino al 1953, \"stadio Repubblicano Chru\u0161\u010d\u0451v\" (\"Respublikans'kyj stadion im. N. Chru\u0161\u010dova\") fino al 1966, \"Stadio Centrale di Kiev\" (\"Ky\u00efvs'kyj Central'nyj stadion\") fino al 1978 e successivamente \"stadio della Repubblica\" (\"Respublikans'kyj stadion\") fino al 1996, per poi assumere nuovamente il nome attuale. Nell'autunno del 1969, la Fiorentina fu la prima squadra italiana a espugnare il campo kievano e, nel contempo, anche un campo dell'oltrecortina sovietico. \nDopo la dissoluzione dell'Unione Sovietica, con l'indipendenza dell'Ucraina lo stadio ha acquisito lo status di impianto nazionale. Nel 1996, per decreto del presidente dell'Ucraina, l'impianto fu ridenominato \"Complesso nazionale sportivo olimpico\", nome che conserva ancora oggi.\nDopo il 1991, data la scarsa affluenza registrata in occasione delle partite locali, la Dinamo Kiev inizi\u00f2 a disputare regolarmente le proprie partite di campionato e coppa nazionale allo stadio Dinamo, molto meno capiente, mentre continu\u00f2 a giocare le partite europee allo stadio Olimpico. \nTra il 1997 e il 1999 lo stadio fu sottoposto a lavori di ammodernamento in accordo con le linee guida della FIFA e la sua capienza diminu\u00ec sino a 83.450 spettatori.\nCon l'assegnazione dell'organizzazione del a Polonia e Ucraina, ufficializzata il 18 aprile 2007, lo stadio Olimpico di Kiev fu designato come sede della finale del torneo. I lavori di ammodernamento iniziarono il 1\u00ba dicembre 2008 e terminarono nell'ottobre 2011, periodo durante il quale lo stadio rimase chiuso, facendo s\u00ec che lo stadio Dinamo ospitasse anche le partite internazionali della Dinamo Kiev.\nLa ricostruzione dell'impianto comport\u00f2 la demolizione e la riedificazione dell'anello inferiore, una nuova tribuna ovest con uno spazio di due livelli da riservare alla stampa, palchi di lusso tra i due livelli e l'aggiunta di un edificio di 13 piani situato nella zona est e destinato a ospitare l'hotel Sheraton Kyiv Olimpijs'kyj, nonch\u00e9 la costruzione di un nuovo tetto per la copertura integrale dello stadio, consistente in una membrana translucida di 45.000 metri quadrati. La capienza totale fu ridotta a 70.050 posti a sedere.\nL'8 ottobre 2011 il rinnovato stadio Olimpico fu aperto al pubblico dal presidente ucraino Viktor Janukovy\u010d.\nEventi ospitati.\nLo stadio ha una capienza di circa 70.050 posti e ospita alcune gare della come le gare casalinghe a livello europeo e internazionali e le partite della nazionale ucraina di calcio. Nel 1980 \u00e8 stato utilizzato per ospitare alcuni incontri del torneo di calcio della XXII Olimpiade. Dal 1992 al 2007 \u00e8 stato la sede ufficiale della finale della Coppa d'Ucraina. \nNel 2012 ha ospitato tre partite del gruppo D, un quarto di finale e la finale del campionato europeo di calcio, vinta dalla Spagna per 4-0 contro l'Italia. \nNel 2018 ha ospitato la 63\u00aa finale di UEFA Champions League vinta dal Real Madrid per 3-1 contro gli inglesi del Liverpool: per gli spagnoli si \u00e8 trattata della tredicesima vittoria, la terza consecutiva."}
{"id": "1778454", "revid": "204012", "url": "https://it.wikipedia.org/wiki?curid=1778454", "title": "Oligoanuria", "text": ""}
{"id": "1778458", "revid": "1935652", "url": "https://it.wikipedia.org/wiki?curid=1778458", "title": "Francesco Morano", "text": "Biografia.\nNasce a Caivano l'8 giugno 1872.\nEntrato nel seminario di Aversa, s'immerge con passione nello studio delle scienze esatte prima ancora dell'ordinazione sacerdotale, che avverr\u00e0 il 10 agosto 1897.\nNel 1896 consegue la laurea in matematica e fisica e vince il premio \"Fondazione Corsi\", che gli permette di attendere agli studi scientifici per un altro anno presso l'Universit\u00e0 di Roma. L\u00ec consegue anche la libera docenza nelle predette discipline.\nNel 1900 entra quale assistente aggiunto nella Specola Vaticana, fondata da Gregorio XIII per lo studio del Calendario e richiamata in vita da Leone XIII.\nNel 1903 diviene socio corrispondente della Pontificia Accademia dei Nuovi Lincei, nel 1916 socio ordinario, nel 1928 membro del Comitato Accademico e infine presidente negli anni 1934-1935.\nPubblica diversi lavori scientifici, alcuni dei quali sono riportati pi\u00f9 sotto. Nel 1917 brevetta in Inghilterra, in Francia e in America il modulatore di corrente ad uso di microfono metallico.\nParallelamente, sempre prima dell'ordinazione sacerdotale, consegue anche la laurea in filosofia, in teologia e in utroque iure, nella Pontificia Universit\u00e0 Lateranense. Quest'ultimo titolo gli consentir\u00e0 l'ingresso negli organismi della Curia Romana.\nNel 1896 diventa avvocato della Curia Romana. Nel 1903 vince il concorso di notaio sostituto della Sacra Congregazione del Sant'Uffizio, di cui sar\u00e0 sommista nel 1912 e consultore nel 1938. Nel 1921 \u00e8 prelato referendario del Supremo Tribunale della Segnatura Apostolica, nel 1922 prelato votante, nel 1925 prelato uditore della Sacra Rota, nel 1928 consultore della Sacra Congregazione del Concilio, nel 1930 consultore della Pontificia Commissione per l'interpretazione del Codice Diritto Canonico e membro della Pontificia Commissione per le opere di Religione, nel 1935 segretario della Segnatura Apostolica e Uditore di Sua Santit\u00e0, consigliere del Papa in materia giuridica.\nAll'et\u00e0 di 87 anni divenne uno dei cardinali elettori pi\u00f9 anziani del Collegio Cardinalizio. All'epoca della sua nomina non era ancora stato creato vescovo, quando poi il Pontefice Giovanni XXIII rese obbligatoria per tutti i cardinali, la nomina episcopale.\nPapa Giovanni XXIII lo eleva al rango di cardinale nel concistoro del 14 dicembre 1959.\nPartecip\u00f2 al conclave del 1963 che port\u00f2 alla elezione di Giovanni Battista Montini Papa Paolo VI\nMuore il 12 luglio 1968 all'et\u00e0 di 96 anni a causa di una grave malattia che gli impediva di parlare correttamente facendogli emettere versi incomprensibili all'uomo.\nAveva nominato erede universale la Piccola Casa della Carit\u00e0 di Aversa, fondata dal fratello, il canonico Giuseppe Morano, alla quale in vita aveva dedicato costante attenzione.\nGenealogia episcopale.\nLa genealogia episcopale \u00e8:"}
{"id": "1778462", "revid": "26415", "url": "https://it.wikipedia.org/wiki?curid=1778462", "title": "Porto di Cagliari-Sarroch", "text": ""}
{"id": "1778465", "revid": "287204", "url": "https://it.wikipedia.org/wiki?curid=1778465", "title": "Beano", "text": ""}
{"id": "1778470", "revid": "26415", "url": "https://it.wikipedia.org/wiki?curid=1778470", "title": "Porto di Savona-Vado", "text": ""}
{"id": "1778471", "revid": "119002586", "url": "https://it.wikipedia.org/wiki?curid=1778471", "title": "Beano (Codroipo)", "text": "Beano (\"Bean\" in friulano) \u00e8 una frazione del comune di Codroipo, in provincia di Udine, Friuli-Venezia Giulia. Conta circa 400 abitanti.\nOrigini: il nome e l'insediamento.\nIl nome del paese si suppone derivi da \"bellianum\", poich\u00e9 si pensa che in epoca romana vi fosse una villa i cui proprietari facevano parte dalla famiglia \"de belli\". \nIn epoca alto medievale fu sede di un convento femminile, motivo per cui il paese in passato era conosciuto anche come \"Bean des Muinies\".\nL'abitato, secondo un documento del 1370, era circondato da una \"cortina\", che successivamente serv\u00ec a difendere il paese dalle incursioni turche del 1477 e 1499. I resti di questa cortina, che consisteva in un muro con ai piedi un fossato, pare fossero presenti fino all'inizio dell'Ottocento.\nNell'abitato si trova una piccola chiesetta a ridosso del cimitero, risalente al Cinquecento e una casa in cui si dice che Napoleone alloggi\u00f2 per una notte nei giorni prossimi al trattato di Campoformio (1797).\nA sud del paese, in prossimit\u00e0 della strada pontebbana, \u00e8 presente un fortino militare, costruito fra il 1909 e il 1910, che rientra nell'opera di fortificazione del basso Tagliamento, detta anche \"Difesa della Delizia\", voluta dal generale Pollio per fortificare il Friuli nella previsione che l'Italia si fosse trovata in lotta da sola contro l'Austria. All'interno il forte fu armato di sei cannoni da 149 montati su cupole Schneider, che per\u00f2 furono smontate a seguito della smobilitazione del 1915. Successivamente il 30 ottobre 1917 durante l'avanzata delle truppe austro-ungariche, venne trovato dagli occupanti in stato di abbandono. Il forte di Beano, mai coinvolto in azioni di guerra (pi\u00f9 significative le vicende anteguerra che lo videro coinvolto in azioni di spionaggio), si \u00e8 conservato in buono stato ed \u00e8 stato utilizzato fino a pochi anni fa come polveriera dell'esercito italiano.\nL'incidente ferroviario del 1903.\nIl paese ebbe fama in tutta Italia il 27 agosto del 1903 a causa di un grave scontro fra un treno merci e una tradotta militare.. Nel disastro morirono 13 persone in massima parte militari e ne rimasero ferite 66. Sul luogo intervenne anche l'allora re d'Italia Vittorio Emanuele III. Un monumento al ricordo del disastro \u00e8 presente nelle sue campagne in prossimit\u00e0 della ferrovia."}
{"id": "1778472", "revid": "123223564", "url": "https://it.wikipedia.org/wiki?curid=1778472", "title": "Enomao (schiavo)", "text": "Biografia.\nNell'inverno del 73 a.C. Enomao evase assieme ad altri compagni dalla scuola di addestramento per gladiatori di Lentulo Batiato a Capua, e, assieme a Spartaco e Crixo, si mise a capo della rivolta.\nGuid\u00f2 l'esercito degli schiavi nella resistenza all'esercito romano comandato dal pretore Gaio Claudio Glabro e ottenne la vittoria presso il Vesuvio.\nMor\u00ec probabilmente nell'inverno 73-72 a.C., mentre gli schiavi ribelli iniziavano a compiere incursioni in tutto il sud dell'Italia: da quel momento, infatti, le fonti non riportano pi\u00f9 sue notizie."}
{"id": "1778473", "revid": "155136", "url": "https://it.wikipedia.org/wiki?curid=1778473", "title": "Gonfaloniere di Santa Romana Chiesa", "text": ""}
{"id": "1778476", "revid": "204012", "url": "https://it.wikipedia.org/wiki?curid=1778476", "title": "Malattia senza polso", "text": ""}
{"id": "1778477", "revid": "1442080", "url": "https://it.wikipedia.org/wiki?curid=1778477", "title": "Cheirogaleus crossleyi", "text": "Il chirogaleo di Crossley o chirogaleo dalle orecchie pelose (\"Cheirogaleus crossleyi\" A. Grandidier, 1870) \u00e8 un lemure della famiglia Cheirogaleidae, endemico del Madagascar.\nDescrizione.\nIl colore del mantello \u00e8 grigio-nerastro con variegature giallo-arancio sul dorso e sui fianchi: la gola ed il muso sono biancastri.\nAttorno agli occhi \u00e8 presente un cerchio nero: nere sono anche le orecchie, ricoperte di pelo anche sul margine interno (da qui il nome comune della specie)."}
{"id": "1778480", "revid": "15756", "url": "https://it.wikipedia.org/wiki?curid=1778480", "title": "Angelo Savelli", "text": "Biografia.\nFormazione e attivit\u00e0 artistica.\nAngelo Savelli nasce il 30 ottobre 1911 a Pizzo (Vibo Valentia). Fin da bambino si avvicina all'arte, grazie allo zio pittore autodidatta, Alfonso Barone.\nNel 1930, dopo che Savelli ha frequentato gli studi classici al Liceo Filangieri di Vibo Valentia in Calabria, il padre Giorgio, farmacista, lo induce ad approfondire le sue qualit\u00e0 artistiche: Savelli si trasferisce a Roma e frequenta il liceo artistico e pi\u00f9 tardi l'Accademia delle Belle Arti.\nNel 1935 riceve il premio \"Mattia Preti\" e successivamente il premio \"Balestra\" per il concorso indetto dall'Accademia di San Luca di Roma.\nNel 1936 consegue il diploma dell'Accademia di Belle Arti. Il suo insegnante di decorazione pittorica \u00e8 Ferruccio Ferrazzi. Affresca la cappella della Villa Boimond a Sora (Frosinone) e viene premiato all'Esposizione Regionale Calabrese.\nNel 1937 parte per il servizio militare.\nNel 1940 inizia a insegnare all'Accademia di Belle Arti a Roma, cosa che non gli impedisce di svolgere una vivace attivit\u00e0 artistica. Si stabilisce nello studio di Via Margutta 49, la strada frequentata dalla pi\u00f9 alta concentrazione di artisti; Guttuso, Franchina, Jarema, Fazzini, Severini e tanti altri. Viene premiato alla Mostra Regionale del Lazio.\nNel 1941 riceve uno dei quattro premi aggiunti di lire 2.500 al III Premio Bergamo, e l'anno successivo uno dei quattro premi aggiunti di lire 5.000 al IV Premio Bergamo.\nViene richiamato alle armi nel 1943. Dopo la guerra torna a Roma ed entra a far parte della cerchia Futurista. Inoltre prende parte all'Art Club, Associazione Artistica Internazionale Indipendente, di cui fanno parte Jarema, Severini, Fazzini, Guzzi, Montanarini e Tamburi, e successivamente Dorazio, Mafai, Corpora, Perilli, Consagra e Turcato. Nello stesso periodo conosce Alberto Burri.\nPrime apparizioni del bianco.\nNegli anni 1946-1947 compaiono i primi lavori in cui le opere vengono realizzate con l'apparire del bianco. In varie crocifissioni il Cristo e la Maddalena appaiono dipinti di bianco. \u00c8 questo il periodo in cui Savelli sente l'esigenza di provare nuove emozioni. La Scuola Romana \u00e8 ormai per lui limitativa; invece il Futurismo e le sperimentazioni di Prampolini lo spronano a cercare nuove tecniche.\nNel 1947 soggiorna per alcuni mesi a Venezia. Inizia in questo periodo la pratica dello yoga e della meditazione. Riceve il premio \"Colli Euganei\" ad Abano.\nIl cambiamento.\nNel 1948 ottiene una borsa di studio della durata di un mese, a Parigi; prolunga la sua permanenza ad un anno. L'esperienza parigina \u00e8 una rivelazione. Dichiarer\u00e0: \"Mi resi conto che dovevo liberarmi della mia divina tradizione italiana\". In questo periodo lavora moltissimo e realizza numerosi disegni in china e acquerello.\nDopo l'espressionismo degli anni romani, nel 1949 rientra da Parigi con una visione dell'arte moderna che nessuno dei suoi amici in Italia \u00e8 in grado di comprendere. A Roma incontra Theodoros Stamos.\nNel 1950, con le due opere \"Oltre l'inquieto\", iniziano le prime opere astratte. Partecipa alla XXV Biennale di Venezia.\nNew York City.\nNel 1953 sposa la giornalista Elisabeth Fischer. Si trasferisce a New York. Frequenta l'Art Club della Decima Strada e gli artisti della New York School, dove incontra Philip Pavia e Jack Tworkov che gli cede il suo studio tra la 10th Street e la 4th Avenue.\nNel 1954 realizza l'opera \"Oval Skin\".\nSuccessivamente, nel 1955, inizia una serie di serigrafie e di collage che realizza al Chelsea Workshop.\nNel 1956 produce \"Bianco su bianco\", una serigrafia monocromatica, e realizza cos\u00ec il suo primo quadro totalmente bianco.\nNel 1957 viene organizzata una mostra personale alla D'Amecourt Gallery, Washington D.C.\nNel 1958 viene organizzata una mostra personale alla Galleria Leo Castelli sulla 77\u00aa Strada, e alla Galleria del Cavallino a Venezia. Nello stesso anno viene premiato al concorso internazionale di disegno industriale \"Battistoni\".\nNel 1959 viene nominato direttore della scuola d'arte \"La Guardia Memorial House\".\nIl bianco, come unico colore.\nSempre nel 1959 si avvicina al bianco con stampe in rilievo; innalza il bianco come unico colore. Elabora un'arte monocromatica e realizza opere di estrema rarefazione e pulizia formale.\nNel 1960 viene invitato a insegnare all'\"Art Workshop\", la scuola americana a Positano (Napoli), e a partecipare ad un seminario sulle tecniche di stampa a Milano.\nNel 1962 la University of Pennsylvania lo chiama a riorganizzare il programma del Dipartimento delle Belle Arti, in collaborazione con Piero Dorazio, direttore dei corsi; Savelli accetta e si trasferisce in Pennsylvania, dove abiter\u00e0 per 10 anni a Springtown, senza lasciare lo studio di New York.\nRiceve il premio Lissone nel 1961.\nNel 1962 crea i primi lavori utilizzando la corda e realizza undici opere litografiche a rilievo, bianco su bianco, presentate da Giulio Carlo Argan (Grattacielo, Milano 1962).\nViene pubblicato il libro \"Ten poems by ten American poets\" con litografie di Savelli (Romero, Roma 1963).\nNel 1964 ottiene il Gran Premio della Grafica alla XXXIII Biennale di Venezia per i ventisette rilievi bianco su bianco.\nNegli anni 1965-1970, crea nel suo studio al 186 di Bowery Street, New York, la prima sala per la meditazione che chiama \"Paradise\".\nNel 1966 insegna alla Columbia University di New York.\nTra il 1969 e il 1970 realizza i progetti \"Paradise II\" alla Corcoran Gallery of Art, Washington, e \"Dante's Inferno\" alla Peale Galleries of Pennsylvania, all'Accademia di Belle Arti, Philadelphia.\nDal 1970 al 1973 insegna come Guest Artist all'University of WI-STOUT nel Wisconsin.\nNel 1971 realizza il progetto \"Illumine one\" che espone nel '72 alla mostra personale all'Everson Museum di Syracuse (Stato di New York); il catalogo viene presentato da Louis Kahn.\nNel 1973 viene installata la scultura \"Empedocles\" al Lincon Center di Syracuse.\nNel 1974 insegna alla Cornell University a Ithaca (New York).\nNel 1975 insegna per due anni come Visiting Artist alla State University of Pennsylvania, e realizza l'opera \"Wall to Wall\" che espone a una mostra alla stessa universit\u00e0. Lo stesso anno gli viene offerto di insegnare anche all'Accademia di Belle Arti di Philadelphia, Pennsylvania.\nNel 1976 crea le prime tele senza telaio applicate direttamente al muro. Dipinge la serie di tele \"On the quantity of the surface\".\nNel 1977 realizza una serie di quaranta stampe bianco su bianco. Accetta il posto di visiting professor all'Universit\u00e0 del Texas, Arlington.\nNel 1978 realizza l'installazione \"Tree with 84 tree trunks\" e la espone alla Max Hutchinson Gallery, New York.\nNel 1980 riceve dal Guggenheim Museum di New York la \"Guggenheim Fellowship\" che gli permette di vivere in Europa e di organizzare mostre personali a Milano, Zurigo e Roma.\nNel 1981 realizza la scultura \"Aglaophon\", installata presso l'Aubodon Art Center, New York.\nLa morte della moglie Betty e il periodo di solitudine.\nNel 1982 muore sua moglie Elisabeth Fischer. Con la sua drammatica scomparsa inizia per lui un lungo periodo di solitudine. Il comune di Pizzo Calabro gli dona una medaglia d'oro per meriti artistici. Viene pubblicato \"Angelo Savelli, Opera grafica 1932-1981\" di Giuseppe Appella, edito da Scheiwiller.\nViene premiato nel 1983 all'American Academy of Arts and Letters.\nNel 1984 il PAC - Civico Padiglione d'Arte Contemporanea di Milano realizza, con il coordinamento di Luigi Sansone, una mostra personale.\nNel 1984 Savelli realizza un'opera straordinaria che dedica alla moglie: \"Glory of a Broken Wing, a Elisabeth Fischer\" che si sviluppa su una lunghezza di cm 1650.\nNel 1986 viene pubblicato \"Libro bianco\", con incisioni di Savelli e poesie di Lucini, edizioni Scheiwiller.\nNel 1988 si trasferisce in quello che sar\u00e0 il suo ultimo studio, al 257 di Water Street, Pier 17, New York. Lo stesso anno la Rai Corporation di New York realizza un filmato sulla sua vita diretto da Luigi Ballerini.\nIncontri.\nNel 1989, alla Rai Corporation di New York, incontra Susanna Argenterio, che ama come una figlia.\nViene aperto nel 1991 il \"Centro d'Arte Contemporanea Angelo Savelli\" a Lamezia Terme in Calabria.\nNel 1993 Savelli inizia la realizzazione di una stanza presso l'albergo \"l'Atelier sul Mare\" a Castel di Tusa in Sicilia, che non riesce a terminare.\nNel 1994 Patrizio Bertelli e la moglie Miuccia Prada visitano il suo studio a New York e si innamorano delle sue opere. Dall'incontro nasce una collaborazione con la Fondazione Prada.\nRitorno in Italia.\nIl 30 novembre 1994 la Biennale di Venezia invita Savelli a partecipare con una sala personale nella sezione italiana per la XLVI Biennale.\nIl 14 febbraio 1995 il Museo d'Arte Contemporanea \"Luigi Pecci\" di Prato invita Savelli a realizzare una mostra antologica in programma da giugno a settembre dello stesso anno.\nIl 10 marzo 1995 Savelli lascia New York e arriva a Milano per seguire personalmente la realizzazione delle due mostre.\nGli ultimi giorni.\nIl 17 aprile 1995 si sente male e viene ricoverato, dalla Famiglia Argenterio che lo ospita, all'ospedale San Orsola di Brescia.\nSavelli muore nel Castello di Boldeniga di Dello (Brescia) il 27 aprile 1995, all'et\u00e0 di ottantatr\u00e9 anni, circondato da amici, amore e affetto. Per sole poche settimane non riuscir\u00e0 a vedere realizzate le due mostre personali che lo avevano tanto incantato: la XLVI Esposizione Internazionale d'Arte (Biennale di Venezia) e la mostra al Museo Pecci di Prato in collaborazione con \"PradaMilanoArte\".\nOmaggi.\nIn memoria di Angelo Savelli \u00e8 stato pubblicato il 13 dicembre 2012 il libro dal titolo \"Quel diavolo di un Angelo - Angelo Savelli il pittore del bianco, Il mio secondo padre\" scritto da Susanna Argenterio.\nMostre e Premi.\n1935\n- Mostra regionale Calabrese, Catanzaro (collettiva)\n- Riceve il premio \"Mattia Preti\"\n- Riceve il premio \"Balestra\"\n1936\n- Affresca la Cappella di Villa Boimond a Sora.\n- Mostra Missionaria Cattolica, Citt\u00e0 del Vaticano (collettiva)\n- Riceve il premio all'Esposizione Regionale Calabrese\n1940\n- Riceve il premio alla Mostra Regionale del Lazio\n1941\n- Riceve il premio al III Premio Bergamo(espone: \"Nel mio studio, Fine di una speranza, I fiori di Annabella, Sian Lee\")\n- Premio Bergamo, Bergamo(collettiva)\n- Palazzo dell'Arte, Milano(collettiva)\n- Galleria di Roma, (prima mostra personale)\n1942\n- Riceve il premio al IV Premio Bergamo (espone: \"Natura morta con flauto, Composizione, Piazza del Popolo di notte\")\n- Premio Bergamo, Bergamo (collettiva)\n- Galleria della Spiga, Milano (personale)\n- Galleria Cairola, Genova (personale)\n1943\n- IV Quadriennale di Roma, Roma (collettiva)\n- Galleria il Babbuino, Roma (collettiva)\n- Galleria il Ritrovo, Roma (personale)\n- Galleria San Marco, Roma (personale)\n1945\n- Art Club, Il Cairo (collettiva)\n- Art Club, Alessandria d'Egitto (collettiva)\n- Art Club, Buenos Aires (collettiva)\n- Galleria il Fiore, Firenze (collettiva)\n- Biennale di Reggio Calabria, Reggio Calabria (collettiva)\n- Galleria agli Schiavi, Roma (collettiva)\n- Illustrazione del Libro Francese, Roma, Lione, Parigi (collettiva)\n- Galleria San Marco (mostra dell'Art Club), Roma (personale)\n- Galleria il Ritrovo, Roma (personale)\n1946\n- Gruppo Romano, Washington D.C, New York (collettiva)\n- Galleria Cronache, Bologna (personale)\n- Galleria Obl\u00f9 (Mostra dell'Art Club)\n- Capri (personale)\n1947\n- Riceve il premio \"Colli Euganei\", Abano\n- Pittura Italiana Moderna, la Shaux de Fonds, Lugano (collettiva)\n- Mostra d'Arte Italiana, Kunsthalle, Berna (collettiva)\n- Galleria 2A+C, Palermo (collettiva)\n- 53\u00aa Mostra dell'Art Club, Roma (collettiva)\n- Galleria del Naviglio, Milano (personale)\n- Galleria Sandri, Venezia (Personale)\n- Galleria d'Arte Michelazzi, Trieste (personale)\n- Galleria dell'Obelisco, Roma (personale)\n- Galleria del Secolo, Roma (personale)\n1948\n- Art club, Johannesburg, Citt\u00e0 del Capo, Pretoria (collettive)\n1949\n- Mostra d'Arte Italiana, Vienna, Salisburgo (collettiva)\n- Castello Murat, Pizzo Calabro (Catanzaro), (personale)\n1950\n- XXV Biennale di Venezia, Venezia (collettiva), (espone: \"Scoperta inquietante, Attualit\u00e0 vivente, Gli elementi provocati\")\n- Biennale di Reggio Calabria, Reggio Calabria (collettiva)\n- Centre Art Italienne, Parigi (collettiva)\n- Bar Strega di Via Veneto, Roma (Collettiva)\n1951\n- Art Club, Roma, Stoccolma, Helsinki, G\u00f6teborg, Oslo, Copenaghen (collettive)\n- Il Mostra d'Arte, Alatri (collettiva)\n- Premio Roma, Roma (collettiva)\n- Arte astratta e concreta in Italia, (promossa dall'Art Club)\n- Galleria Nazionale d'Arte Moderna, Roma (collettiva)\n- Galleria San Marco, Roma (personale)\n1952\n- VI Mostra annuale dell'Art Club, Galleria Nazionale d'Arte Moderna, Roma (espone: \"Oltre l'inquieto, citt\u00e0 distrutta, Messaggio\")\n- XXVI Biennale di Venezia (collettiva), (espone: \"Nello Spazio, Travolgente, Il sole penetra dentro la terra, Noi alla conquista dello spazio, Realt\u00e0 dinamica dello Spazio\")\n- Galleria il Camino, Roma (collettiva)\n- Bottega d'arte, Terni (collettiva)\n- III Mostra Marsicana di Arti Figurative (collettiva)\n- Gallerie du centre d'Art Italien, Parigi (personale)\n1953\n- VII Mostra annuale dell'Art Club, Galleria Nazionale d'arte Moderna, Roma (collettiva), (espone: \"Inquietante, Inquieto, Oltre l'Inquieto\")\n- Galleria Chiuriazzi, Roma (collettiva)\n1954\n- XXVII Biennale di Venezia, Venezia (collettiva), (espone: \"Apparizioni all'Alba, Natura ribelle, Il polline sui fiori, Turbolenza benefica della natura, Flusso vitale\")\n- Galleria Numero, Firenze (personale)\n- Galleria del Naviglio, Milano (personale)\n- Palazzo della Prefettura, Catanzaro (personale)\n1955\n- Annual Exhibit, Stable Gallery, New York (collettiva)\n- The contemporaries Gallery, Washington D.C. (personale)\n1956\n- International Collage, Rose Friend, New York (collettiva)\n- Graphics Wardsworth Atheneum, Hartford, Connecticut (personale)\n- D'Amercourt Gallery, Washington D.C. (personale)\n1957\n- Leo Castelli Gallery, New York (collettiva)\n- Piondexter Gallery, New York (collettiva)\n- Brooklyn Museum, New York (collettiva)\n- Collage in America (collettiva)\n- American Painting, itinerante in Canada (collettiva)\n- Graphic Outlook, The Contemporaries Gallery, New York (collettiva)\n- La Guardia Memorial House, New York (collettiva)\n1958\n- New tendencies in Italian Art, Roma, New York (collettiva)\n- Leo Castelli Gallery, New York (personale)\n- Galleria del Cavallino, Venezia (personale)\n1959\n- 17th National Exhibition of Prints, library of congress, Washington D.C. (collettiva)\n- Pratt- Contemporaries Workshop, River Side Museum, New York (collettiva)\n- College Area Gallery New York (collettiva)\n- VII Quadriennale d'Arte di Roma, Roma (collettiva)\n- Modern Drawings - European and American, Bertha Schaefer Gallery, New York (collettiva)\n- Galleria d'Arte Selecta, Roma (personale).\n- Ellison Gallery, Forth Worth, Texas (personale)\n- HCE Gallery, Provincetown (personale)\n- Bertha Schaefer Gallery, New York (personale)\n1960\n- 8th Annual Exhibition, Art Workshop, Positano (collettiva)\n- 12th National Print Exhibition, Brooklyn Museum, New York (collettiva)\n- Tweed Museum of Art, Duluth, Minnesota (personale)\n1961\n- Riceve il Premio Lissone.\n- IV Biennale di Alessandria d'Egitto, Alessandria d'Egitto (collettiva)\n- Galleria George Lester, Roma (collettiva)\n- Galleria del Grattacielo, Legnano (personale).\n- Galleria del Naviglio, Milano (personale)\n- Galleria Art Workshop, Positano (personale)\n1962\n- Galleria del Grattacielo, Milano (personale)\n- BrooklynMuseum, New York (collettiva)\n- Premio Marzotto, Roma (collettiva)\n- Galerie XX Siecle, Parigi (collettiva)\n- Valdagno (collettiva)\n- Baden-Baden (collettiva)\n- Pittori Italiani residenti all'estero. Galleria Stendhal, Milano (collettiva)\n- Premio Sicilia Industria, Palermo (collettiva)\n- Peter Deitsch Gallery, New York (personale)\n- Galleria Quadrante, Firenze (personale)\n1963\n- White Chapel Gallery, Londra (collettiva)\n- Mus\u00e8e des Artes Decoratifs, Parigi (collettiva)\n- University of Pennsylvania, Philadelphia (collettiva)\n- 19th National Exibition of Prints, Library of congress, Washington D.C. (collettiva)\n- Biennale Internazionale della Grafica, Lubiana (collettiva)\n- Joseph Grippi Gallery, New York (collettiva)\n- D'Arci Gallery, New York (personale)\n- Art Alliance, Philadelphia (personale)\n1964\n- Ottiene il Gran Premio per la Grafica alla XXXII Biennale di Venezia\n- Eastern Illinois University, Charleston (collettiva)\n- The ClassicSpirit in 20th Century Art, Sydney Janis Gallery, New York (collettiva)\n- Graphic Arts U.S.A., Mosca, Jerevan, Leningrado (collettive)\n- 14th National Print Exhibition, Brooklyn Museum, New York.\n- 4th International Biennal Exhibition of Prints, Tokio (collettiva)\n- XXXII Biennale di Venezia, Venezia (personale)\n- Eastern Illinois University, Charleston (personale)\n1965\n- \"Convergenze\", Galleria dell'Arte della Casa do Brasil, Roma (collettiva)\n- Galleria Ferrari, Verona (collettiva)\n- \"Graphic Arts\" U.S.A., Costanza Ploesti, Bucarest, Praga, Cracovia, Varsavia, Szczecin, Lubiana, Belgrado (collettive)\n- Prints, State University College, Potsdam, New york State (collettiva)\n- \"IX Quadriennale d'Arte\" di Roma, Roma (collettiva)\n1966\n- Galleria dell'Obelisco, Roma (collettiva)\n- 20thNational Exhibition ofPrints, Library of Congress, Washington D.C. (collettiva)\n- 15th National Prints Exhibition, Brooklyn Museum of American Art, New York (collettiva)\n- Contemporary painter and sculptor as printmakers, Museum of Modern Art, New York (collettiva)\n- 47th Annual Exhibition of the Society of American Graphic Artists, Pepsi Cola Gallery, New York (collettiva)\n- Graphics '67: Italy, University of Kentucky Art Gallery, Lexington, Kentucky (collettiva)\n- Contemporary Prints and Drawings, Chicago, Illinois (personale)\n1967\n- Stampe di due mondi, Tyler School of Arts, Roma (collettiva)\n- Whitney museum of American Art, New York (collettiva)\n- Vancouver Print International, The Vancouver Art Gallery, Vancouver, Canada (collettiva)\n1968\n- Phoenix Art Museum, Maremont Collection, Phoenix, Arizona (collettiva)\n- Pennsylvania Academy of Fine Arts, Philadelphia (collettiva)\n- Galerie Rive Gauche, Roma (collettiva)\n- American Prints Today, Museum of Art Muson Williams, Proctor Institute, Utica, New York (collettiva)\n1969 - 1970\n- Peale Galleries of Pennsylvania Academy of Arts, Philadelphia (personale)\n- Corcoran Gallery of Art, Washington D.C.(personale)\n- \"31st BiennalExhibitionof Contemporary American Painting\", The Corcoran Gallery of Art, Washington D.C. (collettiva)\n- \"Two decades of american Prints 1947-1968\", The Brooklyn Museum, New York (collettiva)\n- Salon de Mai, Parigi (collettiva)\n- Henry Gallery, Washington D.C. (personale)\n- \"Savelli-Inner Space\", The Concoran Gallery of Art, Wahington D.C. (personale)\n1971\n- Library of Congress, Washington D.C. (collettiva)\n- \"White of White\", Museum of Contemporary Art (collettiva)\n1972\n- Gallery Rive Gauche, Roma (collettiva)\n- \"Enviro-Vision\", New York State Fair (collettiva)\n- Everson museum of Art, Syracuse, New York State (personale)\n1973\n- Everson Museum of Art, Syracuse, New York State (collettiva)\n- Allentown Museum, Allentown, Pennsylvania (collettiva)\n- University of winsconsin, Art Center Gallery, Menomonie, Winsconsin (collettiva)\n- South Art Gallery, Menomonie, Winsconsin (personale)\n1974\n- Herbert F.Johnson Museum, Itaca, New York State (collettiva)\n- Tweed Museum of Art, University of Minnesota, Duluth (personale)\n1975\n- Zoller Gallery, Pennsylvania State University\n1976\n- Sculptor's Drawings, Fine Arts Building, New York (collettiva)\n- Zoller Gallery, Pennsylvania State University (personale)\n1977\n- Collection in progress, Moore College of Art Gallery (collettiva)\n1978\n- Weintraud Gallery, Collettiva (collettiva)\n- \"Project Spaces\", Muhlenberg College Center for the Arts, Allentown, Pennsylvania (collettiva)\n- Max Hutchinson Gallery, New York (personale)\n- Sculpture Now Inc., New York (personale)\n- Parson-Dreyfuss, New York (personale)\n1979 - 1980\n- Riceve dal Guggenheim Museum di New York una \"Guggenheimfellowship\".\n- University of Saint Thomas, Houston, Texas (collettiva)\n- Allenitown Museum, Allentown, Pennsylvania (collettiva)\n- R.H. Osterom Gallery, New York (collettiva)\n- \"Disegni del XX Secolo\", Istituto Nazionale per la Grafica, Roma (collettiva)\n1981\n- American Academy and Institute of Arts and Letters (collettiva)\n- Art Gallery Aubudon Terrace, New York (collettiva)\n- Galleria Lorenzelli, Milano (personale)\n- Gimpel-Hannover ed Emmerich Gallery, Zurigo (personale)\n- L'Arco Studio Internazionale d'Arte Grafica, Roma (personale)\n- Galleria Editalia, Roma (personale)\n1982\n- Riceve una medaglia d'oro dal Comune di Pizzo Calabro per i meriti artistici\n1983\n- Riceve un premio dall'American Academy of Arts and Letters.\n1984\n- Civico d'Arte Contemporanea, Milano (personale)\n1985\n- \"Guttuso a Genova nel nome della Ragione\", Ville Croce, Genova (collettiva)\n1986\n- Riceve una medaglia d'oro dal Comune di Pizzo Calabro per meriti artistici\n- New Liberty Monuments, snug Harbor Cultural Center, State Island, New York (collettiva)\n- Structured Art and Architecture, Branchville Soho Gallery, Ridgefield, Connecticut (collettiva)\n- Roma 1934, Galleria Civica di Modena e Pallazzo Braschi di Roma (collettive)\n1987\n- La citt\u00e0 della Magna Grecia, Rossano (collettiva).\n- IV Rassegna della Stampa d'Arte Leonardo Castellani, Urbino (collettiva)\n- XXX Biennale Nazionale d'Arte Citt\u00e0 di Milano, Palazzo della Permanente, Milano (collettiva)\n- Le Citt\u00e0 della Magna Grecia, Rossano (collettiva)\n- \"Amore d'autore\", D'Ars Studio, Milano (collettiva)\n- Studio Renato Brazzani, Torino (personale)\n- Studio D'Ars, Milano (personale)\n1988\n- \"Le muse irrequiete di Leonardo Sinisgalli\", Palazzo Ricci, Macerata (collettiva)\n- Galleria il Salotto, Como (personale)\n- Whichita art Museum, Whichita, Kansa (personale)\n- Balestrini, Centro Cultura e Arte Contemporanea, Albisola Mare (personale)\n1989\n- Riceve una targa d'argento per i meriti artistici al Premio di Pittura Cassano Sibari, Cassano Ionio\n- Pro Loco, Vibo Valentia (personale)\n1990\n- \"La Madonna nell'Arte Italiana del Novecento\", Castrovillari, Chiesa di San Giuliano (collettiva)\n- Arte per un territorio, Pernocari (collettiva)\n- Allentown Art Museum, Pennsylvania (personale)\n- Casa del Mantegna, Mantova (personale)\n1991\n- Nel pi\u00f9 ampio cerchio, Centro Museo Grafico, Taverna (collettiva)\n- Biennale d'Arte Calabrese, Monterosso (collettiva)\n- Questa Calabria \u00e8 Arte, Civico Museo, nicotera (collettiva)\n- Art Cologne, Galleria d'Arte Niccoli, Colonia (collettiva)\n- La pi\u00f9 bella Galleria d'Italia, Fortezza da Basso, Firenze (collettiva)\n- Galleria d'Arte Niccoli, Parma (personale)\n- Galleria Elleni, Bergamo (personale)\n1992 - 1993\n- Kodama Gallery, Osaka (personale)\n- \"Elevazioni\", Centro Angelo Savelli, Lamezia Terme (personale)\n1994\n- Galleria d'Arte Prati, Palermo (personale)\n- Savelli, Friscia, Centro Angelo Savelli, Lamezia Terme\n1995\n- XLVI Biennale di Venezia\n- Museo Pecci Prato, Prato (personale)\nNote.\nLe informazioni su Angelo Savelli sono tratte dal sito ufficiale Angelo Savelli previa autorizzazione dei gestori."}
{"id": "1778487", "revid": "124000752", "url": "https://it.wikipedia.org/wiki?curid=1778487", "title": "Scandolara (Zero Branco)", "text": "Scandolara \u00e8 una frazione del comune di Zero Branco, dal cui centro dista 6,5\u00a0km.\nIl paese si sviluppa lungo la SP 65 (\"via Scandolara\").\nL'omonima parrocchia, consacrata a San Martino, ricade nel vicariato di Paese, della diocesi di Treviso.\nStoria.\nAnalogamente alle cremonesi Scandolara Ravara e Scandolara Ripa d'Oglio, il toponimo dovrebbe indicare un luogo in cui cresce la \"sc\u00e0ndola\", termine dialettale che significa \"spelta\". Negli antichi documenti sono riportate le varianti \"Scandolera\", \"Schandolara\", \"Scandollara\" e simili.\nDurante la Serenissima, la localit\u00e0 fu divisa in tre \"colmelli\" (\"Scandolara Chiesa\", \"Scandolara di sopra\" e \"Scandolara di sotto\") che a sua volta ricadevano nella \"Mestrina si sopra\", ovvero la porzione a sud-ovest delle otto che componevano il territorio della podestaria Treviso.\nCon la fine della Serenissima fu per un periodo frazione del comune di Sant'Alberto, per poi passare a Zero Branco.\nMonumenti e luoghi d'interesse.\nLa chiesa parrocchiale, secondo lo storico locale Francesco Scipione Fapanni, doveva esistere gi\u00e0 nel XIV secolo, quando rappresentava una cappella della pieve di Trebaseleghe. Ristrutturata pi\u00f9 volte, custodisce un dipinto con la \"Beata Vergine Rachele del Rosario ed il profeta Simeone Fontana\" e un organo Tamburini del 1945 (a 17 registri e circa 1.200 canne). L'attuale campanile, costruito nel 1760, conserva 4 campane, inizialmente fuse dalla ditta \"De Poli\" di Ceneda nel (1859) \u00e8 successivamente rifuse nel 1963."}
{"id": "1778489", "revid": "399", "url": "https://it.wikipedia.org/wiki?curid=1778489", "title": "Prata (Massa Marittima)", "text": "Prata \u00e8 una frazione del comune italiano di Massa Marittima, nella provincia di Grosseto, in Toscana.\nGeografia fisica.\nIl borgo \u00e8 situato a circa 12\u00a0km a nord-est del capoluogo comunale nell'area delle Colline Metallifere grossetane.\nStoria.\nPrata \u00e8 documentata come castello medievale fino dall'XI secolo. I signori del castello, feudatari di origine tedesca probabilmente scesi in Toscana al seguito dell'imperatore Ottone III e connessi da legami di sangue con gli Alberti di Prato e di Monterotondo, erano ghibellini. Specie da quando, nel 1270, Siena divenne guelfa e intensific\u00f2 la sua spinta verso il mare, il castello di Prata, che dominava la strada principale tra Siena e la costa, divenne oggetto delle mire senesi. Malgrado il sostegno degli altri castelli ghibellini della Maremma, Prata, dopo anni di insurrezioni e di guerriglia, si arrese a Siena nel 1289 dopo un assedio intermittente di quattro anni, ed entr\u00f2 a far parte del territorio della Repubblica di Siena.\nNel 1489, a seguito di un'altra insurrezione, Siena smantell\u00f2 il castello e ne cedette il territorio allo Spedale di Santa Maria della Scala. Lo Spedale utilizz\u00f2 il territorio di Prata per l'allevamento del bestiame e domin\u00f2 la vita economica del borgo per quasi tre secoli. Il centro di Prata pass\u00f2 al Granducato di Toscana a met\u00e0 Cinquecento, a seguito della definitiva caduta della Repubblica di Siena, e da allora ne segu\u00ec le sorti. Nell'ultimo quarto del XVIII secolo il granduca Pietro Leopoldo, nell'ambito della sua politica di smembramento dei latifondi, obblig\u00f2 lo spedale a vendere le sue propriet\u00e0. Circa nello stesso periodo (1783) una riforma municipale inser\u00ec la comunit\u00e0 di Prata nel Comune di Massa Marittima.\nNei primi mesi dell'Ottocento il paese fu al centro di alcuni episodi di guerriglia contro le truppe francesi che rioccupavano la Toscana dopo la battaglia di Marengo. Alla fine i francesi assalirono e saccheggiarono Prata per tre giorni, dal 10 al 13 marzo 1801.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Prata. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nTradizioni e folclore.\nA Prata si festeggia ogni luned\u00ec di Pentecoste la Festa della Madonna del Canale, presso l'Oratorio della Madonna alla Fonte Vecchia, ad un chilometro di distanza dal paese. Secondo la leggenda la Madonna apparve in questo luogo e per ricordare tale evento fu realizzata un'edicola votiva con un affresco raffigurante la \"Vergine\" (1680); quando l'edicola si deterior\u00f2, l'affresco fu riprodotto su di una tela spostata nella chiesa di Prata, ma per due volte scomparve e riapparve presso la fonte. Fu visto come un segno divino e qui venne realizzato l'oratorio che vediamo oggi: la popolazione di Prata, da allora, in segno simbolico riporta la tela in questione dal paese all'oratorio con una solenne processione ogni tre anni.\nOgni anno nel mese di Agosto , nel corso della festa medioevale, si corre la corsa della Ruzzola tra le tre contrade del paese: Pianello, Terrarossa, Palazzo. Una disputa in cui i partecipanti, tre per contrada percorrono un percorso tirando forme di formaggio ben stagionato. Ai primi che completano il giro, il palio ogni anno disegnato da una pittrice del paese.\nCuriosit\u00e0.\nLa tortuosit\u00e0 della strada che conduce a Prata, dovuta al susseguirsi di numerose curve, \u00e8 entrata a far parte di un modo di dire maremmano, che viene rivolto generalmente a persone nervose oppure in non perfette condizioni fisiche: "}
{"id": "1778490", "revid": "486946", "url": "https://it.wikipedia.org/wiki?curid=1778490", "title": "Tulsky Oruzheiny Zavod", "text": ""}
{"id": "1778492", "revid": "28592", "url": "https://it.wikipedia.org/wiki?curid=1778492", "title": "Tul'skij Oru\u017eeinyj Zavod", "text": ""}
{"id": "1778508", "revid": "1855146", "url": "https://it.wikipedia.org/wiki?curid=1778508", "title": "Dipartimento del tesoro", "text": "Il Dipartimento del tesoro (in sigla DT) \u00e8 un dipartimento del Ministero dell'economia e delle finanze della Repubblica Italiana.\nStoria.\nDopo la fusione e riorganizzazione dei cosiddetti ministeri economici nel Ministero dell'economia e delle finanze ad opera della legge Bassanini (in vigore dal 2001), la Direzione generale del tesoro (come la Ragioneria generale dello Stato) viene trasformata in dipartimento.\nIl DT ricopre funzioni che, anche prima della riforma del 2001, venivano svolte nell'ambito dei seguenti ministeri economici: \nFunzioni.\nIl Dipartimento del tesoro, cui \u00e8 preposto il direttore generale del tesoro, svolge attivit\u00e0 di supporto tecnico alle scelte di politica economica e finanziaria del Governo, elabora le strategie macroeconomiche ed i pi\u00f9 significativi documenti di programmazione. Il Dipartimento \u00e8 responsabile dei seguenti principali processi:\nLe competenze del Dipartimento sono state definite dai seguenti DPR: n.38 del 20-2-1998, n. 154 del 28-04-1998, e n. 147 del 22-3-2001.\nIl Dipartimento del tesoro \u00e8 articolato in sette direzioni generali ed un servizio dipartimentale a cui sono preposti dirigenti generali. Alle dirette dipendenze del direttore generale del tesoro operano quattro uffici di staff e il consiglio tecnico-scientifico degli esperti.\nIl dl Rilancio del Governo Conte ha istituito due nuove posizioni di dirigenza apicale, di cui una alle dirette dipendenze del direttore generale e munita di poteri di ispezione e controllo trasversali a tutti gli altri dipartimenti. Se alla Direzione generale del Tesoro era gi\u00e0 assegnata \u00abla \"gestione\" finanziaria dei titoli azionari di propriet\u00e0 dello Stato\u2026 e la rappresentanza dell\u2019azionista nell\u2019assemblea societaria\u00bb, il dl Rilancio gli attribuisce poteri decisionali in merito all'assetto proprietario, del quale in precedenza gestiva anche il collocamento nel mercato azionario oppure la dismissione, ma sulla base di deliberazioni degli organi lettivi dello Stato. La nuova figura avr\u00e0 il compito di \u00abvalorizzare le partecipazioni azionarie dello Stato, anche tramite operazioni di privatizzazione e dismissione\u00bb, con poteri di iniziativa largamente pi\u00f9 ampi di quelli conferiti al Dipartimento del Tesoro dal decreto-legge n. 332/1994.\nDirettori generali del tesoro.\nIl direttore generale del tesoro \u00e8 il capo del Dipartimento del tesoro. Precedentemente alla riforma del 2001, tale incarico era il vertice amministrativo del Ministero del tesoro."}
{"id": "1778509", "revid": "22356", "url": "https://it.wikipedia.org/wiki?curid=1778509", "title": "Trigodon", "text": "Il trigodonte (gen. Trigodon) \u00e8 un mammifero estinto appartenente ai notoungulati, vissuto nel Pliocene superiore (circa 3 milioni di anni fa). I suoi resti sono stati rinvenuti in Sudamerica.\nUn \"ippopotamo\" con un corno.\nDi grandi dimensioni, questo animale era un rappresentante del sottordine dei tossodonti, comprendenti generalmente animali simili a rinoceronti o a ippopotami. Il trigodonte, in particolare, faceva parte della sottofamiglia degli aplodonterini (Haplodontheriinae), un gruppo dalla dentatura peculiare. La caratteristica pi\u00f9 notevole del trigodonte era data da un corno frontale, che sovrastava un muso eccezionalmente corto. Il corno, sorretto da una struttura ossea bombata sulla fronte, aveva forse uno scopo difensivo contro i predatori dell'epoca come \"Thylacosmilus\".\nPaleoecologia.\nLa struttura corporea del trigodonte era massiccia e gli arti erano brevi e tozzi. Ci\u00f2 suggerisce abitudini semiacquatiche per questo animale: probabilmente si nutriva di piante tenere al limitare delle paludi e degli specchi d'acqua. Dopo l'estinzione del trigodonte, avvenuta a fine Pliocene, la nicchia ecologica venne rimpiazzata da un altro tossodonte, \"Toxodon\", che fu l'ultimo notoungulato ad estinguersi. Del trigodonte sono note due specie: \"Trigodon minus\" e la ben pi\u00f9 conosciuta \"Trigodon gaudryi\"."}
{"id": "1778510", "revid": "287204", "url": "https://it.wikipedia.org/wiki?curid=1778510", "title": "Cheirogaleus major", "text": "Il chirogaleo bruno o chirogaleo maggiore (\"Cheirogaleus major\" \u00c9. Geoffroy, 1812) \u00e8 un lemure della famiglia Cheirogaleidae, endemico del Madagascar.\nDescrizione.\nMisura circa 25\u00a0cm di lunghezza, pi\u00f9 almeno altrettanti di coda (che di norma \u00e8 pi\u00f9 lunga del corpo di almeno 3\u00a0cm); il peso pu\u00f2 raggiungere il mezzo kg nei periodi di abbondanza di cibo, quando cominciano a formarsi rudimentali depositi adiposi alla base della coda.\nIl corpo \u00e8 nerastro con sfumature arancio carico: il petto, la gola e pa parte inferiore del muso sono bianchi.\nPossiede dei cerchi neri attorno agli occhi; nere sono anche le orecchie.\nBiologia.\nPredilige le zone forestali e boschive, ma lo si pu\u00f2 incontrare anche in aree cespugliose secche.\nQuesti animali sono notturni e solitari: in particolare i maschi sono intolleranti gli uni con gli altri e questo fa pensare ad abitudini riproduttive monogame o con formazione di harem.\nDi giorno i chirogalei bruni riposano in cavit\u00e0 arboree (a volte in compagnia di altre specie di lemuri, ma mai di conspecifici).\nVivendo in aree soggette a siccit\u00e0, nei periodi particolarmente secchi questo animale va incontro ad estivazione: si rifugia in cunicoli fra le radici e qui vanno in uno stato di torpore che pu\u00f2 durare fino a un mese e durante il quale l'animale consuma il grasso che accumula alla base della coda, potendo perdere fino a 100 g di peso.\nRiproduzione.\nSulla riproduzione di questi animali in natura si sa davvero molto poco: un picco di nascite si misura nei mesi di ottobre e novembre, ma si possono trovare femmine con cuccioli durante tutto l'arco dell'anno.\nLa gestazione dura circa due mesi e mezzo, dopodich\u00e9 la femmina costruisce un nido di foglie in una cavit\u00e0 di un tronco d'albero e qui partorisce i cuccioli, solitamente in numero di due o tre.\nI cuccioli cominciano a seguire la madre nei suoi spostamenti attorno al mese di vita, a un mese e mezzo sono svezzati ed indipendenti. La maturit\u00e0 sessuale viene raggiunta attorno all'anno di vita.\nLa aspettativa di vita di questi animali \u00e8 sconosciuta, ma si pensa che possano vivere fino a 18-20 anni.\nDistribuzione.\n\u00c8 piuttosto comune nella zona costiera nord-orientale del Madagascar, mentre pare sia raro od assente da quella centro-occidentale.\nStato di conservazione.\nLa IUCN considera questa specie a basso rischio di estinzione.\nParte del suo areale ricade all'interno delle aree protette del Parco nazionale di Ranomafana, del Parco nazionale di Andohahela, del Parco nazionale della Montagna d'Ambra e del Parco nazionale di Masoala."}
{"id": "1778514", "revid": "79454", "url": "https://it.wikipedia.org/wiki?curid=1778514", "title": "Chiesa del Santo Redentore (Legnano)", "text": ""}
{"id": "1778520", "revid": "125202706", "url": "https://it.wikipedia.org/wiki?curid=1778520", "title": "La principessa Sissi (serie animata)", "text": "La principessa Sissi (\"Princess Sissi\") \u00e8 una serie animata italo-francese basata sulla storia della figura di Elisabetta di Baviera e realizzata dagli studi Cin\u00e9Groupe, Rai e Saban International. In Italia \u00e8 stata trasmessa in prima visione su Rai 1 nel 1997. \u00c8 stato pubblicata in VHS dalla Fox Kids e in DVD dalla Mediafilm.\nLa serie narra le avventure di Sissi e del suo fidanzato Franz, e delle traversie che dovr\u00e0 affrontare il loro amore prima di potersi coronare con il matrimonio e con il suggello dell'impero austriaco con quello ungherese.\nAdattamento.\nLa storia \u00e8 molto diversa da quella reale: Elena non \u00e8 sorella di Sissi, ma una ragazza altezzosa, promessa sposa di Franz ed eterna rivale in amore della contadinella; Sissi abita a Possi, soprannome che l'Imperatrice Elisabetta ha dato alla sua citt\u00e0 natale Possenhofen nella realt\u00e0, non vi sono riferimenti alla sua parentela con Franz (essendo i bambini il target principale); tra i fratelli di quest'ultimo appare solo Karl, non vi \u00e8 traccia di Massimiliano; la madre di Franz, Sofia di Baviera, viene presentata come imperatrice, quando in realt\u00e0 deteneva il titolo di Arciduchessa avendo rinunciato al trono insieme al marito Francesco Carlo in favore di Franz. In definitiva la vicenda che viene raccontata \u00e8 molto pi\u00f9 romanzata e intricata di quella reale. Nella realt\u00e0, certi personaggi non sono esistiti, come il consigliere Zottornick; il padre di Sissi non ha mai conosciuto Andr\u00e1ssy, mentre nella serie animata i due sono addirittura amici.\nInoltre nel terzo episodio Sofia dice che il Re di Baviera \u00e8 suo cugino, ma nel periodo storico in cui \u00e8 ambientata la serie, compreso tra il 1853 e il 1854, il re di Baviera fu Massimiliano II, nipote di Sofia in quanto lei e Luigi I (padre di Massimiliano II) erano fratelli. \nL'unico Re di Baviera cugino di un'Imperatrice d'Austria era Ludwig II, cugino di Sissi e Franz.\nTrama.\nElisabeth von Wittelsbach, che dagli amici si fa chiamare Sissi, \u00e8 la sedicenne figlia del duca bavarese Max e di sua moglie Ludovica. Di carattere buono e gentile, ma assai ribelle, vive a Possenhofen con la famiglia, circondata da molti amici. Un giorno fa casualmente la conoscenza di Franz, il principe ereditario dell'Impero d'Austria, e fra i due sboccia ben presto l'amore. La relazione sar\u00e0 per\u00f2 molto travagliata, soprattutto per l'opposizione dell'imperatrice Sofia, madre di Franz, e per gli intrighi del consigliere Zottornick e del conte Arkas, i quali mirano a impossessarsi del potere. Sostenuti da numerosi amici, come l'orfanello Tommy, i due protagonisti vivranno numerose avventure attraverso la turbolenta Europa del XIX secolo, finiscono addirittura in mezzo alla guerra tra l'Austria e i ribelli ungheresi guidati dal colonnello Gyula Andr\u00e1ssy, inseguendo sempre il desiderio di coronare il loro sogno d'amore.\nSissi, Elisabetta di Baviera, futura imperatrice d'Austria, vive nel diciannovesimo secolo; nel periodo in cui l'impero Austroungarico \u00e8 minacciato dalla guerra. Ma la sua storia \u00e8 prima di tutto una storia d'amore, e racconta del coraggio e della forza di una giovane donna che combatte una lunga battaglia per non rinunciare al suo amato; non ultimo il disprezzo che la madre dello stesso principe le dimostra. Ma n\u00e9 i complotti a corte, n\u00e9 la guerra n\u00e9 una lunga strada piena di ostacoli, fermeranno questo grande amore.\nEdizione italiana.\nL'edizione italiana \u00e8 curata da La BiBi.it con la direzione del doppiaggio di Noemi Gifuni e i dialoghi di Elena Cantarone e Daniela Nobili. Le sigle, quella iniziale \"Semplicemente Sissi\" (T. Montelpare - E. Finardi), e quella finale \"Niente e nessuno\" (E. Finardi), sono cantate da Lighea.\nEpisodi.\nLa serie \u00e8 composta in totale da 52 episodi, che sono stati raccolti prima in VHS e poi in DVD. Quest'ultimi, a loro volta raccolti in 5 uscite, sono intitolati \"Inizia l'avventura\", \"Meravigliosa giovent\u00f9\", \"L'amore \u00e8 magia\", \"I viaggi di Sissi\" e \"Il sogno si avvera\"."}
{"id": "1778522", "revid": "1005847", "url": "https://it.wikipedia.org/wiki?curid=1778522", "title": "P\u0161i\u0161", "text": "Il P\u0161i\u0161 (anche come \"Pshish\") \u00e8 un fiume della Russia europea meridionale (Kraj di Krasnodar), affluente di sinistra del Kuban'.\nIl fiume nasce dai contrafforti settentrionali della catena del Grande Caucaso, in seguito all'unione dei due rami sorgentiferi del \"Grande\" (\"Bol'\u0161oj\") e \"Piccolo\" (\"Malyj\") \"P\u0161i\u0161\"; scorre con direzione mediamente settentrionale, dapprima in ambiente montuoso, successivamente attraversando la pianura ciscaucasica meridionale.\nIl fiume \u00e8 soggetto solo sporadicamente al congelamento delle acque nei mesi pi\u00f9 freddi; i mesi primaverili sono caratterizzati dalle piene, in cui si possono raggiungere valori di portata d'acqua di 1.000\u00a0m\u00b3/s.\nLa maggiore citt\u00e0 toccata nel suo corso \u00e8 \"Chady\u017eensk\"."}
{"id": "1778523", "revid": "287204", "url": "https://it.wikipedia.org/wiki?curid=1778523", "title": "Psis", "text": ""}
{"id": "1778524", "revid": "80339", "url": "https://it.wikipedia.org/wiki?curid=1778524", "title": "Pshish", "text": ""}
{"id": "1778526", "revid": "729019", "url": "https://it.wikipedia.org/wiki?curid=1778526", "title": "PSA DJ e DK", "text": "Con le sigle PSA DJ e PSA DK si intendono due motori diesel strettamente imparentati tra loro prodotti dal 1994 al 2002 dal gruppo automobilistico francese PSA.\nCaratteristiche.\nQuesti due motori sono nati per offrire un diesel pi\u00f9 efficiente sia alle vetture alto di gamma del Gruppo PSA, sia ai furgoni prodotti dal gruppo, che per loro stessa natura e destinazione di utilizzo hanno bisogno spesso di essere veloci, robusti, affidabili e parchi nei consumi.&lt;br&gt;\nI motori \"DJ\" e \"DK\" sono strettamente derivati dal 2.1 litri turbodiesel denominato XUD11ATE, del quale riprende la maggior parte delle caratteristiche costruttive, vale a dire:\nLe differenze pi\u00f9 significative stanno nel fatto che non tutti i motori \"DJ\" e \"DK\" sono sovralimentati: le versioni di base sono aspirate. Come secondo aspetto, occorre ricordare che nelle versioni sovralimentate viene montato un intercooler aria/acqua, in luogo dell'intercooler aria/aria utilizzato nelle unit\u00e0 \"XUD11ATE\" e \"BTE\". Inoltre la misura dell'alesaggio \u00e8 passata da 85 a 92 mm, il che ha comportato anche un aumento della cilindrata, passata da 2088 a 2446 cm\u00b3.&lt;br&gt;\nSia il motore \"DJ\" sia il motore \"DK\" possedevano queste caratteristiche.\nI motori \"DJ\" e \"DK\" sono stati lanciati pressoch\u00e9 in contemporanea, nel 1994. Mentre i primi hanno trovato applicazione in alcuni mezzi commerciali del gruppo francese, gli altri sono stati montati sui modelli di punta dei due marchi del gruppo, la Peugeot e la Citro\u00ebn.\nDi seguito sono riportate le varie versioni dei motori \"DJ\" e \"DK\" del Gruppo PSA."}
{"id": "1778527", "revid": "729019", "url": "https://it.wikipedia.org/wiki?curid=1778527", "title": "John Christopher Moller", "text": "Nato in Germania come Johann Christoph M\u00f6ller, fu uno dei primi editori statunitensi a pubblicare musica, nonch\u00e9 uno dei primi compositori nei neonati Stati Uniti d'America. Dopo aver trascorso una decade (1775-85 ca.) a Londra si rec\u00f2 negli USA. Fu inizialmente a Philadelphia. dove spicc\u00f2 nell'ambiente musicale della citt\u00e0 come organista della Zion Lutheran Church, dal 1790 al 1795, e come maestro dei concerti che venivano eseguiti in citt\u00e0, dal 1790 al 1793, esibendosi come fortepianista, clavicembalista e violinista. Successivamente si trasfer\u00ec a New York dove fu organista della Trinity Episcopal Church e maestro dei concerti estivi alla moda."}
{"id": "1778530", "revid": "22356", "url": "https://it.wikipedia.org/wiki?curid=1778530", "title": "Protypotherium", "text": "Il protipoterio (gen. Protypotherium) \u00e8 un mammifero notoungulato estinto, appartenente ai tipoteri. Visse tra il Miocene inferiore e il Pliocene inferiore (circa 20-5 milioni di anni fa), e i suoi resti sono stati ritrovati in Sudamerica.\nDescrizione.\nQuesto animale era di piccole dimensioni ed era lungo una quarantina di centimetri esclusa la coda. La forma del corpo doveva assomigliare vagamente a quella di un coniglio, ma le zampe e la coda erano lunghe, e la testa terminava in un muso appuntito.\nCranio.\nIl cranio di \"Protypotherium\", il cui apice si trovava a circa met\u00e0 della volta cranica, era leggermente discendente nella parte anteriore; la parte posteriore, invece, si abbassava bruscamente, al contrario di forme simili come \"Cochilius\" (la cui volta cranica non era inclinata). L'orbita era in posizione pressoch\u00e9 mediana, molto aperta posteriormente, e le ossa nasali erano molto avanzate. L'arco orbitale era robusto ed era il prolungamento diretto delle creste lambdoidi. L'osso mascellare costituiva da solo il margine inferiore del cranio. Nella parte posteriore del cranio, l'osso squamoso e il mastoide erano molto sviluppati. Visto dall'alto, il cranio aveva un contorno ovale, ma si restringeva nettamente all'inizio del muso. La fossa temporale continuava all'indietro in un profondo rinforzo tra le creste lambdoide e sagittale. La regione uditiva era caratterizzata da un \"sinus\" ipotimpanico molto pi\u00f9 piccolo della cavit\u00e0 timpanica. In alcune specie, la parete interna della bolla timpanica era spessa e riempita di un fine tessuto spugnoso. Il \"sinus\" epitimpanico era di taglia media. I due rami della mandibola erano saldamente uniti nella parte anteriore; la parte posteriore della mandibola era molto elevata. \nLa dentatura era completa (la mandibola era dotata di 44 denti senza particolari specializzazioni) e priva di diastema. Gli incisivi superiori erano dotati di radici e dotati di smalto sulla superficie esterna. I canini erano a forma di incisivi, mentre i premolari avevano radici deboli. I molari erano dotati di due coste sulla parete esterna. Un solco interno divideva il dente in due lobi quasi uguali. Un molare non usurato mostrava un ectolofo, due mezzelune interne convesse e una cresta che si dipartiva dall'ectolofo. Il margine anteriore di ogni mezzaluna si univa all'ectolofo. Gli incisivi inferiori erano divisi longitudinalmente da un profondo solco e assomigliavano a quelli degli iraci attuali. I denti erano parzialmente sovrapposti: un molare ricopriva il margine postero-esterno del molare precedente. Un solco esterno e uno interno opposti dividevano i molari in due lobi; il lobo posteriore era pi\u00f9 corto. Un lieve solco antero-interno scompariva nel corso del tempo, mano a ano che l'usura dentaria avanzava.\nRispetto agli affini \"Interatherium\" e \"Cochilius\", \"Protypotherium\" era dotato dei terzi e quarti premolari ben differenziati rispetto ai molari, e di numerose altre caratteristiche dentarie. Al contrario di \"Miocochilius\", inoltre, \"Protypotherium\" possedeva il primo premolare inferiore a forma di canino e il terzo molare inferiore pi\u00f9 corto (Vera et al., 2017).\nScheletro postcranico.\nLo scheletro di \"Protypotherium\" \u00e8 ben noto, soprattutto per quanto riguarda la specie Protypotherium australe. Erano probabilmente presenti quindici vertebre dorsali, sette vertebre lombari e cinque vertebre sacrali. La coda era lunga, con almeno diciotto vertebre. \nLa scapola possedeva un margine coracoide leggermente convesso. La spina scapolare era alta e stretta, con una piccola apofisi dell'acromion e un grande metacromion. L'omero era molto robusto nella regione prossimale, con due tuberosit\u00e0 basse; l'estremit\u00e0 distale era allargata, con l'entepicondilo sviluppato e dotato di un grande forame. Il radio era fortemente incurvato antero-posteriormente e piuttosto gracile; l'ulna, invece, era ricurva lateralmente. La mano era tetradattila (al contrario dell'affine \"Miocochilius\", dotato di tre sole dita, due delle quali funzionali), con una struttura alternata del carpo e delle relazioni tra i metacarpi. Il peso si scaricava tra il secondo e il terzo metacarpo, di lunghezza quasi uguale, mentre il quarto era pi\u00f9 corto e il quinto era molto ridotto. L'osso scafoide era dotato di una forte articolazione per il radio e si appoggiava al grande osso e al trapezoide. Nella parte esterna, lo scafoide si articolava con il lunare mediante una piccola faccetta dell'apofisi in relazione con il grande osso. L'osso lunare era in contatto distalmente con il grande osso e l'uncinato, e lateralmente era in contatto con il cuneiforme tramite una grande superficie. Le articolazioni delle prime falangi erano limitate alla superficie plantare e distale. Le falangi ungueali erano compresse lateralmente e dotate di una piccola incisione nella parte terminale. \nL'ischio era largo posteriormente, e il pube era gracile. Il femore era rettilineo e un po' appiattito anteroposteriormente. Il grande trocantere superava di poco la testa articolare, mentre il terzo trocantere era ben sviluppato e in posizione abbastanza prossimale. I condili erano grandi. Tibia e perone erano solitamente separati, ma a volte era presente una coossificazione distale. L'articolazione distale della tibia era divisa tramite una cresta prominente in due cavit\u00e0 uguali. Il perone era sottile. La troclea dell'astragalo era lunga e mediamente profonda; le creste dell'astragalo erano uguali fra loro, il collo lungo e la testa globulare. Il calcagno non si articolava con il navicolare ed era dotato di una grande faccetta per il perone. Le falangi possedevano la stessa struttura di quelle della mano, ma erano pi\u00f9 grandi. \u00c8 probabile che almeno i piedi di \"Protypotherium\" fossero digitigradi.\nClassificazione.\n\"Protypotherium\" era un tipico rappresentante degli interateriidi, un gruppo di notoungulati tipoteri dall'aspetto simile a quello dei roditori, solitamente dalle forme snelle. Il genere ha un'ampia distribuzione stratigafica (circa 15 milioni di anni) e geografica (fossili ascritti a Protypotherium sono stati ritrovati in numerose localit\u00e0 dell'Argentina, del Cile e della Bolivia.\nIl genere \"Protypotherium\" venne descritto per la prima volta nel 1882 da Florentino Ameghino, sulla base di resti fossili ritrovati nella formazione Santa Cruz in Patagonia (Argentina), in terreni risalenti al Miocene inferiore. La specie tipo \u00e8 Protypotherium antiquum. Un'altra specie ben nota \u00e8 \"P. australe\", sempre della formazione Santa Cruz, ma a questo genere sono state attribuite numerose altre specie, come \"P. altum, P. attenuatum, P. claudum, P. leptocephalum, P. colloncurensis, P. diastematum, P. distinctum, P. endiadys, P. minutum, P. praerutilum, P. sinclairi,\" tutte rinvenute in varie localit\u00e0 dell'Argentina in terreni del Miocene inferiore e medio. Una specie proveniente dal Cile, \"P. concepcionensis\", \u00e8 stata descritta nel 2019. \n\"Protypotherium\" era un membro piuttosto specializzato degli interateriidi, affine al bizzarro \"Miocochilius\"; queste due forme, secondo uno studio del 2017, formerebbero un gruppo monofiletico derivato all'interno della famiglia Interatheriidae. Nello stesso studio \u00e8 indicato che la specie \"P. australe\" sarebbe la pi\u00f9 basale del gruppo e potrebbe essere ancestrale alle altre specie di \"Protypotherium\" e al genere \"Miocochilius\" (Vera et al., 2017). Al contrario di quanto suggerisce il nome, \"Protypotherium\" non era un antenato di \"Typotherium\" (= \"Mesotherium\"), un altro notoungulato appartenente a un'altra famiglia, i Mesotheriidae.\nPaleoecologia.\n\u00c8 possibile che il protipoterio si cibasse di vegetali teneri ma anche, occasionalmente, di carogne. Le zampe mostrano chiaramente robuste falangi ungueali (le basi dell'unghia), grazie alle quali l'animale poteva scavare tane o modificare quelle abbandonate da altri animali.\nUno studio del 2021 riguardante numerosi fossili della dentatura delle varie specie di \"Protypotherium\" ha dimostrato che vi \u00e8 una tendenza nella conservazione del pattern dentario, nell'aumento della taglia e nella diminuzione del numero di specie nel corso del tempo. Ci\u00f2 potrebbe essere correlato con una tendenza globale al raffreddamento delle temperature, che indica un deterioramento delle condizioni paleoambientali nel corso del Miocene. Sembra che vi sia stato anche uno spostamento di latitudine nell'areale distributivo di questi animali: dalla Patagonia del Miocene inferiore alle aree settentrionali del Sudamerica verso la fine del Miocene (Scarano et al., 2021)."}
{"id": "1778531", "revid": "22356", "url": "https://it.wikipedia.org/wiki?curid=1778531", "title": "Notioprogoni", "text": ""}
{"id": "1778534", "revid": "729019", "url": "https://it.wikipedia.org/wiki?curid=1778534", "title": "Pigna di pietra dei ladri", "text": "La pigna di pietra dei ladri era un oggetto da gogna diffuso in Friuli nel XIV secolo e presente nelle piazze principali delle citt\u00e0 come Udine, Aquileia, Cividale ed altre. Ad essa venivano incatenati i ladri e comunque coloro che si fossero macchiati di un delitto per essere esposti al ludibrio dei cittadini. \nNella piazza principale si trovava una grossa pietra scolpita a forma di pigna: sulla sua sommit\u00e0 era fissato un anello in ferro battuto a cui venivano incatenati i ladri."}
{"id": "1778538", "revid": "30445", "url": "https://it.wikipedia.org/wiki?curid=1778538", "title": "Storia della Grecia", "text": "La storia della Grecia comprende tradizionalmente lo studio del popolo greco, i luoghi che hanno governato in passato, e i territori che ora formano il moderno stato della Grecia.\nLa colonizzazione e, in seguito, il governo greco sono variati significativamente nel corso degli anni, e come conseguenza, anche la storia della Grecia \u00e8 estremamente varia: ogni periodo ha, infatti, la sua relativa sfera di interesse.\nLe prime trib\u00f9 che parlavano un greco arcaico giunsero nella penisola intorno al III millennio a.C., dove numerose persone praticavano gi\u00e0 l'agricoltura sin dal VII millennio a.C.\nDurante il periodo di massima estensione, la civilt\u00e0 greca comprendeva territori fino all'Egitto e alle montagne dell'Hindu Kush in Pakistan. Da allora, minoranze greche sono rimaste in vari luoghi (per esempio in Turchia, Italia e Libia) e gli emigrati sono stati assimilati da varie societ\u00e0 in tutto il mondo (Nord America, Australia, Nord Europa, Estremo oriente). Ancora oggi, la maggior parte dei greci vive nel moderno stato della Grecia (indipendente dal 1821) e a Cipro.\nPreistoria.\nGi\u00e0 nel Paleolitico, nelle zone settentrionali della Grecia, troviamo tracce di occupazione di abitanti cacciatori e raccoglitori che conducono una vita nomade. Quando poi la rivoluzione neolitica raggiunse l'Europa a cominciare proprio dalla Grecia (a partire dal X millennio a.C.), iniziarono a formarsi i primi nuclei di comunit\u00e0 stabili, grazie all'agricoltura e all'allevamento, fondamentali per il processo di sedentarizzazione. Inoltre quest'epoca introdurr\u00e0 i presupposti per il commercio e per i circuiti di scambio, determinati anche dalla produzione di utensili in ceramica, in argilla e in metalli (perlopi\u00f9 rame e oro), lavorati con strumenti in pietra levigata.\nPer facilitare lo scambio e quindi la contabilit\u00e0, l'uomo si serve di segni incisi sull'argilla. Tali segni sono le prime manifestazioni di scrittura.\nAlcune comunit\u00e0 neolitiche come quella di Sesklo vivevano in insediamenti fortificati in grado di ospitare 3.000-4.000 persone. Altre testimonianze giungono dai ritrovamenti archeologici a Nea Nikomedia, dove sono state scoperte abitazioni a pianta quadrangolare con mura in argilla (V millennio a.C.), e a Dimini dove si notano avanzamenti sia nella tecnica di fortificazione con l'utilizzo di cerchie murarie concentriche, che nella decorazione dei vasi con l'introduzione del meandro e della spirale (IV millennio a.C.).\nProtostoria.\nIl passaggio dalla preistoria alla protostoria, che corrisponde all'Et\u00e0 antica, inizi\u00f2 con la comparsa della scrittura in Mesopotamia presso il popolo dei Sumeri.\nIn Grecia invece la scrittura comparve presso la civilt\u00e0 minoica solo nel II millennio a.C., mentre il passaggio alla Protostoria fu segnato dalla scoperta del bronzo.\nAl termine del III millennio a.C., la Grecia fu divisa tra due diverse culture, che avrebbero seguito uno sviluppo distinto per tutto il periodo del Bronzo Medio: la civilt\u00e0 minoica e la civilt\u00e0 micenea.\nCivilt\u00e0 minoica.\nUna delle civilt\u00e0 pi\u00f9 avanzate tra quelle apparse nella zona del Mar Egeo fu quella minoica a Creta, che dur\u00f2 approssimativamente dal 2700 (Antico minoico) a.C. al 1450 a.C., mentre il periodo dell'Antico Elladico nella Grecia continentale dur\u00f2 dal 2800 a.C. al 2100 a.C.\nSi hanno poche informazioni riguardo ai minoici (anche il nome \u00e8 una denominazione moderna, derivata da Minosse, il leggendario re di Creta). Essi sono stati descritti come un popolo pre-indo-europeo, apparentemente gli antenati linguistici dei parlanti l'eteocretese dell'Antichit\u00e0 Classica, e la loro lingua era codificata nei caratteri tuttora indecifrati della Lineare A. Essi furono principalmente un popolo mercantile impegnato nel commercio d'oltremare, che traeva vantaggio dalle ricche risorse naturali della propria terra. Il legname, a quel tempo, era un'abbondante risorsa naturale che veniva commercialmente sfruttata ed esportata nelle terre del Mediterraneo vicine come Cipro, la Siria, l'Egitto e le Isole egee. Nell'et\u00e0 del bronzo antica (fino al 2100 a.C.), la civilt\u00e0 minoica visse un periodo di grande prosperit\u00e0.\nSebbene le cause del suo crollo siano incerte, si pensa che la civilt\u00e0 minoica possa avere subito l'invasione dei micenei, provenienti dalla Grecia continentale. Questa invasione ebbe luogo intorno al 1400 a.C., e in concomitanza con l'eruzione di Thera, che rappresenta un probabile quanto sconcertante scenario riguardo alla fine della civilt\u00e0 minoica. Secondo questa teoria, la flotta minoica e i porti furono irrevocabilmente distrutti da un sisma colossale e dalle successive onde anomale. I mutamenti climatici colpirono poi i raccolti per molti anni; di conseguenza gli abitanti dell'isola furono colpiti da carestia e, probabilmente, un grande dissesto sociale. Gli invasori micenei scrissero il capitolo finale di una fiorente civilt\u00e0 che era durata circa 1300 anni, e adottarono molti aspetti della cultura che trovarono a Creta.\nLa civilt\u00e0 minoica fu rivelata al mondo moderno da Sir Arthur Evans nel 1900, il quale diede inizio agli scavi nel sito di Cnosso.\nI palazzi.\nI primi palazzi furono costruiti alla fine del periodo dell'antico minoico nel terzo millennio a.C. (Malia). Mentre precedentemente si credeva che la fondazione dei primi palazzi fosse sincrona e datata al medio minoico, intorno al 2000 a.C. (la data del primo palazzo a Cnosso), gli studiosi ora pensano che i palazzi fossero stati costruiti durante un periodo di tempo pi\u00f9 lungo in differenti localit\u00e0, come risposta allo sviluppo locale. I principali palazzi pi\u00f9 antichi sono Cnosso, Malia e Festo. Alcuni degli elementi documentati nei 'palazzi' del medio minoico (Cnosso, Festo e Mallia, per esempio) hanno precedenti negli stili pi\u00f9 arcaici delle costruzioni dell'antico minoico. Questi comprendono le variazioni dei cortili occidentali, e lo speciale trattamento dato alla facciata occidentale. Un esempio di ci\u00f2 si pu\u00f2 vedere nella cosiddetta \"Casa sulla collina\" a Vasiliki, risalente al periodo dell'antico minoico II.\nI palazzi soddisfano una pletora di funzioni: come centri di governo, uffici amministrativi, santuari, officine e spazi per l'immagazzinamento (per es., cereali). Queste distinzioni sarebbero sembrate artificiose ai minoici.\nL'uso del termine 'palazzo' (che significa residenza dinastica e centro di potere) per quanto concerne i palazzi pi\u00f9 antichi, recentemente \u00e8 stato sottoposto a critiche (vedi palazzo), proponendo di contro la definizione di 'edificio di corte'. Tuttavia, il termine originale \u00e8 probabilmente troppo bene arroccato per essere sostituito. Le caratteristiche architettoniche come muratura di conci, ortostati, colonne, cortili aperti, scalinate (che implicano piani superiori), e la presenza di diversi \"bacini\" sono stati usati per definire l'architettura palaziale.\nSpesso secondo le convenzioni meglio conosciute, i palazzi pi\u00f9 recenti sono stati utilizzati per ricostruire i vecchi, ma questa pratica pu\u00f2 oscurare differenze funzionali fondamentali. La maggior parte dei palazzi pi\u00f9 antichi aveva soltanto un piano e nessuna facciata caratteristica. Essi erano a forma di U, con un grande cortile centrale, e generalmente erano pi\u00f9 piccoli dei palazzi successivi. I palazzi del tardo periodo sono caratterizzati da edifici a pi\u00f9 piani. Le facciate occidentali avevano muri costituiti da conci di arenaria, come a Cnosso (l'esempio meglio conosciuto). Ulteriori convenzioni potrebbero includere magazzini, un orientamento nord-sud, una stanza con pilastri, un sistema di \"Hall Minoica\", una corte occidentale, e vie d'entrata con piedritti e porte. L'architettura palaziale nel primo periodo palaziale viene identificata dal suo stile cos\u00ec definito 'quadrato dentro un quadrato', mentre successivamente, le costruzioni del secondo periodo palaziale incorporarono pi\u00f9 divisioni interne e corridoi.\nUno standard architettonica comune tra i 'palazzi' del medio minoico \u00e8 che essi sono allineati con la loro topografia circostante. La struttura palaziale del MM di Festo sembra allinearsi con il monte Ida, mentre quella di Cnosso con lo Juktas. Questi sono orientati lungo l'asse nord-sud. Un ragione proposta per questo (orientamento) \u00e8 il significato rituale della montagna, dove numerosi santuari montani (spazi per rituali pubblici) sono stati ivi scavati (come a Petsophas). I documenti materiali di questi siti mostrano raggruppamenti di statuette d'argilla e attestazione di sacrifici di animali.\nCivilt\u00e0 micenea.\nLa civilt\u00e0 micenea, altrimenti nota come Grecia dell'et\u00e0 del bronzo, \u00e8 la civilt\u00e0 del Tardo Elladico riferita all'Antica Grecia. La sua durata \u00e8 compresa nell'arco di tempo che va dal 1600 a.C. fino al collasso della loro civilt\u00e0 intorno al 1100 a.C. La sua ambientazione storica viene riflessa nei poemi di Omero e molta altra mitologia greca. Il periodo miceneo prende il suo nome dal sito archeologico di Micene nel nord-est dell'Argolide (Peloponneso, Grecia meridionale). Atene, Pilo, Tebe, e Tirinto sono altrettanti siti importanti micenei.\nSi ipotizza che i proto-greci siano arrivati nella penisola greca tra il terzo e il secondo millennio a.C. La migrazione degli ioni e degli eoli diede origine alla civilt\u00e0 micenea attorno al 1600 a.C. La transizione dalla cultura pre-greca a quella greca sembra essere stata abbastanza graduale. Alcuni archeologi sostengono che ci sia stata una significativa continuit\u00e0 economica, architettonica e sociale tra i due periodi, e quindi che la transizione si sia avuta senza particolari sconvolgimenti nella societ\u00e0.\nLa civilt\u00e0 micenea fu dominata da un'aristocrazia guerriera. Intorno al 1400 a.C. i micenei estesero il loro controllo a Creta, centro della civilt\u00e0 minoica, e adottarono una forma di scrittura derivante da quella minoica per scrivere la loro arcaica forma di lingua greca. La scrittura dell'epoca micenea viene chiamata Lineare B.\nI micenei seppellivano i loro nobili nelle cosiddette tombe ad alveare (\"tholoi\"), grandi camere di sepoltura circolari con una copertura a falsa volta e un passaggio d'entrata diritto rinforzato con pietre. Spesso insieme alla sepoltura del morto posavano pugnali o qualche altro tipo di equipaggiamento militare. La nobilt\u00e0 era frequentemente seppellita con maschere d'oro, tiare, armature e armi ingemmate. I micenei venivano sepolti in posizione seduta, e qualche deceduto della classe nobile era sottoposto alla mummificazione.\nIntorno al 1100 a.C. la civilt\u00e0 micenea collass\u00f2. Numerose citt\u00e0 furono saccheggiate e la regione entr\u00f2 in ci\u00f2 che gli storici vedono come un'et\u00e0 buia. Durante questo periodo la Grecia ebbe un declino di popolazione e di alfabetizzazione. I greci stessi hanno tradizionalmente dato colpa di questo declino a un'invasione di un'altra ondata di popolazioni di stirpe greca, i Dori, sebbene vi sia scarsa evidenza archeologica sotto questo punto di vista.\nIl periodo buio.\nIl medioevo ellenico (1104 a.C.\u2013800 a.C. ca.) si riferisce al periodo della storia greca che va dalla presunta invasione dorica e la conseguente fine della civilt\u00e0 micenea (XI secolo a.C.) al sorgere delle prime citt\u00e0-stato greche (IX secolo a.C.). A ci\u00f2 si unisce l'attestazione dei poemi omerici, i pi\u00f9 antichi documenti scritti alfabetici in greco nell'VIII secolo a.C.\nIl collasso della civilt\u00e0 micenea coincide con la caduta di molti altri grandi imperi del vicino oriente, i pi\u00f9 notevoli dei quali l'ittita e l'egiziano. la causa di ci\u00f2 pu\u00f2 essere attribuita a un'invasione dei cosiddetti popoli del Mare, i quali maneggiavano armi di ferro. Quando i Dori dal nord scesero nella Grecia, anch'essi erano equipaggiati con le superiori armi di ferro, disperdendo facilmente cos\u00ec i gi\u00e0 indeboliti micenei. Il periodo che segue questi eventi \u00e8 collettivamente noto come il \"periodo buio greco\" e pi\u00f9 precisamente, facendo un parallelo con i secoli considerati \"bui\" del medioevo dell'era volgare, medioevo ellenico.\nI re governarono per tutto questo periodo fino a che essi non furono sostituiti da una classe aristocratica, e dunque ancora pi\u00f9 tardi, in alcune aree, da un'aristocrazia dentro l'aristocrazia \u2014 un \u00e9lite dell'\u00e9lite. La gestione dello stato di guerra si spostava da un nucleo basato sulla cavalleria a una forza di fanteria, che assumeva cos\u00ec una grande importanza. Per la sua convenienza ad essere prodotto e la disponibilit\u00e0 locale, il ferro rimpiazz\u00f2 il bronzo, diventando il metallo prescelto nella manifattura di armi e utensili. Lentamente crebbe l'uguaglianza tra le differenti classi sociali, portando alla deposizione dei vari re e accrescendo l'importanza delle famiglia.\nAlla fine di questo periodo di stagnazione, la civilt\u00e0 greca venne incanalata in un rinascimento che fece espandere il mondo greco dal Mar Nero fino alla Spagna. La scrittura fu ripresa dai fenici, con l'alfabeto riadattato alla lingua ellenica, e si espanse a nord in Italia e nelle Gallie.\nL'antica Grecia.\nDal punto di vista cronologico non esistono date certe e universalmente accettate per l'inizio e la fine del periodo greco antico.\nTradizionalmente viene fatto iniziare con la data della I Olimpiade (776 a.C.), anche se molti storici propendono per retrodatare l'inizio della storia antica della Grecia verso il 1.000 a.C.\nAlcuni sostengono anche che andrebbero inclusi i periodi delle civilt\u00e0 micenea e minoica, mentre altri sostengono che queste civilt\u00e0 fossero cos\u00ec diverse dalle culture greche successive da doverle classificare separatamente.\nLa data tradizionale per la fine del periodo greco antico viene generalmente fatta coincidere con la morte di Alessandro Magno, nel 323 a.C. Il periodo seguente \u00e8 detto ellenistico. Non tutti per\u00f2 considerano i periodi greco antico ed ellenistico come distinti; alcuni autori considerano la civilt\u00e0 greca antica in un continuum che si estende fino all'integrazione della Grecia nell'Impero romano nel 146 a.C. o addirittura all'avvento del cristianesimo nel III secolo.\nLa cultura della Grecia antica \u00e8 considerata dalla maggior parte degli storici come quella fondante della civilt\u00e0 occidentale. La cultura greca ebbe una potente influenza sull'Impero romano, il quale ne port\u00f2 una sua versione in molte aree dell'Europa. La civilt\u00e0 greca antica ha influenzato molto il mondo moderno in tutti gli ambiti di lingua, politica, educazione, filosofia, arte e architettura, in particolare nei periodi del Rinascimento e del Neoclassico.\nIl periodo arcaico.\nNell'ottavo secolo a.C., la Grecia cominci\u00f2 a emergere dal periodo buio seguito al crollo della civilt\u00e0 micenea. L'alfabetizzazione era stata perduta e il sistema di scrittura miceneo dimenticato, ma i greci adottarono l'alfabeto fenicio, modificandolo fino a creare l'alfabeto greco. Dal nono secolo a.C. cominciarono a comparire testimonianze scritte. La Grecia era divisa in molte piccole comunit\u00e0 indipendenti, in uno schema probabilmente legato alla geografia greca, nella quale ogni isola, valle e pianura \u00e8 divisa da quelle vicine dal mare o dalle montagne.\nIl periodo arcaico pu\u00f2 essere inteso come il periodo orientalizzante, in cui la Grecia era ai margini ma non sotto l'influenza dell'Impero Neo-Assiro. La Grecia adott\u00f2 molti elementi culturali dall'oriente, nell'arte come nella religione e nella mitologia. Archeologicamente, la Grecia arcaica \u00e8 caratterizzata dall'arte geometrica.\nIl periodo classico.\nL'unit\u00e0 di base della politica nella Grecia antica era la \"Polis\", ovvero la citt\u00e0-stato. \"Politica\" significa letteralmente \"gli affari della polis\". Ogni citt\u00e0 era indipendente, almeno in teoria. Alcune citt\u00e0 potevano essere subordinate ad altre (una colonia generalmente era subordinata alla citt\u00e0 madre), alcune potevano avere governi dipendenti da quelli di altre (i Trenta tiranni furono imposti ad Atene da Sparta in seguito alla guerra del Peloponneso), ma il titolare del potere supremo di ogni citt\u00e0 era situato all'interno della citt\u00e0 stessa. Questo significava che quando la Grecia entrava in guerra (es. contro l'Impero Persiano) ad entrare in guerra fosse un'alleanza. Ci\u00f2 diede anche ampio spazio a guerre interne alla Grecia tra le varie citt\u00e0.\nDue principali guerre interessarono il mondo greco classico. Le guerre persiane (500-479 a.C.) sono raccontate nelle \"Storie \"di Erodoto. Le citt\u00e0 greche della Ionia si rivoltarono contro l'Impero Persiano e furono supportate da alcune citt\u00e0 della penisola greca, guidate da Atene. Le battaglie degne di nota di questa guerra includono Maratona, Termopili, Salamina e Platea.\nPer proseguire la guerra e quindi difendere la Grecia da ulteriori attacchi persiani, Atene fond\u00f2 la lega di Delo nel 477 a.C. Inizialmente, ogni citt\u00e0 della lega doveva contribuire offrendo navi e soldati alla comune armata, ma successivamente Atene permise (e poi obblig\u00f2) le citt\u00e0 minori a contribuire con fondi, in modo da poter offrire la loro quota di navi. La secessione dalla lega poteva essere punita. A seguito di alcune sconfitte militari contro l'Impero Persiano, il tesoro della lega fu spostato da Delo ad Atene, rafforzando ulteriormente il controllo di questa sulla lega. La lega di Delo fu successivamente denominata in senso peggiorativo \"impero ateniese\".\nNel 458 a.C., mentre le guerre persiane erano ancora in corso, scoppi\u00f2 una guerra tra la lega di Delo e la lega peloponnesiaca, che comprendeva Sparta e i suoi alleati. Dopo alcuni scontri inconcludenti, le due parti firmarono una pace nel 447 a.C. Secondo quanto stipulato la pace doveva durare trent'anni; invece dur\u00f2 solo fino al 431 a.C., quando inizi\u00f2 la guerra del Peloponneso. Le principali fonti che narrano questa guerra sono la \"Guerra del Peloponneso \"di Tucidide e le \"Elleniche\" di Senofonte.\nLa guerr\u00e0 inizi\u00f2 per una disputa tra Corf\u00f9 ed Epidamnos. Corinto intervenne dalla parte di Epidamnos. Nel timore che Corinto catturasse la flotta di Corf\u00f9 (seconda solo a quella ateniese per dimensioni), Atene intervenne. Imped\u00ec ai corinzi di sbarcare sull'isola di Corf\u00f9 con la battaglia di Sibota, assedi\u00f2 Potidea e viet\u00f2 ogni commercio con l'alleato di Corinto pi\u00f9 vicino, Megara (il decreto di Megara).\nC'erano disaccordi tra i greci riguardo a chi fosse stato ad aver violato il trattato tra la lega di Delo e quella peloponnesiaca, in quanto tecnicamente Atene stava difendendo un nuovo alleato. I corinzi chiesero aiuto a Sparta. Temendo il crescente potere di Atene e constatando la volont\u00e0 di questa di usarlo contro Megara (l'embargo avrebbe rovinato tale citt\u00e0), Sparta dichiar\u00f2 la violazione del trattato e la guerra del Peloponneso cominci\u00f2 seriamente.\nLa prima fase della guerra (nota come fase archidamica dal nome del re spartano Archidamo II) dur\u00f2 fino al 421 a.C., quando fu firmata la Pace di Nicia. In questa fase, il generale ateniese Pericle raccomand\u00f2 alla sua citt\u00e0 di combattere una guerra difensiva evitando di dare battaglia alle superiori forze terrestri guidate da Sparta, e di importare tutto il necessario per mantenere la potente flotta. Atene sarebbe semplicemente sopravvissuta a Sparta, i cui cittadini temevano di essere fuori dalla loro citt\u00e0 per molto tempo rischiando una rivolta degli Iloti.\nQuesta strategia richiedeva che Atene resistesse a ripetuti assedi, e nel 430 a.C. la citt\u00e0 fu afflitta da una terribile pestilenza che uccise circa un quarto dei suoi abitanti, incluso Pericle. Con la morte di Pericle, in citt\u00e0 guadagnarono il potere individui meno prudenti e Atene pass\u00f2 all'offensiva. Alla battaglia di Pilo furono catturati 300-400 opliti spartani, una parte significativa dell'esercito nemico, il quale non poteva permettersi di perderla. Intanto Atene aveva subito umilianti sconfitte a Delio e Anfipoli. La Pace di Nicia consent\u00ec a Sparta di recuperare gli ostaggi e ad Atene di recuperare la citt\u00e0 di Anfipoli.\nI firmatari della Pace di Nicia del 421 a.C. giurarono di mantenerla per cinquant'anni, tuttavia la seconda fase della guerra del Peloponneso cominci\u00f2 nel 415 a.C. quando Atene intraprese una spedizione in Sicilia per dare supporto alla citt\u00e0 alleata di Segesta, attaccata da Siracusa, e quindi conquistare la Sicilia. Inizialmente Sparta era riluttante, ma Alcibiade, il generale ateniese che aveva sostenuto la spedizione in Sicilia, disert\u00f2 per passare alla causa spartana dopo essere stato accusato di aver commesso un sacrilegio, e convinse questi che non potevano permettere ad Atene di soggiogare Siracusa. La campagna termin\u00f2 in un disastro per gli ateniesi.\nI possedimenti di Atene nella Ionia si ribellarono con il sostegno di Sparta, come consigliato da Alcibiade. Nel 411 a.C. una rivolta dell'oligarchia di Atene diede la possibilit\u00e0 di siglare una pace, ma la flotta ateniese, che rimaneva fedele alla democrazia, rifiut\u00f2 la pace e continu\u00f2 a combattere nel nome di Atene. La flotta richiam\u00f2 Alcibiade (che era stato costretto ad abbandonare la causa spartana dopo aver ripetutamente sedotto la moglie del re spartano Agide II) e fece di lui il proprio capo. L'oligarchia di Atene collass\u00f2 e Alcibiade riconquist\u00f2 ci\u00f2 che era stato perso.\nNel 407 a.C. Alcibiade fu sostituito a seguito di una sconfitta navale minore alla battaglia di Nozio. Il generale spartano Lisandro, che aveva rafforzato la flotta della sua citt\u00e0, ottenne una vittoria dietro l'altra. A seguito della battaglia delle Arginuse, che Atene vinse perdendo tuttavia alcuni dei suoi marinai per il maltempo, Atene giustizi\u00f2 o esili\u00f2 otto dei suoi comandanti navali in capo. Lisandro prosegu\u00ec ottenendo una vittoria schiacciante alla battaglia di Egospotami del 405 a.C., nella quale distrusse quasi completamente la flotta ateniese. Atene si arrese un anno dopo, ponendo fine alla guerra del Peloponneso.\nLa guerra aveva lasciato una scia di devastazione. Il malcontento per l'egemonia spartana che segu\u00ec (fomentato dal fatto che Sparta cedette la Ionia e Cipro all'Impero Persiano a seguito della guerra di Corinto (395-387 a.C.) con la Pace di Antalcida) indusse i Tebani ad attaccare. Il loro generale Epaminonda schiacci\u00f2 gli spartani alla battaglia di Leuttra del 371 a.C., inaugurando il periodo dell'egemonia tebana sulla Grecia (conclusasi nel 362 a.C. dopo la battaglia di Mantinea). Nel 346 a.C., non essendo in grado di prevalere dopo una guerra decennale con la Focide, Tebe invoc\u00f2 l'aiuto di Filippo II di Macedonia. I macedoni costrinsero presto le citt\u00e0-stato a unirsi nella lega di Corinto, la quale contribu\u00ec alla conquista dell'Impero Persiano e all'inizio del periodo ellenistico.\nLo Stato federale dei Greci.\nLa storia della Grecia \u00e8 caratterizzata sin dal periodo arcaico dalla presenza, accanto alla \"polis\" di uno \"stato federale\", privo di implicazioni politiche ma da riferire piuttosto alle aggregazioni di trib\u00f9 di una medesima etnia. Questo tipo di organizzazione era caratteristico delle aree pi\u00f9 interne e periferiche della regione, principalmente centro-settentrionali, molto isolate dal resto della Grecia.\nNel IV secolo a.C., a seguito della decadenza delle citt\u00e0 stato, il potere di questi stati federali crescer\u00e0 considerevolmente.\nColonie greche in Italia.\nTra l'VIII e il VII secolo a.C., coloni provenienti dalla Grecia cominciarono a stabilirsi sulle coste del sud Italia (Basilicata, Calabria, Campania, Puglia fondando diverse citt\u00e0 (come Rhegion, Kyme, Metapontion e Taras).\nAnche la Sicilia vide diverse colonie greche (come Naxos, Zankle e Syraka), che per\u00f2 secondo i greci antichi non facevano parte della cosiddetta Magna Grecia, a differenza di quello che invece pensavano gli storici romani.\nVerso il III secolo a.C., si cominci\u00f2 a definire le colonie greche dell'Italia meridionale come facenti parte della Magna Grecia (\"Meg\u00e0le Hell\u00e0s\"). Il riferimento si presume sia stato coniato nelle colonie stesse, per mostrare la loro grandezza in relazione alla vecchia Grecia.\nNel corso del III secolo a.C. tutte le colonie greche in Italia, furono assorbite da Roma.\nL'et\u00e0 ellenistica.\nL'evento cruciale dell'avvento della nuova epoca \u00e8 la crisi della polis, che non fu affatto improvvisa. L'esasperazione dei cittadini nei confronti delle interminabili guerre tra le citt\u00e0 port\u00f2 alla convinzione che la pace e l'unit\u00e0 potessero essere raggiunte solo attraverso l'intervento di un principe straniero. Cos\u00ec Filippo II di Macedonia, la cui casa reale si era ellenizzata dai tempi delle guerre persiane, riusc\u00ec ad entrare nelle discordie tra i greci e ad imporre, nel 346 a.C., l'egemonia macedone.\nIn seguito alle conquiste del figlio Alessandro Magno, con l'unione della cultura greca con quelle dell'Asia Minore, l'Eurasia, l'Asia Centrale, la Siria, la Mesopotamia, la Persia, l'Egitto, l'India, nacque una civilt\u00e0 - detta appunto \"ellenistica\" - che fu modello insuperato a livello di filosofia, religione (), scienza e arte. Questa civilt\u00e0 si diffuse dall'Oceano atlantico all'Indo. La cultura di et\u00e0 ellenistica dette anche un notevole impulso al diritto, all'economia e alla politica che per\u00f2 troveranno la loro piena realizzazione nel mondo romano.\nL'et\u00e0 ellenistica vera e propria si fa convenzionalmente iniziare con il 323 a.C., anno della morte di Alessandro, e terminare con la conquista romana dell'Egitto (battaglia di Azio del 31 a.C.). Nonostante il fatto che l'avvento della dominazione romana non ruppe la continuit\u00e0 della societ\u00e0 e della cultura ellenistica, che rimasero fondamentalmente invariate fino all'arrivo del cristianesimo, esso segn\u00f2 la fine dell'indipendenza politica della Grecia.\nDurante il periodo ellenistico l'importanza della penisola greca all'interno del mondo accomunato dalla lingua greca registr\u00f2 un forte calo. I principali centri della cultura ellenistica furono Alessandria e Antiochia, capitali del Regno tolemaico d'Egitto e dell'Impero seleucide.\nAtene e i suoi alleati si rivoltarono contro la Macedonia dopo aver saputo della morte di Alessandro, ma furono sconfitti nel giro di un anno nella guerra lamiaca. Intanto scoppi\u00f2 una lotta per il potere tra i generali di Alessandro, che risult\u00f2 nel disfacimento del suo impero e nell'istituzione di diversi nuovi regni (vedi: guerre dei diadochi). Tolomeo ottenne il possesso dell'Egitto, Seleuco quello del Levante, della Mesopotamia e dei territori orientali. Il controllo della Grecia, della Tracia e dell'Anatolia fu disputato finch\u00e9 nel 298 a.C. la dinastia antigonide soppiant\u00f2 gli antipatridi.\nIl controllo macedone sulle citt\u00e0-stato greche fu intermittente, con numerose rivolte. Atene, Rodi, Pergamo e altri territori greci mantennero una sostanziale indipendenza, e si unirono nella lega etolica per difenderla e ripristinare la democrazia, dato che vedevano la Macedonia come una tirannia, poich\u00e9 essa non aveva adottato una forma di governo democratica. Ad essa si affiancava la lega achea, che era solo nominalmente assoggettata ai tolemaici ma di fatto indipendente, la quale controllava gran parte della Grecia meridionale. Anche Sparta era indipendente, ma tendenzialmente si rifiut\u00f2 di unirsi alle leghe.\nNel 267 a.C. Tolomeo II persuase le citt\u00e0 greche a rivoltarsi contro i macedoni, in quella che divenne la guerra cremonidea, dal nome del condottiero ateniese Cremonide. Le citt\u00e0 furono sconfitte e Atene perse la sua indipendenza e le sue istituzioni democratiche. Questo segn\u00f2 il tramonto di Atene sulla scena politica, sebbene essa rimanesse la citt\u00e0 pi\u00f9 grande e pi\u00f9 benestante della Grecia. Nel 225 a.C. i macedoni sconfissero la flotta egiziana a Coo, e portarono tutte le isole egee eccetto Rodi sotto il proprio dominio.\nSparta rimase ostile alla lega achea, e nel 227 a.C. invase l'Acaia prendendo il controllo della lega. Gli achei rimanenti preferirono la distante Macedonia alla vicina Sparta, e si allearono ad essa. Nel 222 a.C. l'esercito macedone sconfisse gli spartani e annesse la loro citt\u00e0. Fu la prima volta che Sparta veniva occupata da un altro Stato.\nFilippo V di Macedonia fu l'ultimo sovrano greco a possedere il talento e la capacit\u00e0 di unire la Grecia e preservare la sua indipendenza contro il crescente potere di Roma. Sotto i suoi auspici, la Pace di Naupatto (217 a.C.) pose fine ai conflitti tra i macedoni e le leghe greche, e a questo punto egli pot\u00e9 controllare tutta la Grecia eccetto Atene, Rodi e Pergamo.\nTuttavia nel 215 a.C. Filippo si alle\u00f2 con Cartagine, nemica di Roma, e Roma prontamente riusc\u00ec a spezzare l'alleanza fra le citt\u00e0 achee e Filippo nonch\u00e9 ad allearsi con Rodi e Pergamo, quest'ultima adesso la principale potenza dell'Asia Minore. La prima guerra macedonica scoppi\u00f2 nel 212 a.C. e fin\u00ec in modo inconcludente nel 205 a.C., ma la Macedonia era adesso considerata un nemico di Roma.\nNel 202 a.C. Roma sconfisse Cartagine, e pot\u00e9 cos\u00ec volgere la sua attenzione a est. Nel frattempo, Filippo si era alleato con l'Impero Seleucide di Antioco III contro i Tolomei e aveva attaccato Atene, Pergamo e Rodi, i quali invocarono la protezione di Roma. Scoppi\u00f2 cos\u00ec nel 198 a.C. la seconda guerra macedonica. Nel 197 a.C. Filippo ricevette la sconfitta decisiva nella battaglia di Cinocefale da parte del proconsole romano Tito Quinzio Flaminino.\nFortunatamente per i greci, Flaminino era un uomo moderato e ammirava la cultura greca. Filippo dovette consegnare la sua flotta e diventare alleato dei romani, ma fu risparmiato. Ai giochi istmici del 196 a.C., Flaminino dichiar\u00f2 la libert\u00e0 di tutte le citt\u00e0 greche, anche se furono collocate guarnigioni romane a Corinto e Calcide. Tuttavia la libert\u00e0 promessa dai romani era un'illusione. Tutte le citt\u00e0 eccetto Rodi furono unite in una nuova lega controllata in ultima istanza da Roma, e furono favorite e attivamente promosse le costituzioni aristocratiche.\nLa dominazione romana.\nMilitarmente la Grecia si era indebolita a tal punto che i romani poterono farla divenire protettorato e quindi annetterla. Sebbene il periodo della dominazione romana in Grecia \u00e8 convenzionalmente datato a partire dal saccheggio di Corinto da parte di Lucio Mummio Acaico del 146 a.C., la Macedonia era gi\u00e0 stata sottoposta alla dominazione romana con la sconfitta del suo re Perseo ad opera di Lucio Emilio Paolo a Pidna nel 168 a.C.\nI romani divisero la regione in quattro piccole repubbliche, e nel 146 a.C. la Macedonia divenne ufficialmente una provincia, con capitale Tessalonica. Le restanti citt\u00e0-stato greche gradualmente cominciarono a pagare tributi a Roma e persero la loro autonomia \"de jure\". I romani lasciarono l'amministrazione locale ai greci senza cercare di abolire i loro modelli politici. L'agor\u00e0 di Atene continu\u00f2 a essere il centro della vita civile e politica.\nTuttavia sarebbe poi stata la cultura greca a conquistare la vita dei romani. La Grecia fu infatti una delle province chiave dell'Impero romano; la cultura romana si ellenizz\u00f2 e la lingua greca continu\u00f2 a servire da lingua franca in Oriente. Roma dal canto suo port\u00f2 in Grecia il proprio diritto, le proprie istituzioni politiche e la propria tecnologia civile (ponti, strade, anfiteatri, ecc.) e militare. Molti intellettuali greci (Polibio, Dionigi di Alicarnasso, Elio Aristide, Plutarco), si recarono a Roma e ne celebrarono le glorie. Dal canto loro numerosi patrizi romani (primo fra tutti Cicerone) amavano soggiornare in Grecia attratti dal suo prestigioso passato e da una vita culturale che si mantenne viva durante tutta l'et\u00e0 imperiale. La \"pax romana\" permise alla Grecia di continuare a prosperare economicamente e socialmente fino alla vigilia delle invasioni barbariche. A partire dalla seconda met\u00e0 del I secolo la Grecia e l'Oriente ellenizzato (Asia Minore in particolare) iniziarono a cristianizzarsi, anzi, nel giro di due secoli divennero le regioni pi\u00f9 intensamente cristianizzate dell'Impero, infatti san Paolo predic\u00f2 a Corinto e ad Atene e il primo importante filosofo cristiano, Origene, pur essendo nato in Egitto, era di lingua e cultura greche.\nLa constitutio antoniniana promulgata da Caracalla nel 212 d.C. estese la cittadinanza romana al di fuori dell'Italia a tutti gli uomini adulti liberi dell'Impero romano, elevando di fatto lo status delle popolazioni delle province al pari di quello dei cittadini romani. L'importanza di questo decreto \u00e8 storica, non politica. Esso pose le basi per l'integrazione dei territori dell'Impero come un tempo era stato fatto dal Lazio all'Italia. Nella pratica per\u00f2 l'integrazione non ebbe luogo in modo uniforme. Le societ\u00e0 gi\u00e0 integrate con Roma, come quella greca, furono favorite maggiormente da questo decreto rispetto a quelle pi\u00f9 lontane, troppo povere o diverse, come la Britannia, la Palestina o l'Egitto.\nIl decreto di Caracalla non mise in moto i processi che portarono al trasferimento del potere dall'Italia e dall'occidente verso la Grecia e l'oriente, ma piuttosto li acceler\u00f2, ponendo le basi per l'ascesa millenaria della Grecia nella forma dell'Impero Romano d'Oriente, che sarebbe diventato una delle principali potenze dell'Europa e del Mediterraneo nel Medioevo.\nNel V secolo d.C., nel quadro del generale collasso dell'Impero, sottoposto alle invasioni barbariche, la Grecia fu invasa e saccheggiata.\nSebbene rimasta all'interno dell'Impero romano d'Oriente, la Grecia assunse una posizione sempre pi\u00f9 marginale a vantaggio della capitale Costantinopoli e si impover\u00ec, e in molte sue citt\u00e0 inizi\u00f2 un graduale e inarrestabile processo di decadenza.\nLa penisola greca in et\u00e0 medioevale.\nLa penisola ellenica nel medioevo fu l'epicentro dell'Impero Romano d'Oriente: qui si trovavano infatti le citt\u00e0 pi\u00f9 importanti (Atene, Tessalonica, Monemvasia e Mistr\u00e0) oltre alla stessa capitale, Costantinopoli. I Greci si consideravano ancora gli eredi dei Romani, infatti si definivano Romani (greco \u03a1\u03c9\u03bc\u03b1\u03b9\u03bf\u03b9).\nLa storia dell'Impero Romano d'Oriente, o Impero bizantino, \u00e8 descritta dal bizantinista August Heisenberg come la storia dell'\"Impero romano cristianizzato della nazione greca\". La divisione dell'Impero romano in occidentale e orientale e il successivo collasso dell'Impero romano d'Occidente furono sviluppi che accentuarono costantemente la posizione dei greci nell'impero e infine permisero loro di identificarsi in esso. Il ruolo di primo piano di Costantinopoli cominci\u00f2 quando Costantino il Grande rese Bisanzio capitale dell'Impero Romano, da allora in poi conosciuta come Costantinopoli. La capitale, collocata al centro dell'Ellenismo, divenne un punto di riferimento per i greci sino all'et\u00e0 moderna.\nLe figure dominanti del periodo 324-610 d.C. furono Costantino il Grande e Giustiniano I. Assimilando le tradizioni romane, gli imperatori cercarono di fornire le basi per gli sviluppi futuri e la formazione dell'Impero bizantino. I primi secoli furono caratterizzati dagli sforzi per rendere sicure le frontiere dell'impero e riconquistare i territori romani, oltre all'istituzione della dottrina ortodossa e una serie di conflitti risultanti da eresie che si svilupparono all'interno dei confini dell'impero.\nThemata.\nLa penisola greca in questo periodo fu divisa in 7 temi: Tracia che comprendeva Costantinopoli, Macedonia, il tema delle Isole Ioniche, Samos, il tema di Chio, il thema del Mar Egeo e Peloponnesos, diventato in seguito il Despotato di Morea.\nNel primo periodo dell'et\u00e0 bizantina media (610-867) l'impero fu attaccato sia dai vecchi nemici (Persiani, Longobardi, Avari e Slavi) sia da nuovi che facevano la loro prima comparsa nella storia (Arabi e Bulgari). La principale caratteristica di questo periodo \u00e8 che gli attacchi nemici non furono localizzati nelle aree di confine dello Stato, ma si estesero molto all'interno, arrivando a minacciare la capitale stessa. Questi attacchi col tempo persero il loro carattere periodico e temporaneo, e le popolazioni nemiche crearono insediamenti stabili che si trasformarono in nuovi stati, ostili a Bisanzio. I Bizantini chiamavano questi stati \"Sclaveni\".\nSi osservarono cambiamenti anche nella struttura interna dell'impero, dettati da condizioni esterne e interne. La prevalenza dei piccoli agricoltori liberi, l'espansione delle propriet\u00e0 militari e lo sviluppo del sistema dei temi, portarono a compimento gli sviluppi che erano iniziati nel precedente periodo. Si ebbero cambiamenti anche nel sistema amministrativo: l'amministrazione e la societ\u00e0 erano diventate completamente greche, mentre il ripristino della dottrina ortodossa dopo il periodo dell'iconoclastia permise la ripresa di azioni missionarie di successo presso i popoli confinanti e il loro collocamento nella sfera dell'influenza culturale bizantina. In questo periodo le dimensioni geografiche dello Stato si ridussero e si ebbero difficolt\u00e0 economiche a seguito della perdita delle regioni pi\u00f9 produttive (prima fra tutte l'Egitto, granaio dell'impero); tuttavia, si ottenne una grande omogeneit\u00e0 linguistica e culturale.\nDal tardo VIII secolo, l'Impero cominci\u00f2 a riprendersi dall'impatto devastante delle successive invasioni, e cominci\u00f2 la riconquista della Grecia. I greci di Sicilia e Asia Minore furono portati nel territorio come coloni. Gli Slavi furono scacciati o assimilati, e gli stati Sclaveni furono eliminati. Entro la met\u00e0 del IX secolo, la Grecia era di nuovo greca, e le citt\u00e0 ripresero a crescere grazie alla maggiore sicurezza e al ripristino di un efficace controllo centrale.\nLa prosperit\u00e0 economica.\nQuando l'Impero bizantino fu tirato fuori da un periodo di crisi dalla risoluta guida dei tre imperatori Comneni Alessio, Giovanni e Manuele nel XII secolo, la Grecia visse un periodo di prosperit\u00e0. Ricerche recenti hanno rivelato che questo periodo fu caratterizzato da una significativa crescita dell'economia rurale, con la messa in produzione di vaste distese di nuovi terreni agricoli e un aumento della popolazione. La diffusa costruzione di nuove chiese rurali indica con chiarezza che anche le aree pi\u00f9 remote godevano di questa rinnovata prosperit\u00e0.\nIl costante aumento della popolazione port\u00f2 a un aumento della densit\u00e0 di popolazione, e l'incremento demografico port\u00f2 alla rinascita delle citt\u00e0. Secondo Alan Harvey, nel suo libro \"Economic expansion in the Byzantine Empire 900\u20131200\", le citt\u00e0 si espansero significativamente nel dodicesimo secolo. Le testimonianze archeologiche mostrano un aumento delle dimensioni degli insediamenti urbani e un notevole aumento delle nuove citt\u00e0. La crescita urbana in Grecia tocc\u00f2 in particolare centri quali Atene, Tessalonica, Tebe e Corinto.\nLa crescita delle citt\u00e0 attrasse i Veneziani, e l'interesse nel commercio di questi aument\u00f2 ulteriormente la prosperit\u00e0 economica della Grecia. I Veneziani erano mercanti attivi nei porti della Terra santa, e vivevano del commercio di beni tra i Regni Crociati d'Oltremare e l'Occidente, ma commerciarono abbondantemente anche con Bisanzio e con l'Egitto.\nLa rinascita artistica.\nL'XI e il XII secolo sono ritenuti l'et\u00e0 d'oro dell'arte bizantina in Grecia. Molte delle principali chiese bizantine di Atene e dei dintorni difatti furono costruite in questi due secoli, e questo riflette la crescente urbanizzazione in Grecia di questo periodo. Ci fu anche una rinascita dell'arte del mosaico, con artisti che mostrarono un grande interesse per la riproduzione di paesaggi naturali con animali selvatici e scene di caccia. I mosaici divennero pi\u00f9 vividi e realistici, con un'enfasi crescente sulla raffigurazione di scene tridimensionali. Con la sua passione per il lusso e per i colori, l'arte di quest'epoca produsse capolavori che diffusero la fama di Bisanzio in tutto il mondo cristiano.\nAnche le pregiate sete prodotte nelle botteghe di Costantinopoli ritraevano in colori sgargianti animali come leoni, elefanti, aquile e grifoni i quali si confrontavano l'un l'altro o rappresentavano maestosi imperatori a cavallo o impegnati nella caccia. Molti clienti ne furono attratti, e l'economia della Grecia crebbe. Nelle province, le scuole regionali di architettura cominciarono a produrre diversi stili caratteristici che attingevano a una vasta gamma di influenze culturali. Tutto questo fa pensare che ci fosse una crescente domanda per l'arte, con un crescente numero di persone che disponevano di sufficiente ricchezza per commissionare e pagare queste opere.\nLa meravigliosa espansione dell'arte bizantina di questo periodo tuttavia non si ferma qui. Dal decimo al dodicesimo secolo, Bisanzio fu la principale fonte di ispirazione per l'Occidente. Per stile, disposizione e iconografia i mosaici di San Marco a Venezia e della cattedrale di Torcello mostrano chiaramente un'origine bizantina. Similmente quelli della Cappella Palatina, della Martorana di Palermo e della cattedrale di Cefal\u00f9, insieme alle decorazioni della cattedrale di Monreale, provano l'influenza di Bisanzio sulla Corte Normanna della Sicilia del XII secolo.\nL'arte ispano-moresca deriva senza dubbio da quella bizantina. L'arte romanica deve molto all'Oriente, da cui prese a prestito non solo le sue forme decorative, ma anche i modelli di alcune delle sue costruzioni, come dimostrano ad esempio le chiese a cupola della Francia sud-occidentale. I principi di Kiev, i dogi veneziani, gli abati di Montecassino, i mercanti di Amalfi e i re Normanni di Sicilia si rivolgevano tutti a Bisanzio per artisti e opere d'arte. L'influenza dell'arte bizantina nel XII secolo era tale che la Russia, Venezia, l'Italia meridionale e la Sicilia diventarono praticamente centri periferici dedicati alla sua produzione.\nLa Quarta Crociata.\nL'anno 1204 segna l'inizio del tardo periodo bizantino, quando avvenne probabilmente l'evento pi\u00f9 importante per l'impero. I popoli greci persero Costantinopoli per la prima volta, l'impero fu conquistato dalle armate crociate e rimpiazzato da un nuovo Impero Latino per 57 anni. Inoltre, il periodo di occupazione latina influenz\u00f2 decisivamente gli sviluppi interni dell'impero, in quanto nella vita bizantina si inserirono aspetti di feudalit\u00e0.\nNel 1261 l'impero fu diviso tra la dinastia dei Comneni e quella dei Paleologi (l'ultima dinastia regnante prima della perdita di Costantinopoli). Successivamente si ebbe un graduale indebolimento delle strutture dello Stato bizantino e la riduzione delle terre a vantaggio degli invasori Turchi. Nel 1384 infatti Murad I, sultano degli Ottomani, attravers\u00f2 l'Ellesponto e in poco tempo conquist\u00f2 tutta la Grecia tranne la Morea, che rimase in mano bizantina fino al 1460, un anno prima del duecentesimo anniversario della restaurazione dell'Impero Bizantino. La fine dell'Impero Bizantino \u00e8 comunque convenzionalmente datata al 1453, anno della presa di Costantinopoli da parte degli Ottomani, con la quale dopo circa mille anni di storia finiva l'Impero Romano d'Oriente.\nIl dominio veneziano e ottomano.\nLa presa di Costantinopoli da parte degli Ottomani il 29 maggio del 1453 segna la fine dell'Impero bizantino e l'inizio della storia moderna della Grecia e l'acuirsi dei conflitti tra veneziani e turchi per il predominio della Grecia e del Mare Egeo. Dopo la caduta della Repubblica di Venezia il paese rimase sotto la Sublime Porta fino agli inizi del XIX secolo.\nCon l'arrivo degli Ottomani, avvennero due migrazioni greche. La prima interess\u00f2 l\"intellighenzia\" greca, diretta nell'Europa Occidentale in particolare nella Repubblica di Venezia, la quale avrebbe influenzato l'avvento del Rinascimento. La seconda riguard\u00f2 la penisola greca, con lo spopolamento delle pianure e l'insediamento nelle montagne. Il sistema delle \"millet\" contribu\u00ec alla coesione etnica dei greci ortodossi, segregando i vari popoli compresi nell'Impero Ottomano sulla base della religione.\nI greci che vivevano nelle pianure durante la dominazione ottomana erano o cristiani che sopportavano il peso della dominazione straniera o cripto-cristiani (musulmani greci che praticavano la religione ortodossa in segreto). Alcuni greci divennero cripto-cristiani per evitare la pesante tassazione imposta ai non musulmani e mantenere al tempo stesso la propria identit\u00e0 e i legami con la Chiesa ortodossa. I greci effettivamente convertiti all'Islam e non cripto-cristiani venivano considerati turchi dai greci ortodossi, anche se non adottavano la lingua turca.\nLa nazione greca in epoca moderna.\nNei primi mesi del 1821 i Greci si ribellarono ai conquistatori ottomani e, con la Guerra d'indipendenza greca, dichiararono l'indipendenza del paese (a cui, in realt\u00e0, si arriv\u00f2 ufficialmente solo nel 1829). Le Grandi Potenze europee (Francia, Russia e Regno Unito) dapprima condivisero una visione secondo la quale sarebbe stato necessario preservare lo \"status quo\" dell'Impero Ottomano, ma cambiarono presto la loro posizione, sarebbe stato proprio il loro intervento ad essere decisivo per la sconfitta delle forze del sultano nella celebre battaglia di Navarino e infine per l'indipendenza greca. Le \"\u00e9lite\" delle maggiori potenze europee guardarono alla guerra d'indipendenza greca sotto una luce romantica, anche a causa delle atrocit\u00e0 perpetrate dai turchi (\u00e8 il caso, per esempio, del quadro di Eug\u00e8ne Delacroix del 1824 che rappresenta \"Il massacro di Scio\"). Fu cos\u00ec che molti volontari europei decisero di battersi per la causa ellenica: tra questi Lord Byron e il conte Santorre di Santarosa.\nIl 20 ottobre 1827, una forza navale combinata di Francia, Russia e Regno Unito distrusse un'armata di Ottomani ed Egiziani. Il ministro russo degli affari esteri Giovanni Capodistria, di origine greca, torn\u00f2 nella sua patria come presidente della nuova repubblica. La prima capitale del nuovo Stato greco indipendente fu Egina (1828-1829) e la seconda fu Nauplia (1829-1834). Dopo l'assassinio di Capodistria, le potenze europee favorirono il passaggio della Grecia alla monarchia; il primo re, Ottone, veniva dalla Baviera, e nel 1834 trasfer\u00ec la capitale ad Atene.\nOttone fu defenestrato dal colpo di Stato del 1862. Gli successe il principe danese Giorgio della casa di Gl\u00fccksburg che divenne Giorgio I di Grecia. Ancora una volta il nuovo re fu designato dalle tre potenze garanti dell'indipendenza greca senza consulto popolare.\nDurante il XIX secolo e all'inizio del XX, la Grecia cerc\u00f2 di allargare i suoi confini per includere le popolazioni di etnia greca dell'Impero Ottomano. Le Isole Ionie furono donate dal Regno Unito al neo-incoronato re Giorgio nel 1864, per accattivarsi le simpatie della nuova casata, mentre nel 1878, a seguito del Congresso di Berlino, gli Ottomani dovettero cedere alla Grecia la Tessaglia e parte dell'Epiro. Dopo le guerre balcaniche (1912-13) furono annesse la restante parte dell'Epiro, la Macedonia meridionale, parte della Tracia, le isole egee, il Principato di Samo e Creta, gi\u00e0 costituitosi in stato autonomo in precedenza sotto la reggenza del figlio di Giorgio I.\nLa Prima guerra mondiale e la guerra greco-turca.\nLo scoppio della prima guerra mondiale nel 1914 caus\u00f2 una divisione nella politica greca, con re Costantino I che sosteneva che la Grecia dovesse rimanere neutrale mentre il primo ministro Eleutherios Venizelos spingeva per l'entrata in guerra a fianco della Triplice intesa. Il conflitto tra i monarchici e i seguaci di Venizelos degener\u00f2 e si produsse quello che \u00e8 noto come Scisma Nazionale. Alla fine comunque la Grecia si schier\u00f2 con l'Intesa contro l'Impero Ottomano e gli altri imperi centrali. A seguito della vittoria, le Grandi Potenze concordarono che la citt\u00e0 di Smirne e il suo entroterra, dove c'era una forte presenza di popolazioni greche, fossero ceduti alla Grecia. Si fece largo la concezione di una grande Grecia propugnata dal primo ministro Eleutherios Venizelos, che avrebbe dovuto rinnovare i fasti dell'impero bizantino.\nLe truppe greche occuparono Smirne nel 1919 e nel 1920 il trattato di S\u00e8vres, che confermava la cessione di Smirne e della Tracia, eccetto Istanbul, fu firmato dall'Impero Ottomano, con la condizione che entro cinque anni si sarebbe tenuto un plebiscito a Smirne per decidere se la regione si sarebbe unita alla Grecia. Tuttavia il movimento nazionalista turco guidato da Mustafa Kemal Atat\u00fcrk rovesci\u00f2 il governo ottomano e organizz\u00f2 una campagna militare contro le truppe greche, dando inizio alla guerra greco-turca del 1919-1922. Una grande offensiva greca fu arrestata nel 1921, e nel 1922 le truppe greche dovettero ritirarsi. Le forze turche ricatturarono Smirne il 9 settembre 1922, e quattro giorni dopo scoppi\u00f2 un grande incendio in citt\u00e0, che incener\u00ec i quartieri greci e armeni.\nLa guerra si concluse con il trattato di Losanna del 24 luglio 1923, con il quale la Grecia rinunciava a Smirne e si ritirava dalla Tracia fino alla linea segnata dal fiume Evros. Perdeva anche le isole di Imbros e Tenedos e in pi\u00f9 si accordava con la Turchia su uno scambio di popolazioni sulla base della religione. Pi\u00f9 di un milione di cristiani ortodossi lasciarono la Turchia, in cambio di 400.000 musulmani che lasciarono la Grecia. Gli eventi del 1919-1922 sono considerati in Grecia come un periodo disastroso della loro storia. Si stima che tra il 1914 e il 1923 un numero di greci tra le 750.000 e le 900.000 unit\u00e0 mor\u00ec per mano dei turchi, in quello che molti studiosi hanno definito un genocidio.\nFra le due guerre.\nNel 1924 venne proclamata la Seconda Repubblica ellenica. Nel giugno 1925, il generale Theodoros Pangalos attu\u00f2 un colpo di Stato e govern\u00f2 come dittatore per un anno fino a quando un contro-colpo di Stato organizzato da un altro generale, Georgios Kondylis, lo depose e restaur\u00f2 la Repubblica.. Nel 1928 ritorn\u00f2 al governo Venizelos, che dovette affrontare la grave crisi economica dovuta alla crisi economica del 1929, e vi rimase sino al suo esilio definitivo nel 1935, quando con un \"golpe\" militare il generale Georgios Kondylis abol\u00ec la Repubblica e inscen\u00f2 un plebiscito che approv\u00f2 la restaurazione della monarchia. Il 4 agosto 1936 il generale Ioannis Metaxas instaur\u00f2, con un ulteriore colpo Stato, una dittatura di tipo fascista conosciuta come Regime del 4 agosto, che in politica estera si appoggiava al Regno Unito..\nLa Seconda guerra mondiale.\nNonostante il fatto che l'esercito greco fosse numericamente esiguo e male equipaggiato, la Grecia diede un contributo decisivo alla causa degli Alleati nella Seconda guerra mondiale. All'inizio della guerra, Metaxas si schier\u00f2 con gli Alleati e si rifiut\u00f2 di cedere alle pretese italiane. L'Italia cominci\u00f2 l'invasione della Grecia passando dall'Albania il 28 ottobre 1940, ma le truppe greche respinsero l'invasione dopo una dura lotta (vedi: campagna italiana di Grecia). Questa fu la prima vittoria alleata nella guerra.\nPer proteggere strategicamente il suo fianco meridionale, Adolf Hitler, seppur con riluttanza, si mosse e lanci\u00f2 un'offensiva in Grecia. Le truppe tedesche, bulgare e italiane riuscirono cos\u00ec ad invadere con successo la Grecia passando per la Jugoslavia, e sopraffecero le truppe greche, britanniche, australiane e neozelandesi. Metaxas era morto quello stesso anno, mentre il governo con il re fuggirono in esilio in Egitto. Il successore di Metaxas, il primo ministro Alexandros Korizis si suicid\u00f2 per non essere catturato all'arrivo dei tedeschi ad Atene nell'aprile 1941.\nIl 20 maggio 1941 i tedeschi cercarono di prendere Creta con un vasto attacco di paracadutisti, allo scopo di contrastare la minaccia di una controffensiva delle forze alleate di stanza in Egitto, ma dovettero affrontare una tenace resistenza. La campagna greca potrebbe aver ritardato i piani militari tedeschi d'invasione dell'Unione Sovietica, e si \u00e8 sostenuto che se tale invasione fosse cominciata il 20 maggio 1941 invece che il 22 giugno dello stesso anno l'assalto nazista avrebbe potuto avere successo. Le gravi perdite sopportate dai paracadutisti tedeschi convinse Hitler a evitare di lanciare ulteriori attacchi di tale tipo su larga scala.\nDurante gli anni di occupazione nazista della Grecia migliaia di greci morirono in battaglia, in campi di concentramento o per fame. Gli occupanti sterminarono la maggior parte della comunit\u00e0 ebraica nonostante gli sforzi della Chiesa ortodossa greca e di altri cristiani greci di offrire rifugio agli ebrei. L'economia greca fu devastata.\nQuando l'esercito sovietico cominci\u00f2 la sua avanzata attraverso la Romania, nell'agosto del 1944, l'esercito tedesco in Grecia cominci\u00f2 a ritirarsi a nord e a nord-ovest verso la Jugoslavia e l'Albania per evitare di trovarsi tagliato fuori. Dunque l'occupazione tedesca della Grecia fin\u00ec nell'ottobre del 1944. Il gruppo di resistenza ELAS prese il controllo di Atene il 12 ottobre 1944, mentre le truppe britanniche erano gi\u00e0 sbarcate a Patrasso il 4 ottobre, e raggiunsero Atene il 14.\nA seguito del conflitto, nel 1947, alla Grecia furono consegnate le isole del Dodecaneso da parte dell'Italia.\nLa guerra civile.\nLa guerra civile greca (in greco: E\u03bc\u03c6\u03cd\u03bb\u03b9\u03bf\u03c2 \u03c0\u03cc\u03bb\u03b5\u03bc\u03bf\u03c2 \"Emf\u00edlios p\u00f3lemos\") fu combattuta tra il 1943 e il 1949 tra le forze governative sostenute dal Regno Unito inizialmente, e successivamente dagli USA, e l'Esercito Democratico Greco, il braccio militare del partito comunista greco. Secondo alcuni analisti, essa rappresenta il primo esempio del dopoguerra di interferenza occidentale negli affari politici di un Paese straniero. La vittoria delle forze governative aiutate da Regno Unito e USA port\u00f2 all'affiliazione della Grecia alla NATO e aiut\u00f2 a definire l'equilibrio ideologico del potere nell'Egeo per l'intera durata della guerra fredda.\nLa guerra civile vide la contrapposizione da un lato delle forze armate delle amministrazioni greche del dopoguerra non-marxiste e dall'altro delle forze comuniste con i membri chiave della precedente organizzazione per la resistenza (ELAS), la cui \"leadership\" era controllata dal Partito Comunista di Grecia (KKE).\nLa prima fase della guerra civile si ebbe nel 1943-44. I gruppi di resistenza marxisti e non-marxisti si combatterono tra loro in un conflitto fratricida per stabilire la egemonia del movimento di resistenza greco. Nella seconda fase, chiamata anche \"Dekemvriana\" (dicembre 1944- gennaio 1945) i comunisti, che avevano il controllo militare della maggior parte della Grecia, affrontarono il ritorno del governo greco dall'esilio, il quale era stato formato al Cairo col favore degli Alleati, e in origine includeva sei ministri affiliati al KKE. Nella terza fase (1946-1949), le forze guerrigliere controllate dal KKE combatterono contro il governo greco internazionalmente riconosciuto che era stato formato dopo le elezioni boicottate dal KKE. Sebbene il coinvolgimento del KKE nelle sommosse fosse universalmente noto, il partito rimase legale fino al 1948, continuando a coordinare gli attacchi dai suoi uffici di Atene fino alla sua proscrizione.\nLa guerra civile lasci\u00f2 alla Grecia un'eredit\u00e0 di polarizzazione politica. Dopo la vittoria delle forze governative, la Grecia si alle\u00f2 con gli USA e si un\u00ec alla NATO, mentre le relazioni con gli Stati comunisti confinanti a nord, filo-sovietici o neutrali, si fecero tese.\nLa ripresa nel dopoguerra e la Dittatura dei colonnelli.\nNegli anni Cinquanta e Sessanta la Grecia si svilupp\u00f2 rapidamente, inizialmente grazie all'aiuto delle sovvenzioni USA erogate nel contesto del Piano Marshall, e in seguito grazie alla crescita nel settore del turismo. Fu prestata una rinnovata attenzione ai diritti delle donne, e nel 1952 furono costituzionalmente garantiti il suffragio femminile e l'uguaglianza tra i sessi. Lina Tsaldari fu la prima donna a diventare ministro, in quel decennio.\nNel 1967 l'esercito greco prese il potere con un colpo di Stato, rovesciando il governo di centro-destra di Panagi\u014dt\u012bs Kanellopoulos. Sal\u00ec al potere la giunta militare in quella che sarebbe divenuta nota come la dittatura dei colonnelli. Nel 1973 il regime abol\u00ec la monarchia. Nel 1974 il dittatore Ge\u014drgios Papadopoulos si rifiut\u00f2 di dare aiuto agli USA. Dopo un secondo colpo di Stato in quell'anno, il colonnello Dimitrios Ioannides fu nominato nuovo capo di Stato.\nIoannides fu responsabile del colpo di Stato del 1974 contro il presidente Makarios III di Cipro. Il colpo di Stato divenne il pretesto per la prima invasione turca di Cipro. Gli eventi di Cipro e le proteste soppresse nel sangue del Politecnico di Atene portarono all'implosione del regime militare. Un politico esiliato, K\u014dnstantinos Karamanl\u012bs, ritorn\u00f2 in patria e divenne primo ministro \"ad interim\" il 23 luglio 1974, e successivamente ottenne due rielezioni a capo del partito conservatore della Nuova Democrazia. Nell'agosto del 1974, le forze greche si ritirarono dalla struttura militare integrata della NATO per protesta contro l'occupazione turca di Cipro del nord.\nRipristino della democrazia.\nNel 1974 un referendum conferm\u00f2 col 69% contro il 31% la deposizione di re Costantino II. Entr\u00f2 in vigore una costituzione democratico-repubblicana. Torn\u00f2 in patria un altro politico precedentemente esiliato, Andreas Papandreou, che fond\u00f2 il partito del Movimento Socialista Panellenico (PASOK), che vinse le elezioni del 1981 e domin\u00f2 la scena politica del Paese per quasi due decenni.\nDal momento del ripristino della democrazia, la stabilit\u00e0 e la prosperit\u00e0 economica della Grecia sono cresciute notevolmente. La Grecia torn\u00f2 nella NATO nel 1980, ed entr\u00f2 nell'Unione europea nel 1981, per adottare l'euro come valuta nel 2002. Le nuove infrastrutture, i fondi dalla UE e le entrate in crescita da turismo, marina mercantile, servizi, industria leggera e industria delle telecomunicazioni hanno portato la Grecia a un tenore di vita senza precedenti. Continuano a esistere tensioni tra la Grecia e la Turchia riguardo a Cipro e alla delimitazione dei confini nel Mar Egeo, ma le relazioni si sono considerevolmente distese a seguito di una serie di terremoti, prima in Turchia e poi in Grecia, per i quali i due Paesi si sono scambiati reciproci aiuti.\nCrisi economica del 2009-2012.\nA partire dal tardo 2009 crebbero tra gli investitori i timori per un'insolvenza sovrana, fomentati dall'incertezza sulla capacit\u00e0 della Grecia di onorare i propri debiti a causa del forte aumento nei livelli del debito pubblico. Questo port\u00f2 a una crisi di fiducia, evidenziata da un aumento dello \"spread\" di rendimento sui titoli greci e della copertura assicurativa tramite \"credit default swap\" in comparazione ad altri Paesi, in particolare alla Germania. Il declassamento del debito pubblico greco a titoli spazzatura cre\u00f2 un grande allarme nei mercati finanziari. Il 2 maggio 2010 i Paesi dell'eurozona e il Fondo Monetario Internazionale accordarono alla Grecia un prestito di salvataggio da 110 miliardi \u20ac, condizionato all'implementazione di dure misure di austerit\u00e0.\nNell'ottobre del 2011 i \"leader\" dell'eurozona si accordarono anche su una proposta per ripianare il 50% del debito greco posseduto da creditori privati, aumentando il FESF a circa un trilione e richiedendo alle banche europee di raggiungere il 9% di capitalizzazione per ridurre il rischio di contagio ad altri Paesi. Le misure di austerit\u00e0 sono risultate estremamente impopolari presso il pubblico greco, e hanno causato diverse manifestazioni e disordini.\nLe misure di austerit\u00e0 imposte dalla cosiddetta \"troika\", composta dalla Commissione Europea, dal FMI e dalla BCE, ridussero in ginocchio l'economia greca, provocando l'aumento della povert\u00e0 a livelli senza precedenti. Il caos politico e sociale caus\u00f2 numerose rivolte, molte delle quali represse con la violenza da parte della polizia greca.\nNel 2014, il partito di sinistra radicale Syriza, guidato da Alex\u012bs Tsipras, propose misure drastiche di riduzione e rinegoziazione del debito pubblico greco, con la fine delle misure di austerit\u00e0 imposte dall'Europa. Le votazioni elettorali per l'elezione del nuovo Presidente della democrazia greca, dopo ben due tornate, si risolsero nel nulla di fatto, portando cos\u00ec la Grecia a nuove elezioni, fissate per il giorno 25 gennaio 2015, da cui nacque il governo Tsipras I. Nuove elezioni nel settembre 2015 portarono alla formazione del governo Tsipras II."}
{"id": "1778541", "revid": "309289", "url": "https://it.wikipedia.org/wiki?curid=1778541", "title": "Svijaga", "text": "La Svijaga (; in lingua tatara: \u0417\u04e9\u044f; in lingua ciuvascia: \u0421\u0115\u0432\u0435; in lingua mari: \u0421\u04f1\u0439\u044d) \u00e8 un fiume della Russia europea centrale (oblast' di Ul'janovsk e Repubblica Autonoma del Tatarstan), affluente di destra del Volga.\nNasce dal versante orientale delle alture del Volga, Kuzovatovskij rajon, da tre sorgenti, scorrendo con direzione settentrionale con un corso parallelo a quello del Volga dal quale si mantiene a breve distanza e attraversa Ul'janovsk. Sfocia nel Volga in un punto interessato dalle acque del bacino di Samara, in una sezione che prende il nome di golfo della Svijaga.\nIl fiume \u00e8 gelato in media da fine novembre-primi di dicembre ad aprile-primi di maggio."}
{"id": "1778542", "revid": "80339", "url": "https://it.wikipedia.org/wiki?curid=1778542", "title": "Sviyaga", "text": ""}
{"id": "1778543", "revid": "1305772", "url": "https://it.wikipedia.org/wiki?curid=1778543", "title": "Castelvecchio (Preci)", "text": "Castelvecchio \u00e8 una frazione del comune di Preci, in provincia di Perugia, posta a 633 e abitata da 18 persone.\nIl \"castello di poggio\" fu costruito in una posizione che dominava la valle.\nNel castello si trovano alcune chiese: la pi\u00f9 importante \u00e8 quella di San Giovanni Battista (XV secolo), contenente un affresco attribuito ad Antonio Crucci (la \"Madonna circondata dai santi\") e una statua in legno raffigurante Sant'Anna. A breve distanza dal borgo si trova la chiesetta di Santa Maria della Cona (XVI secolo), nota anche come Madonna dell'Icona o \"Madonna dello Posatoro\", con una fonte usata dai coloni della zona.\nUna tra le tradizioni pi\u00f9 antiche \u00e8 rappresentata dal \"Piantamaggio\", una rivisitazione degli antichi Baccanali. Durante questa cerimonia viene innalzato un tronco di pioppo, generalmente il 1\u00ba maggio, agghindato con un ramo di ciliegio fiorito a simboleggiare la fertilit\u00e0. Tale simbolo rimane fino all'anno successivo .\nIl 9 marzo di ogni anno si svolge, presso la chiesa della Cona, la cosiddetta \"Festa delle anime\", in ricordo dell'antica distruzione del paese di Monte San Martino e della conseguente dispersione degli abitanti tra Corone, Saccovescio e Castelvecchio .\nIn questo paese vive la famiglia del fotoreporter Enzo Baldoni, ucciso dai guerriglieri iracheni nel 2004 a Najaf."}
{"id": "1778544", "revid": "118914164", "url": "https://it.wikipedia.org/wiki?curid=1778544", "title": "Centro di studi filologici e linguistici siciliani", "text": "Il Centro di studi filologici e linguistici siciliani (CSFLS) \u00e8 un'organizzazione non lucrativa di utilit\u00e0 sociale, riconosciuta con il DPRS del 20 maggio 1951, che punta a promuovere lo studio del siciliano antico e moderno.\nPresidente attuale del centro \u00e8 Giovanni Ruffino, ordinario di linguistica italiana all'Universit\u00e0 di Palermo.\nStoria.\nIl centro fu fondato nel 1951, dai docenti universitari e studiosi Salvatore Battaglia, Ettore Li Gotti, Antonino Pagliaro, Giorgio Piccitto, Salvatore Santangelo, Franco Restivo e Lauro Chiazzese.\nHa la sua sede al Dipartimento di Scienze umanistiche dell'Universit\u00e0 di Palermo in viale delle Scienze, ed \u00e8 sotto il patronato della Presidenza della Regione Siciliana e dei rettori delle universit\u00e0 siciliane. \nNel 1977, apparve il 1\u00b0 volume del \"Vocabolario Siciliano\", fondato da Giorgio Piccitto, con il completamento dell\u2019opera, col 5\u00b0 volume, nel 2002.\nL\u2019attivit\u00e0 del Centro \u00e8 sostenuta dalla Legge della Regione Siciliana n. 54 del 21 agosto 1984.\nNel 1989 venne presentato il progetto dell\u2019\"Atlante Linguistico della Sicilia\" (ALS) promosso dal prof. Giovanni Ruffino, tuttora in corso, e che ha l'obiettivo di \"documentare repertorio linguistico dei siciliani, dallo stadio pi\u00f9 arcaico del dialetto ai livelli pi\u00f9 spinti di italianizzazione\".\nDall'anno di fondazione al 2013, il centro ha all'attivo 173 pubblicazioni di materiale di riferimento riguardante la lingua siciliana.\nFunzioni e attivit\u00e0.\nSecondo il suo statuto, il CSFLS \u00absi propone di promuovere gli studi sul siciliano antico e moderno, considerato in tutti i suoi aspetti e correlazioni, realizzando ogni iniziativa al detto fine attinente. Particolarmente si propone: a) la pubblicazione di una \u00abCollezione di testi siciliani dei secoli XIV e XV\u00bb; b) la pubblicazione di un grande vocabolario delle parlate siciliane; c) la pubblicazione di collane e di ogni altra opera, in cui trovino organica sistemazione le attivit\u00e0 di ricerca nel campo degli studi filologici e linguistici siciliani, programmate dal Consiglio direttivo; d) la edizione di un \u00abBollettino\u00bb che, oltre ad illustrare i programmi e le attivit\u00e0 del Centro, accolga studi filologici e linguistici riguardanti la Sicilia, nonch\u00e9 l'edizione di eventuali altre pubblicazioni periodiche dirette a illustrare i programmi e le attivit\u00e0 del Centro\u00bb.\nSono presenti inoltre l\u2019Archivio sonoro delle parlate siciliane e l\u2019Archivio fotografico, iconografico e filmico. In collaborazione con l'universit\u00e0 di Catania e il CNR ha dato vita al \"Corpus Artesia\", archivio testuale del siciliano antico.\nAnnualmente vengono distribuite borse di studio a studenti universitari per studi sulla lingua siciliana."}
{"id": "1778545", "revid": "1915706", "url": "https://it.wikipedia.org/wiki?curid=1778545", "title": "Praziquantel", "text": "Il praziquantel \u00e8 il principio attivo di indicazione specifica per numerose infestazioni parassitarie da Cestodi e Trematodi, come, ad esempio, la schistosomiasi. Attualmente non viene commercializzato in Italia per uso medico ma solo veterinario.\nIndicazioni.\nViene utilizzato come terapia contro le forme parassitarie da cestodi.\nViene usato in associazione all'albendazolo (400\u00a0mg) e praziquantel (30\u00a0mg) per la calcificazione della parete della cisti.\nLa durata della terapia \u00e8 di un mese, in alcuni casi di un mese e mezzo."}
{"id": "1778549", "revid": "648716", "url": "https://it.wikipedia.org/wiki?curid=1778549", "title": "Cheirogaleus minusculus", "text": "Il chirogaleo grigio minore (\"Cheirogaleus minusculus\" Groves, 2000) \u00e8 un lemure della famiglia Cheirogaleidae, endemica del Madagascar, dov'\u00e8 stato finora osservato solo nei pressi della citt\u00e0 di Ambositra.\nDescrizione.\nLa colorazione del mantello \u00e8 molto simile a quella di \"Cheirogaleus ravus\": grigio-bruno con un accenno di striscia nera sul dorso, zampe bianche cos\u00ec come la punta della coda. Le orecchie ed il cerchio attorno agli occhi sono neri.\nBiologia.\n\u00c8 un animale notturno, solitario, di abitudini prevalentemente arboricole: rispetto ai congeneri, si serve maggiormente dei suoni per la comunicazione."}
{"id": "1778552", "revid": "22356", "url": "https://it.wikipedia.org/wiki?curid=1778552", "title": "Chapalmalania altaefrontis", "text": "Il chapalmalania (Chapalmalania altaefrontis) \u00e8 un mammifero carnivoro estinto, appartenente alla famiglia dei procionidi ma di aspetto simile a quello del panda gigante (\"Ailuropoda melanoleuca\"). Visse durante il Pliocene medio (circa 3,5 milioni di anni fa). I suoi resti sono stati ritrovati in Argentina.\nUn procione - orso.\nI procionidi furono tra i primi mammiferi placentali a invadere il Sudamerica durante il grande scambio faunistico avvenuto con il riformarsi dell'istmo di Panama, e diedero origine a una rapida radiazione evolutiva (ad es. \"Cyonasua\"). Il chapalmalania \u00e8 un esempio di come questi carnivori si svilupparono nel giro di pochi milioni di anni, dando origine a forme notevolmente specializzate. Era un animale di grandi dimensioni, lungo circa due metri e alto un metro; i paleontologi che per primi rinvennero i suoi resti li scambiarono per quelli di un orso, da tanto erano grandi. Il corpo era piuttosto massiccio, cos\u00ec come il cranio, che era di struttura intermedia tra quella di un lupo e quella di un orso. La dentatura era completa, con incisivi curvati, canini corti e robusti e molari dalla superficie masticatoria adatta a triturare. \u00c8 probabile che questo animale usufruisse di una dieta molto varia, che comprendeva piante, uova, pesci, frutta, insetti e anche carogne. La somiglianza con l'odierno panda gigante era davvero notevole, e costituisce un ottimo esempio di evoluzione parallela o convergenza adattativa."}
{"id": "1778554", "revid": "22356", "url": "https://it.wikipedia.org/wiki?curid=1778554", "title": "Chapalmalania", "text": ""}
{"id": "1778556", "revid": "155647", "url": "https://it.wikipedia.org/wiki?curid=1778556", "title": "Famiglia Orlando", "text": ""}
{"id": "1778557", "revid": "33689", "url": "https://it.wikipedia.org/wiki?curid=1778557", "title": "NeXTcube", "text": "NeXTcube e NeXT Computer sono workstation prodotte e vendute dalla NeXT a partire dal 1988 fino al 1993, che utilizzavano il sistema operativo NeXTSTEP. Vennero soppiantate dal NeXTstation, un sistema simile ma pi\u00f9 economico (un \"NeXTcube\" costava $6500).\nVersioni.\nLa prima versione, introdotta nel 1988, era chiamata \"NeXT Computer\"; utilizzava un processore Motorola 68030 ed era dotato da 8 a 16 MB di RAM, a seconda dei modelli. La seconda versione, il \"NeXTcube\" (chiamato cos\u00ec per la forma a cubo del case) era dotato di un processore Motorola 68040 a 25 MHz (un ulteriore modello, \"NeXTcube Turbo\" era a 33 MHz) e da 8 fino a 64MB di RAM. Entrambe erano dotate di un monitor da 17\", dotato di risoluzione massima di 1120\u00d7832 a scale di grigio; grazie ad una scheda di espansione chiamata \"NeXTdimension\", basata su un processore Intel i860, dava al computer capacit\u00e0 video migliori con fino a 24 bit di colore.\nUna particolarit\u00e0 della prima versione era l'assenza di un tradizionale disco rigido (oltre che di un lettore floppy disk), sostituito da un disco magneto-ottico.\nUtilizzo.\nUn \"NeXT Computer\" venne usato da Tim Berners-Lee come primo web server al mondo, oltre che per scrivere il primo browser, WorldWideWeb."}
{"id": "1778558", "revid": "22356", "url": "https://it.wikipedia.org/wiki?curid=1778558", "title": "Cyonasua argentina", "text": "Il cionasua (Cyonasua argentina) \u00e8 un mammifero carnivoro estinto, appartenente alla famiglia dei procionidi. Visse nel Miocene superiore e nel Pliocene (8-3 milioni di anni fa) in Sudamerica.\nMigrazioni verso Sud.\nStrettamente imparentato all'attuale genere \"Nasua\", questo animale fu uno dei primi mammiferi carnivori placentali a invadere il Sudamerica, quando ancora l'istmo di Panama non era completamente formato. Si ipotizza quindi che gli antenati di questo animale abbiano raggiunto l'America meridionale tramite island hopping. A differenza degli altri carnivori dell'epoca, il cionasua possedeva canini decisamente sviluppati e robusti. Di sicuro questo animale, della taglia di una volpe, si cibava di piccoli mammiferi autoctoni come \"Paedotherium\" o i tipoteri, simili a roditori, o anche degli antenati degli attuali armadilli. \u00c8 possibile, inoltre, che analogamente a molti procionidi attuali il cionasua si cibasse anche di frutti, uova e insetti.\nResti fossili.\nDi questo animale sono stati rinvenuti numerosi resti nella formazione Chapadmalal, nella provincia di Buenos Aires in Argentina. Nella stessa formazione \u00e8 stato rinvenuto un altro procionide fossile di dimensioni molto maggiori, \"Chapalmalania altaefrontis\"."}
{"id": "1778560", "revid": "309289", "url": "https://it.wikipedia.org/wiki?curid=1778560", "title": "Tverca", "text": "La Tverca (; anche come \"Tvertsa\") \u00e8 un fiume della Russia europea centrale, affluente di sinistra del Volga. Scorre nell'Oblast' di Tver': nel distretto della citt\u00e0 di Vy\u0161nij Volo\u010d\u00ebk, nei rajon Tor\u017eokskij e Kalininskij, e nelle citt\u00e0 di Tor\u017eok e Tver'.\nNasce all'estremit\u00e0 nordoccidentale del rialto del Valdaj, dal bacino artificiale di Vy\u0161nij Volo\u010d\u00ebk, scorrendo successivamente in una zona debolmente rilevata con direzione dapprima sudorientale poi, dopo la cittadina di Tor\u017eok, orientale. Sfocia nel Volga da sinistra a 3\u00a0084\u00a0km dalla sua foce, presso la citt\u00e0 di Tver'.\nLa Tverca \u00e8 gelata, mediamente, da fine novembre ai primi di aprile."}
{"id": "1778561", "revid": "80339", "url": "https://it.wikipedia.org/wiki?curid=1778561", "title": "Tvertsa", "text": ""}
{"id": "1778565", "revid": "1573940", "url": "https://it.wikipedia.org/wiki?curid=1778565", "title": "Cheirogaleus ravus", "text": "Il chirogaleo grigio maggiore (Cheirogaleus ravus ) \u00e8 un lemure della famiglia Cheirogaleidae, endemica del Madagascar.\nDescrizione.\nIl pelo \u00e8 di color grigio con toni brunastri sul corpo ed un accenno di striscia dorsale pi\u00f9 scura. Le zampe sono biancastre, cos\u00ec come la punta della lunga coda. Le orecchie ed i cerchi attorno agli occhi sono nerastri.\nBiologia.\n\u00c8 un animale notturno, solitario e prevalentemente arboricolo.\nDistribuzione.\n\u00c8 stato segnalato nelle localit\u00e0 di Ambodivoangy, Ancaya, Fesi Malendo, Mahambo, Tamatave e Tampira."}
{"id": "1778574", "revid": "6923", "url": "https://it.wikipedia.org/wiki?curid=1778574", "title": "Palazzo del Cassero", "text": "Il Palazzo del Cassero \u00e8 un edificio fortificato situato nel centro storico di San Casciano in Val di Pesa.\nStoria.\nVenne costruito nel 1356 come vertice delle mura di San Casciano da usarsi come rifugio in caso di emergenza ed anche per sede delle milizie o per residenza privata. Non fu mai assediato e quindi si \u00e8 limitato ad ospitare importanti personaggi come vari esponenti della famiglia de'Medici come Lorenzo il Magnifico che in questo palazzo concesse agli abitanti di Colle Val d'Elsa la cittadinanza fiorentina e Cosimo I che qui sembra abbia ricevuto le insegne granducali.\nNel 1558, una volta che lo Stato senese era stato definitivamente conquistato dai Fiorentini, la sua funzione principale venne meno e fu adibito \"a palazzo per uso dei sovrani e dei personaggi reali che passavano per la via romana\".Questa destinazione dur\u00f2 fino all'epoca del granduca Ferdinando II quando il Cassero fu donato a Francesco Giovanni Paulosanti Lucardesi, segretario del granduca, che a sua volta lo cedette al convento di Santa Maria del Ges\u00f9. Rimase di propriet\u00e0 del convento fino all'epoca napoleonica quando fu ceduto a famiglie private ed usato come abitazione.\nArchitettura.\nIl Cassero si presenta come una costruzione rettangolare dominato da una massiccia torre ed \u00e8 aperto in facciata da una porta che immette nel cortile interno. All'interno vi sono ampie sale, una delle quali veniva usata come teatro cittadino prima della costruzione del Teatro Niccolini.\nCome ricordo del Lucardesi sono rimaste delle incisioni sugli architravi delle porte. Vi si legge infatti "}
{"id": "1778576", "revid": "121627332", "url": "https://it.wikipedia.org/wiki?curid=1778576", "title": "Ignazio Spergher", "text": "Figlio di un austriaco, studi\u00f2 in giovent\u00f9 sotto la guida del conte Giordano Riccati. Divent\u00f2 successivamente organista della chiesa di San Niccol\u00f2 e contemporaneamente anche maestro di cappella della cattedrale di Treviso.\nSpergher \u00e8 attualmente un compositore pressoch\u00e9 sconosciuto, nonostante nella sua epoca fosse tra le personalit\u00e0 di spicco dell'ambiente musicale trevigiano; a tutt'oggi \u00e8 maggiormente ricordato per alcuni lavori per organo."}
{"id": "1778577", "revid": "558966", "url": "https://it.wikipedia.org/wiki?curid=1778577", "title": "Pietro Rotari", "text": "Vita.\nNato a Verona da una nobile famiglia, il conte Pietro Antonio Rotari frequent\u00f2 dapprima l'incisore Robert van Auden Aerd (giunto a Verona al seguito del mecenate e vescovo Francesco Barbarigo), per poi passare nella scuola del pittore veronese Antonio Balestra. \nTra il 1723 e il 1725 si trasfer\u00ec a Venezia, dove entr\u00f2 in contatto con Giovanni Battista Piazzetta e il vedutista svedese Johan Richter; qui studia le opere di Paolo Veronese e Tiziano. \nDal 1725 al 1729 fu a Roma, alla scuola di Francesco Trevisani, dove rimase sino al 1732, anno in cui si trasfer\u00ec a Napoli. Nella citt\u00e0 partenopea lavor\u00f2 sino al 1734 con Francesco Solimena. \nIn seguito torn\u00f2 a Verona, dove apr\u00ec una bottega (cosa che fu possibile soprattutto grazie alla condizione agiata della sua famiglia e anche perch\u00e9 egli era il figlio primogenito).\nIn seguito alla morte del padre, inizi\u00f2 a viaggiare per le capitali d'Europa dove ottenne importanti commissioni: Vienna, Dresda. Qui, mentre lavorava presso la corte sassone, fu chiamato a quella di Pietroburgo dall'imperatrice Elisabetta, che lo ricopr\u00ec di onori. Divenne cos\u00ec il pittore della corte russa; realizza, inizialmente opere dal tema mitologico e ritratti dei grandi dell'impero, ma diventa poi celebre per i piccoli ritratti femminili, che diventano un'autentica moda. La gamma dei colori della sua tavolozza diventa essenziale: fa uso di varie tonalit\u00e0 di grigi, marroni tenui, verde oliva, rosa e neri, e il bianco per le lumeggiature, le perle e i merletti.\nI soggetti sono le pi\u00f9 belle fanciulle di tutta la Russia (dalle nobili della capitale alle contadine, dalle livoniane alle famigerate bellezze circasse), immortalate in varie pose (civettuole, piangenti, sorridenti, annoiate, ecc.); la figura \u00e8 sempre rappresentata a mezzo busto su uno sfondo essenziale. Alla morte di Elisabetta, egli resta in auge anche sotto il suo successore, lo zar Pietro III, fatto poi eliminare dalla sua consorte, la futura Caterina II.\nPietro Rotari morir\u00e0 poco dopo lo zar, e nel suo testamento lascia gran parte delle sue opere rimaste nel suo studio alla nuova imperatrice, la quale acquista dalla famiglia il lascito per un ammontare di 17.000 rubli. Queste opere furono collocate nella reggia di Peterhof, che \u00e8 attualmente la loro sede.\nRotari \u00e8 noto come ritrattista, pittore di soggetti sacri e incisore.\nSulla villa dei conti Rotari ad Avesa, un tempo di propriet\u00e0 della famiglia Cartolari, una lapide ricorda cos\u00ec Pietro Rotari: \"Qui nella pace della villa paterna temprava l'ingegno e la mano\na opere leggiadre il pittore conte Pietro Rotari\nche in patria in Germania e in Russia\nmantenne la gloria\ndell'arte italiana\nNato in Verona ai 4 ottobre 1707 - morto alla corte imperiale di Pietroburgo - ai 31 agosto 1762\"."}
{"id": "1778583", "revid": "1752782", "url": "https://it.wikipedia.org/wiki?curid=1778583", "title": "Grotta Guattari", "text": "La grotta Guattari \u00e8 un sito preistorico situato nel Lazio. Si apre a un centinaio di metri dalla costa del mar Tirreno, sul fianco orientale del promontorio del Circeo, a San Felice Circeo.\nStoria del ritrovamento.\nLa scoperta del sito avvenne per caso il 24 febbraio 1939 quando alcuni lavoratori furono incaricati di estrarre alcune pietre da Guattari, un proprietario terriero della zona; un'antica frana aveva infatti bloccato l'ingresso della grotta.\nIn fondo alla grotta, in un antro terminale poi denominato \"Antro dell'Uomo\", assieme a quello che fu interpretato come un approssimativo cerchio di pietre, il proprietario scopr\u00ec un cranio evolutivamente attribuibile a \"Homo neanderthalensis\", ben conservato, mentre in superficie furono ritrovate due mandibole, conosciute come Guattari 2 e 3. Il cranio si presentava quasi completo tranne la perdita di porzioni ossee pertinenti l'area orbitale destra e parte del margine del forame occipitale, il punto in cui il cranio si articola con la colonna vertebrale. Vennero immediatamente condotti degli scavi dal prof. Alberto Carlo Blanc e L. Cardini.\nUn nuovo ritrovamento, questa volta di ossa di 9 individui sempre neandertaliani - nel corso delle ricerche della Soprintendenza archeologia, belle arti e paesaggio per le province di Frosinone e Latina in collaborazione con l\u2019Universit\u00e0 degli studi di Roma Tor Vergata, iniziate nell\u2019ottobre del 2019, viene reso noto nel 2021.\nI reperti, insieme agli altri due trovati in passato nel sito, portano cos\u00ec a 11 il numero complessivo di individui presenti nella Grotta Guattari. Degli ultimi ritrovamenti, otto risalgono ad un periodo compreso tra i 50.000 e i 68.000 anni fa, mentre il pi\u00f9 antico risale ad un periodo tra 100.000 e i 90.000 anni fa. Oltre ai resti dei Neanderthaliani, questi ultimi scavi hanno portato alla luce numerosi reperti ossei animali, tra i quali elefanti, rinoceronti e cervidi.\nStudi e interpretazioni.\nI primi studi sul cranio vennero effettuati dal prof. Blanc, il quale, esaminando attentamente le ferite che il cranio riportava, in particolar modo il forame occipitale allargato, giunse alla conclusione che erano stati altri uomini di Neandertal ad effettuare quest'operazione di allargamento per poter estrarre il cervello e mangiarlo, a scopo rituale: il fatto di averlo trovato al centro di una corona di pietre sembrava confermare la sua ipotesi. \nL'interpretazione di Blanc venne per\u00f2 smentita nel 1989, esattamente cinquant'anni dopo il ritrovamento, quando si riunirono al Circeo, in un convegno, studiosi provenienti da ogni parte del mondo. Questi ultimi sottolinearono che sul cranio non erano stati trovati segni di utensili con i quali si sarebbe potuto compiere, da parte di altri uomini, l'allargamento del forame del cranio stesso: gli unici segni trovati erano quelli di denti di iena. Tutti furono cos\u00ec concordi su questa nuova tesi: la grotta \"Guattari\" fu, intorno a circa 50.000 anni fa, la tana di una iena, e lo dimostrano le numerose ossa fossili ritrovate al suo interno, resti dei suoi pasti. L'animale ha trasportato nella sua tana il cadavere dell'uomo, o forse solo la testa, e ha allargato il foro occipitale per estrarne il cervello. Prova di ci\u00f2 sono anche studi compiuti in Africa sul comportamento delle iene le quali, quando si imbattono in animali morti, portano via ossa e crani per spolparseli nelle loro tane e si limitano solamente a mordere la carne che vi \u00e8 attaccata, senza spezzarne le ossa. Cosa che invece gli uomini avrebbero sicuramente fatto, se avessero voluto mangiare il contenuto del cranio. L'ipotesi del cannibalismo venne cos\u00ec ufficialmente smentita. L'intera vicenda in versione romanzesca \u00e8 stata riportata dallo scrittore locale Antonio Pennacchi, nel suo libro \"Le iene del Circeo\", nel quale vengono riproposte le prime ipotesi della ricostruzione dello studioso Blanc, legando il cranio nuovamente a un rituale misterico da parte dei neanderthaliani.\nAllo stato attuale la Soprintendenza sta valutando interventi tecnologicamente innovativi per la comprensione della frequentazione antropica della cavit\u00e0. Tale progetto sar\u00e0 mirato a una maggiore tutela, decodifica e valorizzazione di uno dei siti pi\u00f9 importanti di frequentazione neandertaliana. Nuove datazioni e rivalutazioni paleoantropologiche saranno in grado di offrirci scenari pi\u00f9 attendibili. Gli ormai obsoleti, ma non per questo meno importanti, studi del convegno del 1989, in cui vennero presentati i risultati degli studi circa la tafonomia e le datazioni dei resti, presentarono dei dati cos\u00ec riassunti:\nNel pi\u00f9 recente congresso del 2019 per gli 80 anni dalla scoperta, molte di quelle ipotesi sono state ridiscusse, soprattutto sulle modalit\u00e0 di frequentazione e sull'attribuzione di una delle due mandibola rinvenute al cranio Circeo 1.\nOggi i reperti fossili neandertaliani sono conservati presso il Museo Pigorini (cranio) e il Servizio di Antropologia S.A. B.A.P.-LAZ (le due mandibole).\nLa testimonianza del prof. Blanc.\nQuesta \u00e8 la testimonianza che il prof. Alberto Carlo Blanc rese all'Accademia Nazionale dei Lincei sul ritrovamento del cranio:"}
{"id": "1778587", "revid": "645762", "url": "https://it.wikipedia.org/wiki?curid=1778587", "title": "EPSXe", "text": "ePSXe (acronimo di enhanced PSX emulator) \u00e8 un programma freeware per emulare, su PC, la console Sony PlayStation. Il programma usa dei plug-in per emulare la scheda grafica, la scheda audio e le funzioni del lettore CD.\nStoria.\nPer almeno sei mesi l'emulatore fu sviluppato in segreto: il progetto venne portato avanti da quattro sviluppatori noti con gli pseudonimi di \"Calb\", \"_Demo_,Galtor\". Quando ePSXe fu distribuito, il 14 ottobre 2000, esso rappresent\u00f2 un enorme passo in avanti nell'emulazione della PlayStation: gi\u00e0 al suo debutto vantava maggiore compatibilit\u00e0 e velocit\u00e0 rispetto ad altri emulatori disponibili.\nIl 5 agosto 2003 fu distribuita la versione 1.6.0 e da allora il progetto entr\u00f2 in uno stato di apparente ibernazione. Dopo alcuni anni senza notizie n\u00e9 nuove \"release\", voci su internet sostennero che gli sviluppatori di ePSXe avessero perso il suo codice sorgente in un hard disk danneggiato. Invece, il 5 aprile 2008, aggiornando le \"news\", essi annunciavano che gi\u00e0 nell'estate 2007 avevano deciso di continuare lo sviluppo di ePSXe, incoraggiati dal supporto degli utenti. Tutti i dubbi cos\u00ec furono fugati e l'attesa riprese.\nLa versione 1.7.0 di ePSXe \u00e8 uscita il 24 maggio 2008, portando con s\u00e9 numerose novit\u00e0 e colmando molti dei bug della versione 1.6.0 che la rendevano poco usata a favore della vecchia 1.5.2. A differenza della precedente 1.6.0, questa versione \u00e8 stata pubblicata solo per Windows. Dopo ben 4 anni, ePSXe \u00e8 stato aggiornato alla versione 1.8.0, introducendo numerosi miglioramenti e caratteristiche, come la possibilit\u00e0 di cambiare memory card \"al volo\". Il 3 agosto 2013 \u00e8 stata distribuita la versione 1.9.0 che si limita a risolvere alcuni problemi e ad aggiornare il core dell'emulatore. Il 27 gennaio 2015 \u00e8 uscita la release 1.9.25 ed \u00e8 disponibile sia per Microsoft Windows che per Linux. A giugno 2016 \u00e8 uscita la release 2.0.5 disponibile per Windows, Linux e MacOS, e la 2.0.6 per Android.\nDesign.\nCome molti dei moderni emulatori, ePSXe richiede alcuni plug-in per emulare la scheda grafica, la scheda audio e le funzioni del Lettore CD, un requisito che venne stabilito da PSEmu Pro. ePSXe richiede anche un file del BIOS, prelevato da una PlayStation. Questo serve per evitare problemi legali; in questo caso il copyright \u00e8 infranto nello scaricare il BIOS della Sony.Diversamente da alcuni emulatori, ePSXe non pu\u00f2 emulare tramite un linguaggio di alto livello il BIOS.\nePSXe pu\u00f2 leggere CD e pu\u00f2 montare molti tipi di file immagine CD direttamente dall'hard disk dell'utente. Con alcune eccezioni, \u00e8 capace di emulare quasi senza difetti molti giochi per Playstation. Nelle ultime versioni di ePSXe, c'\u00e8 la possibilit\u00e0 di usare patch ppf per eseguire giochi protetti dalla copia e con dei difetti che ne impediscono la riproduzione su un emulatore."}
{"id": "1778589", "revid": "22356", "url": "https://it.wikipedia.org/wiki?curid=1778589", "title": "Phugatherium", "text": "Il fugaterio (gen. Phugatherium) \u00e8 un roditore estinto appartenente ai caviomorfi. Visse tra il Pliocene inferiore e il Pleistocene inferiore (5 \u2013 2 milioni di anni fa) e i suoi resti sono stati ritrovati in Sudamerica.\nDescrizione.\nDi taglia simile a quella di un odierno tapiro asiatico (\"Tapirus indicus\"), questo grande roditore era uno stretto parente dei capibara. Il suo cranio, lungo il doppio di quello del capibara, possedeva un muso allungato e stretto e raggiungeva i 50 centimetri; la dentatura era caratterizzata da incisivi molto sviluppati e una serie di molari dotati di smalto. Il terzo molare, di grandi dimensioni, era dotato di 14-18 prismi indipendenti negli esemplari adulti (tranne gli ultimi due-quattro prismi, che in alcuni casi erano uniti). Era presente un diastema nella mandibola, al contrario del capibara attuale. \nIl femore e l'omero erano proporzionalmente molto simili a quelli della forma attuale, mentre radio, tibia, perone e altre ossa delle zampe erano molto pi\u00f9 sviluppate. \nClassificazione.\nLa tassonomia dei capibara estinti del Sudamerica \u00e8 molto complicata: attualmente i generi \"Phugatherium\", Chapalmatherium e Protohydrochoerus sono considerati sinonimi, e poich\u00e9 \"Phugatherium\" \u00e8 stato il primo a essere descritto (da Florentino Ameghino nel 1887) questo genere ha la priorit\u00e0 sugli altri due. La specie tipo \u00e8 Phugatherium cataclisticum, che \u00e8 anche la pi\u00f9 antica (Pliocene inferiore dell'Argentina). Altre specie sono \"P. novum\" (Pliocene inferiore), \"P. saavedrai\" (Pliocene inferiore-medio) e \"P. dichroplax\" (Pliocene medio-Pleistocene inferiore); quest'ultima specie, nonostante sia stata l'ultima ad apparire (stando almeno al record fossile), sembrerebbe essere la meno derivata. \n\"Phugatherium\" \u00e8 un membro degli idrocheridi, la famiglia di roditori caviomorfi a cui appartiene l'attuale capibara; \"Phugatherium\" appartiene a un clade di \"capibara corridori\" di cui fa parte anche l'affine \"Hydrochoeropsis\". Altri stretti parenti del capibara includono \"Neochoerus\", vissuto nel Pleistocene, e l'arcaico \"Cardiatherium\" del Miocene-Pliocene.\nPaleoecologia.\nA causa dell'allungamento delle ossa delle zampe, si ritiene che il fugaterio fosse un animale corridore, al contrario del capibara. La sua alimentazione doveva includere piante che crescevano nelle immediate vicinanze delle zone paludose, anche se alcuni paleontologi ritengono che il protoidrochero non fosse un animale anfibio. "}
{"id": "1778591", "revid": "188323", "url": "https://it.wikipedia.org/wiki?curid=1778591", "title": "Valvole radiali", "text": ""}
{"id": "1778592", "revid": "167080", "url": "https://it.wikipedia.org/wiki?curid=1778592", "title": "Tauromenio", "text": ""}
{"id": "1778593", "revid": "167080", "url": "https://it.wikipedia.org/wiki?curid=1778593", "title": "Tauromenion", "text": ""}
{"id": "1778597", "revid": "167080", "url": "https://it.wikipedia.org/wiki?curid=1778597", "title": "Tauromenium", "text": ""}
{"id": "1778598", "revid": "174925", "url": "https://it.wikipedia.org/wiki?curid=1778598", "title": "Conseguenze della Prima guerra mondiale", "text": ""}
{"id": "1778605", "revid": "167080", "url": "https://it.wikipedia.org/wiki?curid=1778605", "title": "Bruzzio", "text": ""}
{"id": "1778609", "revid": "767487", "url": "https://it.wikipedia.org/wiki?curid=1778609", "title": "Imprenditore occulto", "text": "L' imprenditore occulto, secondo la giurisprudenza italiana, \u00e8 un imprenditore che non agisce direttamente nella propria attivit\u00e0, ma tramite un prestanome. In tale modo riesce a compiere l'attivit\u00e0 d'impresa pur non apparendo come colui che la esercita.\nQuesta figura, di creazione giurisprudenziale, permette di associare l'imprenditore occulto al fallimento, in quanto obbligato in solido col prestanome, pur non avendone i requisiti formali.\nLa posizione della giurisprudenza.\nTra imprenditore occulto e imprenditore apparente giuridicamente c'\u00e8 un contratto di mandato senza rappresentanza e l'imprenditore occulto \u00e8 il mandante mentre l'imprenditore apparente \u00e8 il mandatario. L'imprenditore occulto mette i soldi per l'attivit\u00e0 d'impresa, prende le decisioni aziendali e incassa gli utili, l'imprenditore apparente, che di solito \u00e8 nullatenente, esegue le decisioni e viene pagato con una somma fissa mensile.\nFinch\u00e9 le cose vanno bene non ci sono problemi, ma quando vanno male la faccenda diventa seria per i creditori dell'imprenditore apparente perch\u00e9 quest'ultimo \u00e8 nullatenente.\nPu\u00f2 per\u00f2 verificarsi il caso che i creditori scoprano che tutta l'impresa era in realt\u00e0 gestita dall'imprenditore occulto; se ci\u00f2 avviene ci si chiede se i creditori possono rivalersi nei confronti dell'imprenditore occulto.\nLa posizione della dottrina.\nAlcuni giuristi sostengono la tesi affermativa in base a due argomenti:\nAltri giuristi sostengono la tesi negativa in base a due argomenti:\nLa Corte di Cassazione ha accolto quest'ultima posizione e ha quindi stabilito che l'imprenditore occulto non risponde dei debiti fatti dall'imprenditore apparente.\nTeoria dell'imprenditore occulto.\nPer poter comprendere la \"teoria dell'imprenditore occulto\", bisogna innanzitutto individuare il modo in cui un determinato soggetto acquisisce la qualit\u00e0 di imprenditore: nel momento in cui spende il proprio nome nel compimento di uno specifico atto d'impresa, automaticamente acquista tale qualit\u00e0.\nLa figura dell'imprenditore occulto si staglia in una fase analoga: il compimento di una o pi\u00f9 attivit\u00e0 di impresa, vengono formalmente realizzate da un soggetto (cosiddetto \"prestanome\" o \"imprenditore palese\") ma sostanzialmente sostenute nell'interesse di un altro soggetto (cosiddetto \"dominus\" o \"imprenditore occulto\") che finanzia quell'attivit\u00e0 e ne consegue gli utili. Il problema dell'imprenditore occulto nasce in relazione ai creditori del prestanome: se quest'ultimo \u00e8 una persona fisica nullatenente o una s.p.a. o s.r.l. con capitale sociale irrisorio (cosiddetta \"societ\u00e0 di comodo\"), automaticamente a soffrirne sono proprio i creditori, i quali, infatti, potranno esigere l'adempimento dei rispettivi crediti solo da colui che, seppur solo formalmente, ha agito in quel determinato rapporto spendendo il proprio nome, comportandone l'eventuale e successivo fallimento.\nEmergono cos\u00ec due importanti teorie giurisprudenziali:\n1) la teoria del potere-responsabilit\u00e0, di Ferri (cosiddetta \"teoria del potere d'impresa\"), che mira a sanzionare non solo il prestanome, ma parallelamente anche il dominus, colui che si serve del prestanome stesso per i propri interessi, conseguendo gli utili ma scaricando su di lui tutte le passivit\u00e0: l'intento di Ferri \u00e8 quello di superare il principio formale della spendita del nome. Tale teoria muove dall'inscindibilit\u00e0 tra potere e responsabilit\u00e0, facendo leva su alcuni articoli del codice civile in relazione alle societ\u00e0 di persone e di capitali (ad es, l'art. 2320, per il quale l'accomandante che si ingerisce nell'amministrazione della societ\u00e0, diviene automaticamente illimitatamente responsabile, o ancora l'art.2267 ecc).\n2) Walter Bigiavi si spinge oltre, mirando a regolare il fenomeno delle procedure fallimentari in riferimento alla figura dell'imprenditore occulto: il dominus non solo sar\u00e0 tenuto a rispondere in modo solidale con il prestanome, ma fallir\u00e0 sempre e comunque nel caso in cui fallisca lo stesso prestanome. Bigiavi muove la propria teoria sulla base dell'art. 147, comma 4 della legge fallimentare, secondo cui, se, dopo la dichiarazione di fallimento, emergono altri soci illimitatamente responsabili, anche questi saranno dichiarati falliti.\nNonostante queste due importanti teorie, la giurisprudenza maggioritaria \u00e8 consapevole del fatto che non si pu\u00f2 superare il principio della spendita del nome con vincoli che non siano altrettanto formali e oggettivi."}
{"id": "1778612", "revid": "76430", "url": "https://it.wikipedia.org/wiki?curid=1778612", "title": "Ignazio Sperger", "text": ""}
{"id": "1778614", "revid": "22356", "url": "https://it.wikipedia.org/wiki?curid=1778614", "title": "Cyonasua", "text": ""}
{"id": "1778616", "revid": "74668", "url": "https://it.wikipedia.org/wiki?curid=1778616", "title": "Kaguya-hime", "text": ""}
{"id": "1778619", "revid": "247222", "url": "https://it.wikipedia.org/wiki?curid=1778619", "title": "Time (Lionel Richie)", "text": "Time (1998) \u00e8 il quinto album di Lionel Richie, pubblicato nel 1998."}
{"id": "1778622", "revid": "121608011", "url": "https://it.wikipedia.org/wiki?curid=1778622", "title": "Perla di Labuan", "text": "La Perla di Labuan \u00e8 l'epiteto con cui si fa riferimento nei romanzi di Emilio Salgari al personaggio di Lady Marianna Guillonk, la fanciulla amata da Sandokan, protagonista del ciclo indo-malese dello scrittore. \nLady Marianna era nipote di un lord inglese (James Guillonk), stretto collaboratore del governatore James Brooke, detto \"lo sterminatore dei pirati\", ovvero l'antagonista di Sandokan.\nCaratterizzazione del personaggio.\nSecondo quanto riportato nei romanzi, Lady Marianna era nata in Italia, in una localit\u00e0 imprecisata sul golfo di Napoli, da madre italiana e da un lord inglese, ma sarebbe rimasta ben presto orfana e affidata, a undici anni, al solo parente rimastole, lo zio James Guillonk, che la port\u00f2 con s\u00e9 nel Borneo. Cos\u00ec la descrive Salgari:\nLe vicende che la riguardano sono contenute soprattutto ne \"Le tigri di Mompracem\", romanzo imperniato proprio sull'amore di Sandokan per Lady Marianna e la lotta da lui condotta per portarla via allo zio. Dopo averla conquistata, il pirata annuncia la fine della propria attivit\u00e0 piratesca e si dirige, con colei che diverr\u00e0 sua sposa, all'isola di Giava. La bella storia sar\u00e0 per\u00f2 destinata a durare poco poich\u00e9 Marianna morir\u00e0 di colera poco tempo dopo e verr\u00e0 sepolta nella citt\u00e0 di Batavia. Le avventure del romanzo successivo (\"I pirati della Malesia\") si svolgono quando lei \u00e8 morta gi\u00e0 da due anni.\nSandokan ricorder\u00e0 sempre la sua perduta sposa, e in suo onore battezzer\u00e0 le migliori imbarcazioni della sua flotta: la \"Perla di Labuan\" e la \"Marianna\".\n\u00ab\"La \"Perla di Labuan\", con la quale il capo dei pirati di Mompracem stava per intraprendere l'audace spedizione, era uno dei pi\u00f9 grandi e belli prahos tra quelli che solcavano gli ampi mari della Malesia. Stazzava centocinquanta o centosessanta tonnellate, il triplo dei prahos ordinari. Strettissima aveva la carena, svelte le forme, alta e solida la prua, fortissimi gli alberi e amplissime le vele, i cui pennoni non misuravano meno di sessanta metri. A vento largo, doveva filare come una rondine marinara e lasciarsi di gran lunga indietro i pi\u00f9 rapidi steamers e i pi\u00f9 veloci velieri d'Asia e d'Australia.\"\u00bb La nave ebbe vita breve, in quanto fu fatta affondare dallo stesso Sandokan per avere il pretesto di salire, come naufrago, sull'\"Helgoland\" e impadronirsene.\nL'altra nave, la \"Marianna\", avr\u00e0 vita pi\u00f9 lunga ed \u00e8 attiva per tutto il romanzo \"Le due tigri\" e finisce la propria esistenza, ormai vecchia, solo alla fine de \"Il Re del Mare\"; dalla descrizione che ne fa Salgari appare molto simile alla \"Perla\": \"Sembrava un veliero malese, dalle dimensioni straordinarie delle sue vele, la cui superficie era immensa, per\u00f2 lo scafo non era precisamente simile a quello dei \"prahos\", non essendo provvisto di bilancieri per appoggiarsi meglio sulle onde quando le raffiche aumentano di violenza, n\u00e9 avendo al centro quella tettoia che chiamasi \"attap\". Anzi era costruito, a quanto pareva, con lamine di ferro anzich\u00e9 di legno, non aveva la poppa bassa, la tolda era sgombra e poi stazzava tre volte di pi\u00f9 dei \"prahos\" ordinari, i quali di rado hanno una portata di cinquanta tonnellate\".\nLa cugina.\nIl ricordo di Marianna Guillonk riappare in molte occasioni anche perch\u00e9 un'altra eroina, Ada Corishant, amata da Tremal-Naik e al centro di lunghe avventure, era la figlia di un fratello della madre di Marianna, il capitano Harry Corishant. Tale parentela appare incoerente con le asserite origini italiane della madre di Marianna, perch\u00e9 il fratello, che nel corso delle sue vicende muter\u00e0 anche il nome in Harry Macpherson, appare inequivocabilmente di origine scozzese.\nI lineamenti di Ada appaiono assai simili a quelli della defunta Marianna e in pi\u00f9 occasioni Sandokan, al vederla, rimane turbato dal ricordo dell'amata. In virt\u00f9 dei meriti acquisiti salvando Ada, James Guillonk finir\u00e0 per riappacificarsi con Sandokan e collaborer\u00e0 a farlo evadere quando questi sar\u00e0 catturato da James Brooke."}
{"id": "1778623", "revid": "1522738", "url": "https://it.wikipedia.org/wiki?curid=1778623", "title": "Lingua nauruana", "text": "La lingua nauruana (\"dorerin Naoero\") \u00e8 una lingua micronesiana parlata a Nauru. I parlanti sono circa la met\u00e0 della popolazione, tutti bilingui assieme all'inglese.\nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata da 6000 persone a Nauru.\nLingua ufficiale.\nIl nauruano \u00e8 lingua ufficiale del Nauru.\nFonologia.\nVocali.\nCi sono dodici vocali fonemiche (sei lunghe, sei brevi). \nIn aggiunta agli allofoni della seguente tabella di Nathan, 1974, un certo numero di vocali si riducono a :\nConsonanti.\nIl nauruano possiede 16/17 fonemi consonantici, con un contrasto nella lunghezza: / t / e / d / diventano [t\u0283] e [d\u0292] , rispettivamente, prima di vocali anteriori chiuse.\nAccento.\nL'accento cade sulla penultima sillaba quando la sillaba finale termina con una vocale, sulla sillaba finale quando questa finisce in un consonante.\nScrittura.\nPer la scrittura \u00e8 utilizzato l'alfabeto latino. Inizialmente erano utilizzate le vocali a,e,i,o,u e le consonanti b, d, g, j, k, m, n, p, q, r, t, w. In seguito, a causa di influenze inglesi e tedesche, sono state integrate nuove lettere. \nNel 1938 un comitato si mobilit\u00f2 per mutare la scrittura del nauruano e renderlo di pi\u00f9 facile lettura a europei e americani, con l'aggiunta di molti segni diacritici per meglio differenziare i differenti suoni vocalici. Si \u00e8 deciso di introdurre solo un accento grave invece che l'ex tilde, cos\u00ec le lettere con dieresi \"O\" e \"u\" sono stati sostituiti dalla \"o\" e \"u\" e la \"a\" da \"e\".\nHa anche introdotto la \"e\" al fine di differenziare le parole con l'inglese \"j\" (Puji). Pertanto, le parole \"ijeiji\" \u00e8 divenuta \"iiyeyi\" . La \"n\" (che rappresenta il suono nasale velare) \u00e8 stata sostituita con \"ng\" per differenziare la \u00d1 spagnola, \"bu\" e \"qu\" sono state sostituite con \"bw\" e \"kw\", rispettivamente, \"ts\" \u00e8 stato sostituito con \"j\" (come rappresentato una pronuncia simile \"j\" in inglese), e \"w\" scritta alla fine delle parole \u00e8 stata eliminata.\nQueste riforme sono state applicate solo in pratica: la dieresi \"o\" e \"u\" hanno ancora la tilde. Tuttavia la \"a\" \u00e8 stata sostituita con la \"e\" e la \"n\" con \"ng\", oltre all'aggiunta delle doppie consonanti \"bw\" \"kw\". La \"ts\" \u00e8 utilizzata o meno a seconda delle forme di scrittura, anche se alcuni preferiscono \"j\". Solo i distretti Biti e Ijuw (nella riforma Beiji e Iyu) usano il vecchio sistema di scrittura.\nOggi sono utilizzate 29 lettere dell'alfabeto latino:\nDialetti.\nUno studio pubblicato a Sydney nel 1937 proponeva l'esistenza di una grande quantit\u00e0 di dialetti fino a quando l'isola non divenne colonia tedesca nel 1888 e anche oltre, fino alla pubblicazione dei primi testi in nauruano. Tuttavia i linguaggi dei diversi distretti si stavano differenziando cos\u00ec tanto da non essere pi\u00f9 intercomprensibili.\nCon la crescente influenza di lingue straniere e testi scritti, i vari dialetti nauruani sono stati fusi in un'unica lingua standard, promossa con dizionari e traduzioni di Alois Kayser e Philip Delaporte.\nAttualmente si parla solo un dialetto nel distretto di Yaren e nella zona circostante, che contiene solo qualche piccole differenze con la lingua nauriana standard.\nVocabolario.\nNel 1907, Philip Delaporte pubblica il suo dizionario di tasca tedesco-Nauruan (\"Taschenw\u00f6rterbuch Deutsch-Nauruisch\") con 65 pagine dedicate ad un glossario e 12 a vocaboli disposti alfabeticamente in tedesco. Contiene 1650 parole tedesche tradotte in nauruano, frasi e sinonimi. "}
{"id": "1778624", "revid": "34928", "url": "https://it.wikipedia.org/wiki?curid=1778624", "title": "Marianna Guillonk", "text": ""}
{"id": "1778631", "revid": "287204", "url": "https://it.wikipedia.org/wiki?curid=1778631", "title": "Geografia dell'Ecuador", "text": "L'Ecuador \u00e8 un paese dell'America meridionale posto tra la Colombia ed il Per\u00f9 e l'oceano Pacifico. \u00c8 attraversato dall'equatore, da cui il nome. La superficie del paese \u00e8 di 283.560\u00a0km\u00b2 di cui 276.840\u00a0km\u00b2 di terra e 6.720\u00a0km\u00b2 di acqua. Ha 2.010\u00a0km di frontiera: con il Per\u00f9 (1.420\u00a0km) a sud e ad est e con la Colombia (590\u00a0km) al nord. Ad ovest vi sono 2.237\u00a0km di coste sull'oceano Pacifico. L'altezza del suo territorio varia dal livello del mare e fino ai 6.267 m del monte Chimborazo.\nGeografia politica.\nL'Ecuador dal punto di vista amministrativo \u00e8 diviso in 24 province, a loro volta suddivise in 221 cantoni. Esiste poi una divisione in quattro regioni geografiche, che in alcune circostanze comportano differenze anche dal punto di vista istituzionale, e non solo geografico e climatico, come ad esempio il periodo differente dell'anno scolastico nella sierra e nella costa.\nL'Ecuador pu\u00f2 essere diviso in quattro regioni:\nLa Costa.\nLa \"costa\" comprende la piana litoranea sedimentaria nella parte occidentale del paese e caratterizzata da una fascia di pianure costiere di origine alluvionale seguita, inoltrandosi nell'interno, dalla Cordigliera Costanera una modesta catena montuosa (massima elevazione a 800 metri s.l.m.) un tempo ricoperta di foreste e ora sfruttata con vaste piantagioni di banane, palme, caff\u00e8 e cacao che si estendono fino ai piedi delle Ande. \nLa folta vegetazione di mangrovie che un tempo caratterizzava la costa \u00e8 stata in parte eliminata per far spazio ad allevamenti di crostacei in acquacoltura. La costa comprende un po' pi\u00f9 di un quarto della superficie del paese, qui si trova la citt\u00e0 di Guayaquil, la pi\u00f9 popolosa e il principale porto dell'Ecuador.\nNella parte meridionale si trova la vasta penisola di Santa Elena, pi\u00f9 a sud sul delta del fiume Guayas si trova il gi\u00e0 citato porto di Guayaquil, la citt\u00e0 d\u00e0 il nome all'Golfo di Guayaquil nel quale si trovano anche alcune isole. La zona meridionale appartiene geograficamente alla zona desertica che si estende poi pi\u00f9 ampiamente in Per\u00f9, il clima in questa parte \u00e8 notevolmente pi\u00f9 arido rispetto alla zona costiera settentrionale. La netta separazione climatica fra settentrione e meridione \u00e8 data dalla corrente di Humboldt che scorre circa alla latitudine della citt\u00e0 di Manta.\nLa Sierra.\nLa Sierra (la montagna) \u00e8 composta da una doppia cordigliera parallela di vulcani elevati e di massicci. Vi \u00e8 la Cordigliera occidentale con il vulcano pi\u00f9 elevato del paese, il Chimborazo che culmina a 6.310 m. Vi \u00e8 la Cordigliera orientale (detta anche reale) la quale possiede pi\u00f9 di dodici picchi vulcanici alti almeno 5.000 metri. Queste due cordigliere sono separate da una fossa mediana (chiamata il \"Corridoio Andino\") che \u00e8 una successione di bacini di riempimento come quello di Quito.\nIl clima, addolcito dall'altitudine, permette agli agricoltori di coltivare nelle valli fertili tutte le specie di frutta, di legumi e di cereali. L'allevamento \u00e8 anche sviluppato ma si limita al mercato locale. La temperatura varia tra i 7\u00a0\u00b0C ed i 21\u00a0\u00b0C.\nL'Oriente.\nL'Oriente (detta anche \"giungla orientale\" o \"Regione amazzonica\") copre circa la met\u00e0 del territorio. \u00c8 una regione coperta da densa foresta tropicale. Le temperature si avvicinano ai 38\u00a0\u00b0C e le precipitazioni annuali si attestano sui 4.000\u00a0mm; questo rende l'Oriente la regione pi\u00f9 calda e pi\u00f9 umida del paese. Nella regione vi sono grandi parchi nazionali per preservare certe zone della foresta.\nRegione Insulare.\nLe isole Gal\u00e1pagos compongono la Regione insulare dell'Ecuador e comprendono 15 isole principali, 3 pi\u00f9 piccole e un centinaio di isolotti. Esse sono la parte emergente di edifici vulcanici per la maggior parte spenti. Esse sono situate nell'oceano Pacifico a circa 1.000\u00a0km ad ovest di Guayaquil. Tutto l'arcipelago \u00e8 un parco nazionale.\nGeografia fisica.\nOrografia.\nPer quanto riguarda i rilievi, si possono distinguere tre principali regioni in Ecuador: la pianura a nord del Golfo di Guayaquil, la catena andina che scorre da nord a sud al centro del paese, e la vasta area del bacino amazzonico, nell'oriente del paese. Il punto pi\u00f9 alto \u00e8 il Chimborazo, un vulcano spento che, con 6313 metri di altezza \u00e8 la montagna la cui cima \u00e8 la pi\u00f9 lontana dal centro della Terra, a causa della forma ellittica del pianeta. Il Cotopaxi invece, con i suoi 5987 m s.l.m., \u00e8 il vulcano attivo pi\u00f9 alto al mondo.\nSono 9 le cime ecuadoriane pi\u00f9 alte di 5000 metri, 10 se si considerano separati i due picchi delle montagne gemelle dell'Illiniza. Quasi tutte le montagne della lista sotto sono vulcani, molti inattivi:\nVulcani.\nNumerosi sono i vulcani dell'Ecuador, molti sono inattivi ed estinti ma diversi sono ancora attivi, come il Cotopaxi, che ha avuto l'ultima vera eruzione nel 1904, mentre molto pi\u00f9 recenti sono quelle del Sangay, del Pichincha e del Tungurahua, che hanno avuto l'ultima eruzione nel XXI secolo, in particolare il Tungurahua ha avuto episodi violenti tra il 2006 e il 2012, mentre il Pichincha nel 1999 copr\u00ec Quito di uno strato di cenere, data la vicinanza alla capitale ecuadoriana.\nSotto, una lista di alcuni dei vulcani attivi o comunque non completamente spenti dell'Ecuador, che hanno registrato qualche eruzione o attivit\u00e0 nelle ultime centinaia di anni, in ordine della pi\u00f9 recente attivit\u00e0.\nIdrografia.\nQuasi tutti i fiumi dell'Ecuador sorgono nella Cordigliera Andina e scendono o verso l'oceano Pacifico, a ovest, o verso il Rio delle Amazzoni, verso est. Nella regione pi\u00f9 esterna della costa i fiumi pi\u00f9 piccoli sono alimentati dalle piogge che vanno da novembre a maggio, e possono restare in secca nella stagione secca. Fanno eccezione i pi\u00f9 lunghi, che nascendo in alta montagna sono alimentati sia dal disgelo delle nevi sulle cime pi\u00f9 alte della cordigliera che dalle piogge che cadono nella sierra. La costa pi\u00f9 interna invece \u00e8 attraversata da fiumi perenni, e le abbondanti piogge della stagione invernale portano spesso inondazioni che talvolta possono portare alla formazione di paludi.\nIl pi\u00f9 grande bacino idrografico \u00e8 quello del Guayas, che scorre verso sud e sfocia nel Golfo di Guayaquil. Il fiume e i suoi affluenti hanno un'estensione di 35.000\u00a0km2, ed \u00e8 il pi\u00f9 grande bacino idrografico sudamericano del versante pacifico. Non \u00e8 particolarmente lungo (60\u00a0km) ma \u00e8 formato a monte da numerosi affluenti, tra cui il Babahoyo e il Daule, e nei pressi di Guayaquil il suo estuario diviene largo un paio di chilometri.\nSempre nel versante pacifico, ma che scorre verso nord, c'\u00e8 il Rio Esmeraldas, lungo 230\u00a0km e con un bacino idrografico di 20.000\u00a0km2, e che sfocia nei pressi della citt\u00e0 di Esmeraldas.\nNel versante orientale, verso il Rio delle Amazzoni, i fiumi pi\u00f9 importanti sono il Rio Napo, il Putumayo e il Pastaza.\nNumerosi anche i laghi e le lagune, anche se non di grandi dimensioni: Le suggestive \"Lagunas Verdes\", a 3000 m d'altezza, sono tre piccoli laghetti che si sono formati da sorgenti interne del vulcano Chiles, e per questo motivo ricche di zolfo ed altri elementi chimici che le donano un colore verde smeraldo. Anche il \"Cuicocha\" si \u00e8 formato in una caldera, ai piedi del vulcano Cotacachi. Anche la \"Laguna El Junco\", alle Galapagos, \u00e8 di origine vulcanica e ospita numerose specie protette. La provincia dell'Imbabura ospita numerosi laghi, uno di questi, il \"Lago San Paolo\" (Chicap\u00e1n o Imababocha per gli indigeni), \u00e8 uno dei pi\u00f9 grandi dell'Ecuador ed \u00e8 diventato un importante centro turistico della zona.\nIsole.\nLe Gal\u00e1pagos sono senza dubbio l'arcipelago pi\u00f9 noto in acque territoriali ecuadoriane, nonostante la loro distanza dalla costa sia di circa 1000\u00a0km. Note fin dai tempi di Francisco Pizzarro, divennero famose per la loro biodiversit\u00e0 per gli studi di Charles Darwin, che qui inizi\u00f2 a elaborare la sua opera \"L'origine delle specie\".\nDelle altre isole, la pi\u00f9 rilevante \u00e8 Pun\u00e1, situata nei pressi del Golfo di Guayaquil, che con circa 920\u00a0km2 di superficie \u00e8 l'isola pi\u00f9 vasta in assoluto dell'Ecuador, ed ha una popolazione di circa 20.000 abitanti."}
{"id": "1778632", "revid": "1652635", "url": "https://it.wikipedia.org/wiki?curid=1778632", "title": "Solidariet\u00e0 (diritto)", "text": "Solidariet\u00e0, nel diritto, \u00e8 un concetto che identifica diverse tipologie di responsabilit\u00e0 giuridica collettiva gravante su pi\u00f9 soggetti.\nNelle obbligazioni.\nL'obbligazione solidale \u00e8 una obbligazione soggettivamente complessa, plurisoggettiva rispetto a uno solo o a entrambi i termini soggettivi dell'obbligazione. All'obbligazione in solido ci si riferisce anche con l'espressione latina \"in solidum\" (\"obligatio in solidum\"), che per\u00f2 ha anche uno specifico utilizzo in campo ecclesiastico (si veda in solidum).\nL'articolo 1292 del codice civile italiano afferma che:\n\"L'obbligazione \u00e8 in solido quando pi\u00f9 debitori sono obbligati tutti per la medesima prestazione, in modo che ciascuno pu\u00f2 essere costretto all'adempimento per la totalit\u00e0 e l'adempimento da parte di uno libera gli altri; oppure quando tra pi\u00f9 creditori ciascuno ha diritto di chiedere l'adempimento dell'intera obbligazione e l'adempimento conseguito da uno di essi libera il debitore verso tutti i creditori.\"\nAd esempio: se un patrimonio \"A\" deve essere escusso \"in via sussidiaria\" rispetto ad un altro \"B\", significa che il creditore si dovr\u00e0 rifare prima sul patrimonio \"B\" e solo in caso di insolvenza e insufficienza di questo anche sul patrimonio \"A\". Si tratta di un concetto affine ma diverso da quello di solidariet\u00e0 che rappresenta sempre una situazione di garanzia per il creditore, ma in base al quale i debitori vengono considerati sullo stesso piano e sono tutti tenuti ad effettuare la prestazione per l'intero.\nObbligazione solidale passiva.\nSi ha obbligazione solidale passiva quando in un'obbligazione il termine soggettivo di debitore \u00e8 ricoperto da pi\u00f9 soggetti. Tutti sono tenuti alla medesima prestazione e l'adempimento da parte di uno dei debitori libera gli altri debitori.\nLa solidariet\u00e0 passiva mira a rafforzare il credito, in quanto attribuisce al creditore la facolt\u00e0 di chiedere l'adempimento dell'esatta prestazione a uno qualunque dei debitori. La solidariet\u00e0 passiva \u00e8 presunta dalla legge, se non risulta diversamente dal titolo (art. 1294 c.c.).\nSussidiariet\u00e0 nell'obbligazione solidale passiva.\nL'obbligazione solidale passiva assume una particolare fisionomia se \u00e8 presente la sussidiariet\u00e0, ovvero un ordine gerarchico di preferenza per l'esecuzione dell'adempimento, a beneficio del creditore.\nTrattasi di onere per il creditore, che \u00e8 costretto:\nObbligazione solidale attiva.\nSi ha obbligazione solidale attiva quando in un'obbligazione il termine soggettivo di creditore \u00e8 ricoperto da pi\u00f9 soggetti. Tutti possono richiedere la medesima prestazione, e l'adempimento a favore di uno dei creditori libera il debitore rispetto ai creditori rimasti.\nL'obbligazione parziaria.\nQuando non vige il regime delle obbligazioni solidali, ha tenore quello delle obbligazioni parziarie che riguardo all'oggetto della prestazione stabilisce che ciascun debitore \u00e8 tenuto all'adempimento di una sola parte della prestazione, e che ciascun creditore pu\u00f2 pretendere una sola parte della prestazione in oggetto.\nNell'ipotesi di una pluralit\u00e0 di debitori, in cui uno di questi sia insolvente, il creditore non ha diritto a richiedere la parte mancante della prestazione agli altri debitori.\nPrincipi cardine dei rapporti tra solidali.\nDalla complessiva disciplina, in relazione anche a quanto indicato dalla Relazione al codice civile, emergono i seguenti principi in materia di obbligazioni solidali:\nLa disciplina generale delle obbligazioni solidali assicura ampia libert\u00e0 di scelta al creditore.\nNella direzione opposta, la legge n. 220/2012 in materia di crediti del condominio fissa per la prima volta dei limiti alle azioni del creditore verso soggetti differenti dal condomino moroso.\nNei rapporti di condominio.\nGi\u00e0 prima della sentenza della Cassazione (Sez. unite, n. 9148 del 9 aprile 2008) e della riforma del diritto condominiale nel 2012, esisteva un orientamento giurisprudenziale minoritario, che prevedeva un bilanciamento fra la solidariet\u00e0 e la parziariet\u00e0 del debitore, sia nei rapporti interni del condominio che in quelli esterni.\nLa solidariet\u00e0 deriva il suo fondamento: \nLa solidariet\u00e0 \u00e8 considerata un principio generale dei condebitori, laddove sussistano entrambi gli ultimi due elementi. Se invece l'obbligazione \u00e8 divisibile (vale a dire, la prestazione non \u00e8 pi\u00f9 unica), come per sua natura \u00e8 il pagamento di una somma in denaro, il debitore risponde pro quota secondo l'art. 1314 c.c., che recita: \"se pi\u00f9 sono i debitori \u2026 di una prestazione divisibile e l'obbligazione non \u00e8 solidale \u2026 ciascuno dei debitori non \u00e8 tenuto a pagare il debito che per la sua parte\".\nDiritto di regresso.\nIl debitore in solido che ha pagato l'intero debito ha diritto di regresso verso gli altri condebitori, ripetendo la parte di ciascuno di essi; se uno dei condebitori \u00e8 insolvente, la perdita si ripartisce tra i condebitori solventi. Il diritto di regresso \u00e8 soggetto ai normali termini di prescrizione, con decorrenza dalla data del pagamento.\nSolidariet\u00e0 paritaria e solidariet\u00e0 dipendente.\nQueste tipologie di solidariet\u00e0 sono diffuse nell'ambito del diritto tributario.\nVoci correlate.\nDebitore &lt;br&gt;\nDebitore solidale&lt;br&gt;\nSolidariet\u00e0 dipendente&lt;br&gt;"}
{"id": "1778634", "revid": "123567", "url": "https://it.wikipedia.org/wiki?curid=1778634", "title": "In solido", "text": ""}
{"id": "1778635", "revid": "767487", "url": "https://it.wikipedia.org/wiki?curid=1778635", "title": "Ramones (Screeching Weasel)", "text": "Ramones \u00e8 il quarto album degli Screeching Weasel, pubblicato nel 1992.\nSi tratta di un intero cover-album dell'omonimo disco dei Ramones.\n\u00c8 stato ristampato su CD nel 1997 nell'album \"Beat Is on the Brat\", il quale contiene anche 4 brani propri degli Screechig Weasel."}
{"id": "1778636", "revid": "6923", "url": "https://it.wikipedia.org/wiki?curid=1778636", "title": "Mura di San Casciano in Val di Pesa", "text": "Le mura di San Casciano costituiscono la struttura difensiva del centro storico di San Casciano in Val di Pesa.\nStoria.\nLa fondazione.\nDopo l'incursione di Fra Moriale del 1354, che si era arroccato nel borgo di San Casciano e ci rimase fino a quando non gli vennero pagati 16.000 fiorini d'oro, la Repubblica Fiorentina decise di fortificare l'intero paese. La decisione venne presa il 24 ottobre 1354.\nI lavori iniziarono nel 1355 e cos\u00ec ne parla Matteo Villani :\nMisure e forma.\nLe mura misuravano 2135 braccia fiorentine (un braccio fiorentino corrispondeva a 0,58 metri) quindi 1240 metri e avevano quattro porte: le due maestre citate dal Villani (Porta Fiorentina e Porta Senese) che erano precedute da antiporti, e due minori (Porta Empolese e Porta del Prato).\nLe mura avevano la forma di un esagono irregolare ed avevano come vertice il Palazzo del Cassero.\nLe mura oggi.\nSono tuttora in piedi ad eccezione di quelle lungo il Viale Corsini. Delle quattro porte oggi rimane, seppur ricostruita dopo la Seconda guerra mondiale, Porta del Prato, detta \"La Porticciola\"; le altre furono abbattute tra il XVIII secolo e il XIX e oggi rimane solo un torrione della Porta Senese.\nIl lato meglio conservato \u00e8 quello lungo la piazza del Mercato dove dagli anni novanta sulle mura \u00e8 stata collocata un'opera di Mario Merz."}
{"id": "1778637", "revid": "6923", "url": "https://it.wikipedia.org/wiki?curid=1778637", "title": "Michele Esterh\u00e1zy", "text": "Biografia.\nMichele era figlio del principe Paolo I, ed era erede della prestigiosa nobile famiglia ungherese degli Esterh\u00e1zy. Egli rimase politicamente in secondo piano e si preoccup\u00f2 molto pi\u00f9 della propria residenza di caccia a Fert (Palazzo Esterh\u00e1zy), che egli stesso fece costruire, e che dopo poco pi\u00f9 di 50 anni il Principe Nicola I far\u00e0 ampliare, formando l'attuale Palazzo Esterh\u00e1zy, uno dei pi\u00f9 bei castelli barocchi ungheresi (sar\u00e0 definito non a caso \"la Versailles ungherese\").\nDal momento che Michele I mor\u00ec senza aver avuto eredi maschi, gli succedette il fratello Giuseppe.\nMatrimonio e figli.\nLadislao si spos\u00f2 con la contessa lombarda Anna Margherita Tizzone Biandrate (1673-1755) dalla quale ebbe una sola figlia:"}
{"id": "1778638", "revid": "123567", "url": "https://it.wikipedia.org/wiki?curid=1778638", "title": "Istitore", "text": ""}
{"id": "1778651", "revid": "2175", "url": "https://it.wikipedia.org/wiki?curid=1778651", "title": "Radiologo", "text": ""}
{"id": "1778657", "revid": "16155090", "url": "https://it.wikipedia.org/wiki?curid=1778657", "title": "Cretaceo inferiore", "text": ""}
{"id": "1778667", "revid": "911652", "url": "https://it.wikipedia.org/wiki?curid=1778667", "title": "Cheirogaleus sibreei", "text": "Il chirogaleo di Sibree (\"Cheirogaleus sibreei\" Major, 1896) \u00e8 un lemure della famiglia Cheirogaleidae, endemico del Madagascar.\nDescrizione.\nIl colore del pelo \u00e8 grigio-ramato sul dorso, con la testa e la coda dalle sfumature arancio carico pi\u00f9 pronunciate. La gola, il petto, il ventre ed il lato interno delle zampe sono biancastri: il cerchio attorno agli occhi \u00e8 nero.\nBiologia.\nSi tratta di un animale notturno, solitario e di abitudini prettamente arboricole."}
{"id": "1778669", "revid": "118790398", "url": "https://it.wikipedia.org/wiki?curid=1778669", "title": "Tungurahua", "text": "Il Tungurahua ( s.l.m.) \u00e8 uno stratovulcano andino dell'Ecuador, localizzato nell'omonima provincia. Si tratta di uno dei pi\u00f9 attivi tra i numerosi vulcani presenti nel territorio ecuadoriano. Il suo nome significa \"gola ardente\" (o gola di fuoco) nella lingua quechua.\nStoria.\nEtimologia.\nSecondo una teoria il nome \" Tungurahua \" \u00e8 una combinazione delle parole quechua. \" Tunguri \" (gola) e \" rahua \" (fuoco) che significa \"gola di fuoco\" Secondo un'altra teoria si basa sul quechua \"uraua\" che significa cratere. Tungurahua \u00e8 anche conosciuto come \"il gigante nero\" e, nella mitologia indigena locale \u00e8 denominata \" Mama Tungurahua \" (\"Madre Tungurahua\").\nPrima ascensione.\nDurante la lunga spedizione durata sette anni in Sud America (1868-1876), i vulcanologi tedeschi Alphonse St\u00fcbel e Wilhelm Reiss salirono sul Cotopaxi (Reiss con Angel Escobar il 28 novembre 1872) e sul Tungurahua (St\u00fcbel con Eusebio Rodriguez, il 9 febbraio, 1873).\nLocalizzazione.\nIl Tungurahua si trova nella Cordigliera Orientale delle Ande, nel centro dell'Ecuador, a sud della capitale Quito. Sorge sopra la piccola cittadina termale di Ba\u00f1os de Agua Santa che si trova ai suoi piedi a nord. Altre citt\u00e0 vicine sono Ambato a nord-ovest) e Riobamba a sud-ovest). Il Tungurahua fa parte del Parco Nazionale del Sangay.\nVulcanismo.\nL'attuale caldera del vulcano \u00e8 denominata Tungurahua III in quanto sorge sulle ceneri della precedente, il Tungurahua II, distruttasi circa 3000 anni fa a causa di violente eruzioni. La prima e pi\u00f9 antica, Tungurahua I, risale invece al periodo del Pleistocene superiore. In periodi storici sono stati osservati cicli ad intervalli di 80-100 anni, in particolare negli anni 1773, 1886 e 1916-1918.\nEruzioni recenti.\nDopo un lungo periodo di quiete, una forte attivit\u00e0 vulcanica \u00e8 iniziata nel 1999 ed \u00e8 continuata negli anni seguenti e il 16 agosto 2006 vi fu l'eruzione pi\u00f9 violenta da quando riprese l'attivit\u00e0. Quell'eruzione fu accompagnata da un pennacchio di cenere alto oltre 10 km cenere e tefrite che si dispersero su una superficie di 740 per 180 km. A causa dei flussi piroclastici cinque persone persero la vita e altre 5000 dovettero abbandonare i propri villaggi, sepolti da cenere e roccia.\nNel 2010 l'attivit\u00e0 vulcanica riprese nuovamente forza; nel 2011 un'esplosione lanci\u00f2 in aria una colonna di cenere fino a vari chilometri d'altezza, mentre nel 2012 un evento esplosivo gener\u00f2 16 esplosioni di cenere e rocce che vennero udite anche ad Ambato e Riobamba. 110 famiglie furono evacuate dalla zona.\nNel luglio 2013 incrementarono nuovamente i fenomeni eruttivi, con esplosioni di cenere lanciate fino a 5\u00a0km d'altezza. e nuove eruzioni si verificarono nel febbraio del 2014, mentre nel 2015 il vulcano espulse una gran quantit\u00e0 di cenere che cadde sui centri popolati di Choglontus, El Manzano e Quero"}
{"id": "1778671", "revid": "16155253", "url": "https://it.wikipedia.org/wiki?curid=1778671", "title": "Extremoz (Brasile)", "text": ""}
{"id": "1778672", "revid": "1305772", "url": "https://it.wikipedia.org/wiki?curid=1778672", "title": "Paolo I Esterh\u00e1zy", "text": "Biografia.\nNato a Kismarton (Eisenstadt), in Ungheria, Paul era il figlio terzogenito del conte Nicola Esterh\u00e1zy, gi\u00e0 Palatino del regno d'Ungheria, e della sua seconda moglie, la baronessa Krisztina Ny\u00e1ry.\nPaul comp\u00ec i propri studi al collegio dei Gesuiti di Trnava (Tyrnau) ed a Graz, crescendo in un'atmosfera di studio profondamente pia, ereditando nel 1652 l'amministrazione della grande fortuna della famiglia, alla morte del fratello maggiore Ladislao Esterh\u00e1zy, morto combattendo contro i Turchi in Ungheria.\nEgli inizi\u00f2 la propria carriera militare solo nel 1664, quando si contrappose all'esercito turco nella Battaglia di Mogersdorf sotto il comando di Raimondo Montecuccoli. Nel 1671 accett\u00f2 l'incarico di espellere da Vienna 3000 ebrei per ordine dell'Imperatore Leopoldo I d'Asburgo. Per questi suoi meriti militari, l'anno successivo venne nominato Feldmaresciallo e comandante in capo alle truppe dell'Ungheria meridionale per conto dell'Imperatore. Paolo, con questo incarico, rimase fedele ad ogni modo agli Asburgo, malgrado i tentativi di cospirazione anti-austriaca che stava muovendo l'aristocrazia ungherese, (congiura dei magnati). Questa lealt\u00e0 venne ricompensata e nel 1681 con la concessione del titolo di Conte Palatino. Ad ogni modo i turchi lasciarono una traccia indelebile nella famiglia Esterh\u00e1zy: molti dei possedimenti della famiglia vennero devastati e la popolazione che vi viveva venne in parte uccisa.\nPaolo prese parte anche alla conquista dell'Ungheria meridionale da parte dell'Imperatore nel 1687, occasione nel quale venne elevato al rango principesco che all'epoca venne concesso \"ad personam\" e che invece dal 1712 venne concesso a tutti i figli primogeniti della casata. Nel 1703 combatt\u00e9 nuovamente al fianco degli Asburgo in Ungheria.\nAlla sua morte, avvenuta nel 1713, Paolo I venne sepolto nella tomba di famiglia nel Convento dei Francescani di Eisenstadt.\nPaolo Esterh\u00e1zy fu anche un musicista specializzato nel clavicembalo, strumento per il quale compose la sua famosa \"Harmonia Caelestis\", completa di parti per il canto ed orchestra, che venne pubblicata a Vienna nel 1711. Egli fu inoltre il fondatore della cappella musicale Esterh\u00e1zy che ebbe poi grande fortuna nel corso del XVIII secolo.\nNella sua vita Paolo I si dedic\u00f2 anche ad esaltare lo status da lui raggiunto per la sua casata attraverso una serie di residenze sontuose: convert\u00ec il castello Esterh\u00e1zy di Eisenstadt da fortezza medievale in un vero e proprio palazzo barocco. Inizi\u00f2 i restauri al castello Esterh\u00e1zy nel 1663. Egli espanse inoltre, fortificandolo, il castello di Forchtenstein grazie ad un progetto dell'architetto Domenico Carlone.\nMatrimonio e figli.\nPaolo I si spos\u00f2 due volte. La prima fu con sua nipote, la contessa Orsolya Esterh\u00e1zy de Gal\u00e1ntha, figlia di suo fratello il conte Istv\u00e1n Esterh\u00e1zy de Gal\u00e1ntha e di sua moglie, la contessa Erzs\u00e9bet Thurz\u00f3 di Bethlenfalva, il 7 febbraio 1652 a Eisenstadt. Questo matrimonio venne predisposto in parte per non disperdere le propriet\u00e0 della famiglia Esterh\u00e1zy e produsse in tutto diciannove eredi:\nDopo la morte della sua prima moglie, Paolo I si rispos\u00f2 con la contessa \u00c9va Th\u00f6k\u00f6ly di K\u00e9sm\u00e1rk, figlia del conte Istv\u00e1n Th\u00f6k\u00f6ly di K\u00e9sm\u00e1rk e di sua moglie, M\u00e1ria Gyulaffy di R\u00e1t\u00f3t. La coppia ebbe insieme i seguenti figli:"}
{"id": "1778674", "revid": "110157", "url": "https://it.wikipedia.org/wiki?curid=1778674", "title": "Almino Afonso (Brasile)", "text": "Almino Afonso \u00e8 un comune del Brasile nello Stato del Rio Grande do Norte, parte della mesoregione dell'Oeste Potiguar e della microregione di Umarizal."}
{"id": "1778676", "revid": "287204", "url": "https://it.wikipedia.org/wiki?curid=1778676", "title": "Isla Grande (San Juan)", "text": "Isla Grande \u00e8 un quartiere della circoscrizione di Santurce, a San Juan, in Porto Rico.\nLocalizzato nell'estremit\u00e0 occidentale di Santurce, con i suoi 2,04 km\u00b2 \u00e8 il quartiere pi\u00f9 esteso della circoscrizione, con una popolazione che nel 2000 raggiungeva i 753 abitanti. In seguito alla costruzione del moderno Centro Congressi di Porto Rico il quartiere viene oggi spesso chiamato \"Puerto Rico Convention Center\".\nL'aeroporto Fernando Luis Ribas Dominicci si trova a Isla Grande."}
{"id": "1778677", "revid": "16155361", "url": "https://it.wikipedia.org/wiki?curid=1778677", "title": "Lajes (Rio Grande do Norte)", "text": ""}
{"id": "1778678", "revid": "22475", "url": "https://it.wikipedia.org/wiki?curid=1778678", "title": "Matteo Paris (monaco)", "text": "Scrisse numerose opere, in gran parte storiche, che illustr\u00f2 egli stesso con miniature, in parte colorate con colori ad acqua. Alcune furono scritte in latino, altre in lingua anglo-normanna, altre ancora in francese medievale.\nBiografia.\nSecondo alcuni storici nacque a Hildersham, villaggio circa 12\u00a0km a sud di Cambridge. Dopo una educazione iniziale alla Scuola della Abbazia di St Albans nello Hertfordshire, vista la sua buona conoscenza della lingua francese, potrebbe aver studiato a Parigi in giovent\u00f9.\nSappiamo dai suoi scritti che fu ammesso come monaco presso l'Abbazia di St Albans il 21 gennaio 1217. La sua vita fu spesa prevalentemente presso questa abbazia, dove mor\u00ec.\nNel 1248 fu inviato in Norvegia come latore di un messaggio di Luigi IX, re di Francia al re di Norvegia Haakon IV. L'impressione che egli fece sul re scandinavo fu cos\u00ec buona che poco dopo fu invitato a sovrintendere alla riforma del monastero benedettino di Nidarholm, vicino a Trondheim.\nA parte questo incarico, le attivit\u00e0 conosciute furono dedicate alla redazione storica, un obiettivo per il quale i monaci di Sant'Albano erano da lungo tempo famosi. Nel 1236 egli eredit\u00f2 da Ruggero di Wendover, la veste di cronista ufficiale dell'Abbazia. Matteo revision\u00f2 i lavori di Ruggero e quelli di Giovanni de Cella, aggiungendo nuovo materiale per salvaguardare il proprio ruolo, e questa \"Chronica Majora\" \u00e8 un'importante fonte storica documentale, specialmente per quanto riguarda il periodo dal 1235 al 1259. Altrettanto importanti sono le illustrazioni che Paris ha inserito in questa opera.\nParis come artista.\nRecenti studi, in particolare quelli di Nigel Morgan, fanno pensare che l'influenza di Paris sugli altri artisti dell'epoca sia stata esagerata, principalmente a causa del fatto che si conosce molto pi\u00f9 di lui che degli altri, la maggior parte dei quali \u00e8 rimasta anonima. Molti manoscritti paiono prodotti da artisti laici in quel periodo, sebbene Guglielmo de Brailes sia raffigurato con la tonsura, ma egli fu anche sposato, il che induce a credere che appartenesse solo ai gradi minori di un Ordine. I manoscritti di Paris mostrano pochi segni di collaborazione, ma gli storici dell'arte individuano una scuola di Sant'Albano che \u00e8 sopravvissuta alla morte di Paris e da questo influenzata.\nIn alcuni manoscritti una miniature inquadrata occupa la met\u00e0 superiore della pagina. Disegni colorati avevano uno stile definito ben prima di Paris e divennero particolarmente popolari nella prima met\u00e0 del XIII secolo: essi erano sicuramente molto meno cari e di pi\u00f9 rapida esecuzione di quelli interamente dipinti.\nLo stile di Paris fa pensare che si sia formato con lavori eseguiti intorno al 1200, che rimasero in una certa misura fuori moda per aver conservato la rotondit\u00e0 delle sue figure, anzich\u00e9 adottare la sottile angolosit\u00e0 della maggior parte di questi artisti contemporanei, specialmente di quelli londinesi. Le sue composizioni evidenziano una grande inventiva: la sua posizione di monaco ben introdotto pu\u00f2 avergli dato pi\u00f9 familiarit\u00e0 nel creare nuove composizioni laddove un artista laico avrebbe preferito attenersi a formule pi\u00f9 tradizionali. Questo pu\u00f2 anche essere il segno di una certa mancanza di buona formazione nell'arte dell'epoca. I suoi colori preferiti sono il verde ed il blu ed insieme al suo caratteristico posizionamento del dipinto nella met\u00e0 pagina superiore, ne costituiscono un relativo elemento di distinzione.\nParis come storico.\nDal 1235, il momento in cui Wendover lasci\u00f2 la sua penna, Paris continu\u00f2 la storia con l'impostazione che aveva seguito il suo predecessore. Egli traeva molte delle sue informazioni dalle lettere di persone importanti che egli di tanto in tanto inseriva ma molto di pi\u00f9 da conversazioni con occhi di testimone degli eventi. Tra i suoi informatori ci furono Riccardo, conte di Cornovaglia e lo stesso re Enrico III, con il quale egli risulta avere rapporti di stretta amicizia.\nIl re sapeva che Paris stava scrivendo storia e voleva che egli fosse il pi\u00f9 preciso possibile.\nParis afferma che nel 1257, nel corso di una sua visita all'Abbazia di Sant'Albano durata una settimana, il re lo volle accanto a lui giorno e notte ed \u00ab\u2026 egli guid\u00f2 la mia penna con molta buona volont\u00e0 e diligenza.\u00bb\n\u00c8 quindi piuttosto curioso che la \"Chronica majora\" dia un giudizio cos\u00ec sfavorevole sulla politica di Enrico III. Henry Richards Luard avanza l'ipotesi che Paris non intendesse affatto che la sua opera vedesse la luce nella sua attuale forma e molti passaggi del testo autografo presentano contro di lui le \"note offendiculum\", il che mostra come l'autore avesse compreso il rischio che correva. D'altro canto durante la vita di Paris uscirono delle copie non emendate dell'opera. Sebbene i passaggi offensivi siano stati omessi o addolciti nella edizione ridotta della sua opera pi\u00f9 lunga, la \"Historia Anglorum\" (scritta verso il 1253), i reali sentimenti dell'autore dovevano essere stati un segreto pubblico. In ogni caso non ci sono basi su cui fondare la vecchia teoria che egli fosse uno storico ufficiale.\nParis visse in tempi nei quali la politica inglese era particolarmente complessa. Il suo talento fu la descrizione in forma narrativa. Sebbene egli coltivasse un acuto interesse al lato personale della politica, i ritratti che fece dei suoi contemporanei gettano pi\u00f9 luce sui suoi pregiudizi che sui loro obiettivi e idee. Come molti \u201cstorici\u201d di quel periodo, egli non si sofferma mai a valutare i fatti n\u00e9 riesce a mantenere una visione comprensiva della situazione. Egli ammirava la forza di carattere, anche quando questo implicava il perseguimento di una politica che egli personalmente disapprovava. Cos\u00ec egli loda Roberto Grossatesta mentre nello stesso tempo denuncia il suo schema di riforma monastica.\nParis era uno strenuo sostenitore degli ordini monastici nei confronti dei loro rivali, il clero secolare e gli ordini mendicanti. Cos\u00ec pure si opponeva con violenza alla corte ed ai suoi favoriti stranieri. Disprezzava il re come statista, sebbene nutrisse per l'uomo sentimenti gentili.\nLa franchezza con la quale attacca la curia romana \u00e8 notevole, cos\u00ec come \u00e8 anche intenso il suo nazionalismo che egli mostra nel trattare l'argomento. I suoi errori erano spesso dovuti a scarsa accuratezza ed a vedute ristrette, ma talvolta imbastiva discorsi retorici con i suoi argomenti, che erano ingannevoli come spiegazione dei sentimenti dell'oratore. In altri casi egli induce in errore con i documenti che inserisce (come, ad esempio, fa con il testo della Magna Carta). La sua cronologia \u00e8, per un contemporaneo, imprecisa, ed egli inserisce versioni duplicate dello stesso avvenimento in punti differenti.\nDunque i suoi scritti devono essere sempre accuratamente controllati quando esistono fonti alternative ed usati con cautela quando lui \u00e8 l'unica fonte informativa. Ci\u00f2 nondimeno egli fornisce una vivida impressione del suo tempo molto di pi\u00f9 di quanto faccia qualsiasi altro cronista inglese ed \u00e8 un peccato che la sua Storia si interrompa nel 1259, all'alba della battaglia finale fra Enrico III ed i baroni.\nStudi su Matteo Paris.\nLe relazioni fra il lavoro di Matteo Paris con quelli di Giovanni de Cella e quelli di Ruggero di Wendover possono essere studiati nell'edizione della \"Chronica majora\" di Henry Reynolds Luard (7 vol., Rolls series, 1872-1881) che contiene anche una valida prefazione. La \"Historia Anglorum sive historia minor\" (1067-1253) \u00e8 stata stampata da Frederic Madden (3 vols., Rolls series, 1866-1869).\nMatteo Paris viene talvolta confuso con Matteo di Westminster, l'autore presunto di \"Flores historiarum\". Questo lavoro, compilato a pi\u00f9 mani, fu iniziato da Paris e successivamente continuato fino al 1326.\nBibliografia.\nPer quanto riguarda i manoscritti e lo stile artistico (in inglese):\nCollegamenti esterni.\nIn lingua inglese:"}
{"id": "1778679", "revid": "30610", "url": "https://it.wikipedia.org/wiki?curid=1778679", "title": "Aggettivi latini della II classe", "text": "Gli aggettivi latini che appartengono alla seconda classe si declinano seguendo la terza declinazione e, pi\u00f9 in particolare, secondo il terzo gruppo (fatta salva la presenza di maschili e femminili), in quanto hanno:\nGli aggettivi a tre terminazioni.\nGli aggettivi a tre terminazioni della II classe, con terminazione al nominativo \"-er\", \"-is\", \"-e\", sono in tutto tredici, di cui sei terminano in \"-ster\", \"-stris\", \"-stre\". Essi sono:\nA questi devono essere aggiunti, ovviamente, i composti degli stessi (per esempio \"insaluber\", \"-bris\", \"-bre\").\nFanno parte degli aggettivi della seconda classe a tre terminazioni anche i nomi degli ultimi quattro mesi dell'anno (in latino i nomi dei mesi erano in realt\u00e0 degli aggettivi):\nGli aggettivi a due terminazioni.\nGli aggettivi a due terminazioni hanno una desinenza per il maschile/femminile e una per il neutro.\nFanno parte degli aggettivi della seconda classe a due terminazioni anche i seguenti nomi di mesi:\nAggettivi a una terminazione.\nAlcuni aggettivi hanno una sola terminazione al nominativo. Vengono identificati tramite il genitivo. Uno di questi pu\u00f2 essere \"audax\", \"audacis\", \"audace\"."}
{"id": "1778680", "revid": "16155394", "url": "https://it.wikipedia.org/wiki?curid=1778680", "title": "Vila Flor (Rio Grande do Norte)", "text": ""}
{"id": "1778686", "revid": "16155457", "url": "https://it.wikipedia.org/wiki?curid=1778686", "title": "Martins (Rio Grande do Norte)", "text": ""}
{"id": "1778687", "revid": "1494169", "url": "https://it.wikipedia.org/wiki?curid=1778687", "title": "Ramones (disambigua)", "text": "Per Ramones possono intendersi:"}
{"id": "1778689", "revid": "73843", "url": "https://it.wikipedia.org/wiki?curid=1778689", "title": "L\u00e1szl\u00f3 Esterh\u00e1zy", "text": "Biografia.\nL\u00e1szl\u00f3 succedette al padre Mikl\u00f3s, nel 1645 come capo della famiglia Esterh\u00e1zy, dal momento che suo fratello maggiore Stefano era morto nel 1641.\nTra le propriet\u00e0 di famiglia, spiccava il governo della citt\u00e0 di Eisenstadt, che il padre aveva ottenuto nel 1622 dall'Imperatore.\nL\u00e1szl\u00f3, mor\u00ec prematuramente nel 1652, senza figli, combattendo nella Battaglia di Vezek\u00e9ny contro le truppe dei Turchi.\nSotto l'aspetto militare, questa battaglia non fu rilevante nella guerra dell'Austria contro i Turchi sul suolo ungherese, ma per la famiglia Esterh\u00e1zy fu un duro colpo, dal momento che non solo vi mor\u00ec il Conte Ladislao, ma anche tre dei suoi cugini.\nChe lo raffigurano, rimangono ancora oggi due dipinti d'epoca che rappresentano due momenti dello scontro: la battaglia, e le cerimonie per le esequie del Conte Esterh\u00e1zy, dipinti che vennero commissionati dalla famiglia in ricordo del tragico evento.\nA succedergli nella Contea di Esterh\u00e1za fu il fratello minore P\u00e1l, che riuscir\u00e0 ad ottenere il titolo di Principe distinguendosi nel servizio prestato agli Asburgo."}
{"id": "1778692", "revid": "92723", "url": "https://it.wikipedia.org/wiki?curid=1778692", "title": "Chiesa di San Nicolao (Giornico)", "text": "La chiesa di San Nicolao a Giornico, decretata monumento nazionale, costituisce uno dei pi\u00f9 importanti esempi di architettura romanica nel Cantone Ticino, notevole per la purezza e semplicit\u00e0 delle sue linee.\nStoria ed opere d'arte.\nL'edificazione della chiesa era gi\u00e0 attestata nel 1202 (stante quanto si legge in una pergamena proveniente dalla parrocchia di Chironico) e fu completata nel 1210. Nel 1298 la chiesa viene menzionata come pertinenza dell'ordine benedettino, dipendente dalla potente Abbazia di Fruttuaria, nel territorio di San Benigno Canavese. \u00c8 molto verosimile dunque che essa fungesse da chiesa di un attiguo convento, del quale non rimane oggi alcuna traccia.\nLo stile architettonico della chiesa, a navata unica, interpreta fedelmente i canoni del romanico lombardo. La facciata presenta la tipica forma a capanna, con due alte lesene che inquadrano il portale ed archetti pensili che danno slancio all'edificio. Sulla facciata, il portale centrale \u00e8 impreziosito due leoni stilofori e da capitelli scolpiti. In basso, sempre sulla facciata, trovano posto robuste sculture in pietra di forma zoomorfa e fantastica, tipici del gusto ispirato dai bestiari medievali.\nLe decorazioni realizzate con conci di pietra che disegnano gli archetti pensili, corre lungo tutta la chiesa, sulle pareti laterali e lungo l'abside semicircolare. Un secondo portale, che si apre nella parete sud, presenta anch'esso interessanti elementi scultorei, come le barbute teste umane ricavate nelle mensole decorative che sorreggono l'architrave. Il campanile pensile della chiesa presenta, ai vari piani, la consueta successione di monofore e bifore.\nL'interno della chiesa si presenta con un'unica navata che conduce al presbiterio posto in posizione alquanto sopraelevata, al quale si accede per mezzo di due scalinate. L'aula presbiteriale ha forma quadrata e termina con l'abside semicircolare che prende luce da due monofore. \nAl di sotto del presbiterio \u00e8 subito visibile (stante una soluzione architettonica alquanto inconsueta nelle chiese romaniche) l'elegante cripta; ad essa si accede scendendo pochi gradini. \u00c8 divisa in tre piccole navate mediante otto colonne con capitelli riccamente scolpiti, tutti diversi tra loro, che ripropongono, nella variet\u00e0 dei motivi vegetali, geometrici e zoomorfi, la suggestione del simbolismo medievale.\nSubito dopo l'ingresso, a sinistra, \u00e8 posta una preziosa vasca battesimale in pietra del XII secolo proveniente dalla vicina chiesa parrocchiale di San Michele. Si tratta di una vasca di inconsueta forma esagonale ricavata da un blocco unico di pietra, decorata con bassorilievi con simboli legati al sacramento del battesimo.\nLa chiesa \u00e8 ornata al suo interno da interessanti cicli di affreschi. Sulla parete sinistra della navata si trovano frammenti di dipinti antichi (XIII secolo?) tra i quali \u00e8 ancora ben riconoscibile un\"Ultima Cena\". L'abside \u00e8 interamente ricoperta da affreschi datati (1478) e firmati da Nicolao da Seregno, artista soprattutto attivo nel Canton Ticino, che si attarda su un linguaggio pittorico ancora di gusto marcatamente gotico. Gli affreschi in questione hanno ritrovato piena leggibilit\u00e0 dopo un accurato restauro che ne ha restituito la brillantezza dei colori.\nNel catino absidale \u00e8 raffigurato il \"Cristo in maest\u00e0\" posto in una mandorla di luce ed attorniato dai simboli del \"Tetramorfo\". Nella fascia inferiore si trova la raffigurazione di una serie di santi che dovevano essere particolarmente cari alla religiosit\u00e0 popolare. Da sinistra verso destra sono riconoscibili i santi \"Gottardo Vescovo\", \"Vittore\", \"Pietro apostolo\" (ritratto come primo pontefice), \"San Nicola di Bari\" (con a fianco i tre bambini posti nella tinozza sulla quale il santo comp\u00ec il suo celebre miracolo); si possono ammirare, dopo la monofora centrale, una \"Crocifissione con la Madonna e San Giovanni\", e poi ancora, dopo una seconda monofora, le figure di \"Santa Margherita\" e \"Maria Maddalena\".\nColpisce l'attenzione, sopra la monofora centrale, un'inconsueta raffigurazione della Trinit\u00e0. Si tratta dell'immagine iconografica del \"vultus trifrons\" (che si presenta come figura con tre teste e quattro soli occhi), immagine che fu in seguito - per la sua natura mostruosa - proibita dalla Chiesa. \nAi lati del coro troviamo altri affreschi eseguiti anch'essi da Nicolao da Seregno: una \"Nativit\u00e0\", un \"Santo Vescovo\" (verosimilmente San Nicola di Bari) e un'elegante \"Madonna in Trono\"."}
{"id": "1778693", "revid": "345405", "url": "https://it.wikipedia.org/wiki?curid=1778693", "title": "Pina Suriano", "text": "Biografia.\nNel 1922 ricevette i sacramenti della Confessione, della Prima Comunione e della Cresima, e cominci\u00f2 a frequentare l'Azione Cattolica, divenendo poi una delle maggiori responsabili del suo gruppo.\nDecisa a seguire la strada religiosa, fece voto di castit\u00e0 il 29 aprile del 1932, rifiutando cos\u00ec tutte le proposte matrimoniali che le erano state indirizzate e scatenando per\u00f2 su di lei le ire della madre che non solo la umili\u00f2 in pubblico (arrivando perfino a trascinarla fuori dalla parrocchia tirandole i capelli), ma la rinchiuse all'interno della sua camera per non permetterle di seguire le funzioni religiose. La giovane vide una temporanea quiescenza della sua ansia religiosa nell'adesione al \"Cenacolo\", una sorta di istituto secolare che raggruppava diverse fanciulle che come Pina volevano seguire la vita religiosa pur senza poterlo fare.\nSvanito questo progetto, decise di offrire la sua vita come sacrificio per la salvezza dei sacerdoti. Nel marzo del 1948 cominci\u00f2 ad accusare i sintomi dell'artrite reumatoide che dopo solo due anni l'avrebbe portata alla morte. Pina Suriano mor\u00ec infatti a causa di un infarto dovuto alla patologia cronica il 19 maggio del 1950.\nLa spiritualit\u00e0 della Suriano si alimentava con la preghiera, i sacrifici e la pratica quotidiana della messa, della comunione e della meditazione della Parola di Dio.\nCulto.\nIl 18 maggio 1969 avvenne la traslazione del corpo dal cimitero alla parrocchia del Sacro Cuore in Partinico, poi Santuario Beata Pina Suriano, dove le sue spoglie sono definitivamente conservate; l'avambraccio e la mano destra, incorrotti, sono custoditi in un reliquiario separato.\nIl 18 febbraio 1989 fu proclamata Venerabile e il 5 settembre 2004 fu beatificata da Giovanni Paolo II a Loreto.\nLa beatificazione \u00e8 stata resa possibile grazie al riconoscimento, da parte della Chiesa cattolica, del miracolo ottenuto per sua intercessione dalla diciottenne Isabella Mannone di Mazara del Vallo, salvatasi dalla scossa di corrente elettrica causata dalla caduta in acqua dell'asciugacapelli mentre era immersa nella vasca da bagno."}
{"id": "1778694", "revid": "6923", "url": "https://it.wikipedia.org/wiki?curid=1778694", "title": "Accademia reale svedese di musica", "text": "L'Accademia reale svedese di musica (in lingua svedese: Kungliga Musikaliska Akademien) venne fondata dal re Gustavo III di Svezia nel 1771 ed \u00e8 una delle accademie reali svedesi. L'accademia \u00e8 un'organizzazione indipendente creata con lo scopo di promuovere lo sviluppo artistico, scientifico, educativo e culturale della musica.\nL'Accademia \u00e8 incaricata di assegnare il Polar Music Prize, un prestigioso premio musicale considerato come il premio Nobel della musica."}
{"id": "1778695", "revid": "122831872", "url": "https://it.wikipedia.org/wiki?curid=1778695", "title": "Laura Carli", "text": "Biografia.\nDopo aver debuttato nel 1932 nella Compagnia di Renzo Ricci, pass\u00f2 ad altre compagnie, lavorando in modo intenso e continuativo a teatro e alla radio.\nDalla seconda met\u00e0 degli anni quaranta ebbe anche una propria compagnia, nella quale, proprio a Forl\u00ec, debutt\u00f2 Valeria Valeri, nella stagione 1948-1949. Negli anni cinquanta, diresse il Teatro dei Satiri di Roma.\nSempre nel dopoguerra, inizi\u00f2 a lavorare anche per il cinema, limitandosi per lo pi\u00f9 all'interpretazione di parti di secondo piano.\nHa dedicato buona parte della sua carriera al doppiaggio e alla prosa in televisione (\u00e8 stata fra gli interpreti di \"Jane Eyre\", sceneggiato televisivo del 1957 diretto da Anton Giulio Majano).\nPer la Disney ha dato voce all'elefantessa Catty in \"Dumbo - L'elefante volante\", alla Fata Smemorina in \"Cenerentola\" nell'edizione originale del 1950 e alla Rosa rossa di \"Alice nel Paese delle Meraviglie\".\nMadre dell'attore e doppiatore Carlo Baccarini e nonna dell'attrice Maria Laura Baccarini, \u00e8 stata anche per hobby scultrice con l'argilla.\n\u00c8 morta il 15 agosto 2005 nella sua citt\u00e0 natale a 99 anni."}
{"id": "1778703", "revid": "767487", "url": "https://it.wikipedia.org/wiki?curid=1778703", "title": "Chicago Film Critics Association", "text": "Chicago Film Critics Association \u00e8 una associazione che annualmente premia il mondo del cinema con i Chicago Film Critics Association Awards.\nL'associazione, inoltre, organizza il Chicago Critics Film Festival dal 2013 per proiettare cortometraggi e lungometraggi ad un pubblico pi\u00f9 ampio.\nStoria e membri.\nL'associzione fu fondata nel 1990 da Sharon LeMaire e Sue Kiner, critiche cinematografiche, a seguito dell'enorme successo della prima edizione dei Chicago Film Critics Association Awards.\nI membri dell'associazione sono critici cinematografici professionisti che sono impiegati nei media da almeno sei mesi e risidiedono nella citt\u00e0 di Chicago, Illinois. Per essere accettato tra i membri un critico deve produrre una lettera firmata da un editore o un produttore in cui attesti il suo status di critico, oltre a fornire lavori pubblicati o mandati in onda. Attualmente ci sono oltre 60 membri.\nPremi.\nCreati nel 1988, riconoscono annualmente il successo nella produzione cinematografica e nella recitazione."}
{"id": "1778704", "revid": "287204", "url": "https://it.wikipedia.org/wiki?curid=1778704", "title": "Fighting (album)", "text": ""}
{"id": "1778705", "revid": "71433", "url": "https://it.wikipedia.org/wiki?curid=1778705", "title": "Chicago Film Critics Association Awards", "text": ""}
{"id": "1778706", "revid": "1543377", "url": "https://it.wikipedia.org/wiki?curid=1778706", "title": "Microcebus berthae", "text": "Il microcebo di Madame Berthe (\"Microcebus berthae\") \u00e8 una specie di lemure endemica del Madagascar, dove la sua diffusione rimane circoscritta alla foresta di Kirindy nella parte occidentale dell'isola.\n\u00c8 una delle molte specie di lemuri malgasci originatesi da un vasto processo di speciazione le cui origini e cause non sono ancora pienamente comprese.\nDenominazione.\nLa denominazione della specie, appartenente al genere Microcebus, \u00e8 stata data in onore della ricercatrice Berthe Rakotosamimanana originaria del Madagascar, che \u00e8 stata Segretaria Generale del \"Groupe d'Etudes et de Recherche des Primates\" (GERP) dalla fondazione fino alla sua morte avvenuta nel 2005.\nDescrizione.\nLe sue ridotte dimensioni (9,2 cm di lunghezza e un peso attorno ai 60 g) lo rendono il pi\u00f9 piccolo dei lemuri e dei primati,\nFu scoperto nel 1992 nella foresta decidua di Kirindy, posta nella parte occidentale del Madagascar, e inizialmente fu considerato una riscoperta del \"Microcebo pigmeo\", il pi\u00f9 piccolo lemure fino ad allora conosciuto. Le analisi comparative e filogenetiche hanno per\u00f2 rivelato che si tratta di una nuova specie a cui quindi \u00e8 stato assegnato il nome di \"M. berthae\".\nIl pelo \u00e8 corto e folto: sul dorso presenta tonalit\u00e0 arancio carico, con una banda dorsale beige. I fianchi, le zampe e la coda sono biancastri: \u00e8 presente uno strato di sottopelo nerastro o grigiastro.\nAttorno agli occhi \u00e8 presente un sottile anello di pelo nero che continua sui due lati del muso fino al naso."}
{"id": "1778707", "revid": "71433", "url": "https://it.wikipedia.org/wiki?curid=1778707", "title": "Chicago Film Critics Association Award", "text": ""}
{"id": "1778708", "revid": "486946", "url": "https://it.wikipedia.org/wiki?curid=1778708", "title": "Passo dell\u2019Orco Handball Team CSAIN", "text": ""}
{"id": "1778709", "revid": "107081414", "url": "https://it.wikipedia.org/wiki?curid=1778709", "title": "Campolungo (Ostellato)", "text": "Campolungo di Ostellato \u00e8 una frazione di Ostellato di 62 abitanti.\nRispetto al centro abitato si trova ad est, dalla parte opposta all'Idrovia Ferrarese. \u00c8 costituito da cascine rurali situate lungo un'unica strada, lunga circa 800 metri. A queste, si aggiungono alcune masserie poste sulla parallela strada provinciale 1, denominata strada dei Lidi Ferraresi.\nFra il 1911 e il 1945 la localit\u00e0 era servita anche da una fermata della tranvia a vapore Ostellato-Porto Garibaldi, gestita dalla Societ\u00e0 Anonima delle Ferrovie e Tramvie Padane (FTP), poi sostituita dall'attuale autoservizio."}
{"id": "1778710", "revid": "15756", "url": "https://it.wikipedia.org/wiki?curid=1778710", "title": "Veicoli da trasporto Dodge", "text": "Nel corso della seconda guerra mondiale la Dodge, una societ\u00e0 del gruppo Chrysler, progett\u00f2 e costru\u00ec diverse serie di veicoli da trasporto ruotati, con capacit\u00e0 di carico variabili da \u00bd t a 2 \u00bd t. Questi veicoli furono utilizzati dall'esercito statunitense su tutti i teatri di guerra e, in alcuni casi, furono distribuiti anche agli alleati in base alla legge affitti e prestiti.\nArchitettura.\nL'architettura dei veicoli Dodge, pur nelle differenze legate ai diversi impieghi ed alle diverse caratteristiche, era molto simile, con motore anteriore e trazione o posteriore o totale, il radiatore era protetto da una griglia a maglie larghe, il cofano era squadrato e la cabina poteva essere aperta o chiusa. Ogni veicolo aveva un \"model code\" (codice modello), che individuava il tipo di allestimento, e quindi l'impiego, del veicolo. Nella tabella in fondo alla voce sono riportati i \"model code\" per tutti i veicoli.\nLe sospensioni per tutti i veicoli erano a balestra, semiellittica con ammortizzatori idraulici. Freni idraulici a tamburo sulle ruote. telaio \"a scala\" (due longheroni collegati da un certo numero di traverse) in acciaio ad alto contenuto di carbonio, con un rinforzo di 17\u00a0mm in corrispondenza dell'asse posteriore.\nIn genere tutti gli \"half ton\" (veicoli da mezza tonnellata) avevano la stessa struttura e le stesse dimensioni, rendendo quindi molto difficile distinguere fra loro le varie serie.\nMotorizzazioni.\nI motori montati sui veicoli Dodge erano tutti elaborazioni dal motore a ciclo Otto Dodge testata \"L\" a 6 cilindri la cui cilindrata, nel corso della guerra, pass\u00f2 da 3294 a 3372\u00a0cm3 (201,3 a 230,2 cuin), mentre la potenza pass\u00f2 da 79 a 94 hp. In fondo alla voce \u00e8 riportata una tabella con le motorizzazioni usate nei vari veicoli.\nDodge \u00bd t 4x2 T112.\nMontava il motore Dodge L da 3548\u00a0cm3, l'interasse era di 295\u00a0cm, i \"model code\" per i veicoli costruiti nel 1941 erano compresi fra WC36 e WC39, mentre per quelli costruiti nel 1942 erano compresi fra WC47 e WC50, furono costruiti in totale 733 veicoli di questo tipo, tutti nel corso dei due anni indicati sopra. Fu costruito in un numero limitato di esemplari soprattutto in considerazione del fatto che, avendo la trazione solo sulle ruote posteriori, le capacit\u00e0 di movimento fuori strada erano drasticamente limitate, tanto che non fu prevista nessuna versione fornita di verricello.\nDodge \u00bd t 4x4 T202.\nBasato un veicolo civile del 1938 era equipaggiato con il motore Dodge L da 3294\u00a0cm3 e 79 HP, peso con le dotazioni standard 1911\u00a0kg nella versione VC3 e 1937\u00a0kg nella versione VC1, interasse di 295\u00a0cm (\"model code\" da VC1 a VC6), ne furono costruiti 4640 dei vari allestimenti, tutti nel 1940. Sul modello VC5 fu montata una mitragliatrice M2 Browning 0,5 (nella versione raffreddata ad acqua) su un affusto a piedistallo per la difesa contraerei dei convogli, ma non sembra che la soluzione abbia superato lo stadio di prototipo. Ne fu prodotta anche una versione blindata (non sono noti gli spessori delle lamiere di protezione) con doppi pneumatici posteriori, anche questa non super\u00f2 lo stadio di prototipo.\nDodge \u00bd t 4x4 T207.\nEra equipaggiato con il motore Dodge L da 3567\u00a0cm3 e 78 HP, velocit\u00e0 massima 99\u00a0km/h , peso a vuoto 2101\u00a0kg (modello WC1), 2297\u00a0kg (modello WC8) o 2163\u00a0kg (modello WC4), interasse di 295\u00a0cm (\"model code\" da WC1 a WC11), ne furono costruiti 31646 per gli Stati Uniti, con 7 diversi allestimenti, tutti nel 1941.\nIl modello WC1 e WC5 Fu costruito anche in Canada come \"Truck 8 cwt 4x4\" dalla Chrysler Canada, con la denominazione interna T212, le uniche modifiche erano legate ai differenti pneumatici ed al fatto di avere la guida a destra, non \u00e8 noto quanti veicoli siano stati costruiti per l'esercito canadese, certamente pi\u00f9 di 500, probabilmente 3000. Il motore canadese inoltre era leggermente potenziato rispetto a quello statunitense, avendo una cilindrata di 3573\u00a0cm3.\nDodge \u00bd t 4x4 T211.\nAveva caratteristiche analoghe al T207, essendo equipaggiato con lo stesso motore (Dodge L da 3567\u00a0cm3 e 78 HP), interasse 295\u00a0cm (\"model code\" da WC12 a WC20), ne furono costruiti 17560, tutti nel 1941. Il modello WC20 (che aveva un interasse di 312\u00a0cm, come le ambulanze WC18) venne attrezzato, a cura dell'esercito, come officina mobile per riparazioni direttamente sul campo di battaglia, con doppi pneumatici posteriori ed il peso a vuoto dai 2659\u00a0kg.\nDodge \u00bd t 4x4 T215.\nEra equipaggiato con il motore Dodge L da 3772\u00a0cm3 e 92 HP, interasse 295\u00a0cm, peso (versione WC27) 2046\u00a0kg, (\"model code\" da WC21 a WC40), ne furono costruiti 15883, tutti nel 1941.\nDodge \u00be t 4x4 T214.\nI veicoli da \u00bd t si dimostrarono un po' troppo leggeri per le missioni che dovevano essere svolte in ambito militare, quindi la Dodge svilupp\u00f2, verso la fine del 1941, una nuova classe di veicoli, ancora non esistente all'epoca, cio\u00e8 i \u00be t, praticamente basandosi sulla stessa architettura, ben provata, gi\u00e0 usata per i veicoli di classe minore, aumentando tuttavia la potenza e le dimensioni generali. In competizione con la Dodge la Ford propose un suo veicolo, che, tuttavia, non venne accettato. Questi veicoli vennero definiti dalla Chrysler \"Jeep Big Brother\" e talvolta erano indicati colloquialmente dai militari come \"Beep\" (Big jeep). I veicoli erano equipaggiati con i motori Dodge L da 3772\u00a0cm3 e 92 HP, interasse 249\u00a0cm (\"model code\" WC51, WC52, WC55 e WC56, WC57, WC58) o 290\u00a0cm (\"model code\" WC53) o 307\u00a0cm (\"model code\" WC54, WC59, WC 60), ne furono costruiti in totale 150819, nel periodo 1942-45, rendendolo uno dei veicoli pi\u00f9 diffusi nell'esercito statunitense, secondo solo alla Jeep ed al CCKW 6x6. La velocit\u00e0 massima era di circa 108\u00a0km/h. Oltre ai modelli standard furono prodotti due prototipi di veicolo per la direzione di operazioni terrestri, uno con sedili per otto passeggeri ed uno con sedili per due passeggeri e lo spazio per l'installazione di un apparato radio a lunga portata, in entrambi i prototipi il sistema elettrico era a 12 V, invece che a 6 V come lo standard dei veicoli USA, ed erano stati predisposti in modo da essere indistinguibili dai veicoli normali alla ricognizione aerea.\nEbbe una certa diffusione nel 1942 il modello WC55, in cui sul cassone posteriore era montato un cannone controcarri M3A1 37 mm, la cui denominazione ufficiale era \"M6 37 mm carrier\". Il cannone, sebbene montato in modo poter essere brandeggiato per 360\u00b0, generalmente era utilizzato sparando in ritirata, cosa che diminuiva notevolmente l'utilit\u00e0 tattica del veicolo.\nDodge 1 \u00bd t 4x2 T118.\nNel periodo 1941-42 furono costruiti 516 di questi veicoli, che presentavano solo una cabina chiusa sul telaio nudo, interasse 343\u00a0cm, con il \"model code\" WF31, non si hanno documenti sul loro utilizzo.\nDodge 2 \u00bd t 4x2 T234.\nQuesto veicolo fu usato solamente nel teatro di guerra di Birmania e India aveva un motore Dodge L da 3957\u00a0cm3 che erogava 99 HP, probabilmente erano conversioni del T118, di cui non si conosce il numero di veicoli prodotti.\nDodge 1 \u00bd t 4x4 T203.\nVeicolo da trasporto medio meno complesso meccanicamente del T223, ma con un maggiore spazio per il carico, montava il motore Dodge L da 3957\u00a0cm3 che erogava 99 HP a 3000 rpm, interasse 363\u00a0cm (\"model code\" da VF401 a VF407), ne furono costruiti 6411 (in maggioranza dei modelli VF401 e VF404, entrambi indicati come cabina chiusa e cassone) tutti nel 1940.\nDodge 1 \u00bd t 4x4 TE30.\nEra basato su un veicolo commerciale e montava il motore Dodge L da 3957\u00a0cm3 che erogava 99 HP a 3000 rpm, interasse 363\u00a0cm, costruito in 5369 esemplari nel periodo 1940-42, la velocit\u00e0 massima era limitata a 85\u00a0km/h. Era in grado di trainare 1360\u00a0kg e trasportare un carico uguale. La carrozzeria normale era a cassone, tuttavia 390 furono costruiti con cassone ribaltabile. L'autocarro con verricello, costruito in 1000 esemplari, aveva un carico pagante limitato a 1100\u00a0kg.\nDodge 1 \u00bd t 6x6 T223.\nVeicolo da trasporto medio con i model code WC62 o WC63 (questo con verricello), dimensioni: lunghezza 5461\u00a0mm (senza verricello), larghezza 2108\u00a0mm, altezza 2172\u00a0mm (con il telone di copertura) o 1575\u00a0mm (solo i componenti meccanici del veicolo), montava il motore Dodge \"L\" da 3772\u00a0cm3, che erogava 92 HP a 3200 rpm, interasse 318\u00a0cm, con cassone per il trasporto di personale o carichi, peso del veicolo totalmente equipaggiato (senza verricello) 3137\u00a0kg. Fu costruito un totale di 43224 veicoli nel periodo 1943-45. I componenti meccanici erano praticamente uguali a quelli del T214. Sul telaio furono costruiti anche un veicolo armato con un complesso binato Browning 12,7 mm su affusto Maxson M33 ed un veicolo lanciarazzi armato con il complesso MRLMC T75 che usava tubi lunghi 366\u00a0cm di 114\u00a0mm (4,5 in) di calibro (rimasti entrambi solo allo stadio di prototipo). Un certo numero di questi veicoli venne costruito dalla Fargo, sempre della Crysler Corporation. Ad Aberdeen furono effettuati esperimenti per caricare questo veicolo sotto il ventre di un C-54, tuttavia questi esperimenti non ebbero seguito a causa del danno alla stabilit\u00e0 di volo dovuta alla presenza di un simile carico agganciato alla fusoliera dell'aereo. Un numero imprecisato di veicoli fu fornito alla Gran Bretagna e all'URSS nell'ambito della legge Lend-Lease.\nTabella modelli.\nIn questa tabella sono date le correlazioni fra i numeri di identificazione ed i tipi di carrozzeria per le serie di veicoli Dodge\nNel caso che compaiano due numeri separati da una barra, il primo si riferisce al veicolo senza verricello ed il secondo allo stesso veicolo con verricello, nel caso che siano separati da virgole indicano modelli analoghi ma con particolari secondari differenti. Se vengono indicati due numeri vedere il testo per le differenze fra i veicoli.\nTabella motori.\nIn questa tabella sono indicate le caratteristiche generali dei motori utilizzati sui veicoli Dodge, tutti derivati dal motore Dodge con testata a \"L\" a 6 cilindri."}
{"id": "1778713", "revid": "6923", "url": "https://it.wikipedia.org/wiki?curid=1778713", "title": "Mikl\u00f3s Esterh\u00e1zy", "text": "Si convert\u00ec dal calvinismo al cattolicesimo e fu uno dei pi\u00f9 forti sostenitori della reazione cattolica in Ungheria. Nel 1625 fu nominato Palatino del regno d'Ungheria dall'imperatore Ferdinando II. Nikolaus, convertendosi alla religione cattolica e alleandosi con l'imperatore di Asburgo, gett\u00f2 le basi di quei legami che avrebbero fatto la fortuna della famiglia.\nBiografia.\nMikl\u00f3s era figlio del nobile Ferenc Esterh\u00e1zy e di sua moglie, Zs\u00f3fia Ill\u00e9shazy. Come i genitori era di fede calvinista, ma si convert\u00ec successivamente assieme al futuro cardinale P\u00e9ter P\u00e1zm\u00e1ny al cattolicesimo, scontrandosi alacremente contro i rappresentanti in Ungheria del calvinismo pi\u00f9 estremo come Gabriel Bethlen e George I R\u00e1k\u00f3czi.\nPer queste sue azioni, venne notato dall'imperatore Mattia del Sacro Romano Impero che lo distinse tra gli aristocratici ungheresi per il proprio valore e per la propria fede cattolica, contro l'avanzata turca in Ungheria. Lo cre\u00f2 quindi barone del Sacro Romano Impero nel 1613, conte di Bereg nel 1617 e luogotenente (in ungherese: \"f\u0151isp\u00e1n\") della contea di Z\u00f3lyom oltre a concedergli l'incarico di \"magister curiae regiae\" (ovvero di giudice reale) nel 1618.\nNel 1612 spos\u00f2 in prime nozze Orsolya Dersffy che gli assicur\u00f2 una grandissima fortuna in dote, oltre al governo delle citt\u00e0 di Mukatschewe e Landsee-Lackenbach. Nel 1622, invece di una remunerazione in denaro per i servigi compiuti, ricevette dall'Imperatore il titolo di conte abbinato al governo delle citt\u00e0 di Forchtenstein ed alla signoria di Eisenstadt.\nNel 1623 sconfisse coi propri uomini i turchi sulle rive del fiume Nyitra e per questo la casa imperiale lo nomin\u00f2 anche Palatino nel 1625, una delle pi\u00f9 alte dignit\u00e0 nazionali ungheresi. L'anno successivo ottenne anche la concessione della contea ereditaria sulla citt\u00e0 di Forchtenstein.\nAlla sua morte, gli succedette il figlio primogenito L\u00e1szl\u00f3.\nMatrimonio e figli.\nNel 1612 spos\u00f2 la baronessa Orsolya Dersffy de Szerdahely (1583\u20131619). La coppia ebbe insieme i seguenti figli:\nAlla morte della prima moglie, si rispos\u00f2 nel 1624 con la baronessa Krisztina Ny\u00e1ry de Bedegh (1604\u20131641) dalla quale ebbe: "}
{"id": "1778714", "revid": "1544939", "url": "https://it.wikipedia.org/wiki?curid=1778714", "title": "Antologia Palatina", "text": "L'Antologia Palatina (; in latino, \"Anthologia Palatina\", talvolta in sigla: Anth. Pal.) \u00e8 una celebre raccolta di epigrammi attribuiti a una cinquantina di poeti greci compilata a Bisanzio intorno alla met\u00e0 del X secolo. Essa costituisce una copia arricchita della perduta antologia epigrammatica compilata da Costantino Cefala alcuni decenni prima (verosimilmente, fra l'880 e il 902). La Palatina consta di circa 3700 epigrammi (per un totale di circa 23000 versi), suddivisi, nelle moderne edizioni e gi\u00e0 nel manoscritto originale, in 15 capitoli o libri.\nTale opera venne rinvenuta dall'umanista Claude Saumaise nel 1607 presso la Biblioteca di Heidelberg, detta \"Palatina\", da cui il nome di \"Antologia Palatina\".\nOggi il manoscritto \u00e8 diviso in due parti: la pi\u00f9 corposa si trova ad Heidelberg, mentre la rimanente \u00e8 collocata presso la Biblioth\u00e8que nationale de France.\nAutori.\nL\"Antologia Palatina\" \u00e8 costituita dai componimenti di svariati scrittori, sia cristiani che pagani. Questi ultimi sono comunque maggioritari e prevale tra essi il poeta Meleagro di Gadara del quale \u00e8 riportata una raccolta di epigrammi, la \"Corona\" (nella quale sono inseriti anche testi di Alceo e Anacreonte); compaiono anche poesie di Callimaco, Leonida di Taranto, Posidippo, Anite, Antagora Di Cutro, Nosside, Asclepiade, Filodemo, Simonide e un unico epigramma di Apollonio Rodio. Tra i cristiani spicca Gregorio Nazianzeno, i cui componimenti occupano l'intero libro VIII. Vi sono inoltre vari poeti anonimi e appartenenti al periodo della lirica arcaica.\nContenuti.\nI contenuti dell'Antologia sono di grande variet\u00e0, come del resto gi\u00e0 buona parte delle raccolte di epigrammi antichi (si pensi a quella di Marziale o di Catullo), e spaziano dagli argomenti amorosi a quelli descrittivi, dai lamenti funebri ad argomenti burleschi o d'intrattenimento.\nI 15 libri sono divisi per argomento, tranne il tredicesimo e il quindicesimo che affrontano le tematiche pi\u00f9 varie. Nello specifico, i libri V e XII sono dedicati ad argomenti erotici (il dodicesimo affronta il topos classico della pederastia), mentre nel libro VII troviamo epigrammi funebri; i libri I e VIII trattano argomenti cristiani, il decimo contiene sentenze moraleggianti e il quattordicesimo espone vari indovinelli, quesiti logici, nonch\u00e9 enigmi ed oracoli. Infine, i libri II, III e IX sono di tipo descrittivo.\nTale intento raggruppatorio \u00e8 visibile esaminando nel dettaglio il manoscritto.\nI primi 3 libri costituiscono una sorta di antologia a s\u00e9. Il Libro I contiene epigrammi cristiani, in un periodo che va dal IV al X secolo; il II coincide con la descrizione (\u1f14\u03ba\u03c6\u03c1\u03b1\u03c3\u03b9\u03c2, \"ekphrasis\") delle statue del ginnasio pubblico di Costantinopoli, detto di Zeuxippo, ad opera di Cristodoro di Copto (VI sec.); nel libro III sono contenuti epigrammi ecfrastici del tempio della regina Apollonide, madre di Eumene II e Attalo II, a Cizico.\nDal libro IV si pu\u00f2 dire che inizi l'Antologia vera e propria. Infatti il libro IV comprende i proemi delle precedenti antologie epigrammatiche, ossia la \"Corona\" (\u03a3\u03c4\u03ad\u03c6\u03b1\u03bd\u03bf\u03c2) di Meleagro di Gadara (pubblicata attorno al 70 a.C.), in ordine alfabetico, la \"Corona\" di Filippo di Tessalonica, sotto Caligola, ordinata anch'essa alfabeticamente e il \"Ciclo\" (\u039a\u03cd\u03ba\u03bb\u03bf\u03c2), in 7 libri ordinati per argomento, di Agazia scolastico, avvocato del VI secolo d.C.\nIl libro V comprende gli epigrammi erotici; il VI, gli epigrammi votivi (o anatematici, da \u1f00\u03bd\u03ac\u03b8\u03b5\u03bc\u03b1, \"anathema\", offerta votiva), il VII, gli epigrammi funerari (o sepolcrali).\nLa serie tematica viene spezzata con il libro VIII, contenente gli epigrammi di Gregorio di Nazianzo (330-390).\nIl libro IX, contenente epigrammi epidittici, \u00e8 seguito da un libro di simile argomento, il X, con epigrammi filosofici e parenetici (da \u03c0\u03b1\u03c1\u03b1\u03af\u03bd\u03b7\u03c3\u03b9\u03c2, \"parainesis\", esortazione).\nAncora una sorta di dittico sono i libri XI - epigrammi conviviali e burleschi (o scoptici) - e il XII, con epigrammi pederotici (i cosiddetti epigrammi della \"Musa puerilis\"), soprattutto opera di Stratone di Sardi, di et\u00e0 adrianea.\nVariet\u00e0 tematica comprendono i libri XIII (epigrammi in vari metri), XIV (epigrammi aritmetici, enigmi, indovinelli e oracoli) e XV (epigrammi miscellanei)."}
{"id": "1778718", "revid": "38275", "url": "https://it.wikipedia.org/wiki?curid=1778718", "title": "Dodge \u00bd t 4x2 T112", "text": ""}
{"id": "1778720", "revid": "38275", "url": "https://it.wikipedia.org/wiki?curid=1778720", "title": "Dodge \u00bd t 4x4 T202", "text": ""}
{"id": "1778723", "revid": "38275", "url": "https://it.wikipedia.org/wiki?curid=1778723", "title": "Dodge \u00bd t 4x4 T207", "text": ""}
{"id": "1778724", "revid": "38275", "url": "https://it.wikipedia.org/wiki?curid=1778724", "title": "Dodge \u00bd t 4x4 T211", "text": ""}
{"id": "1778725", "revid": "177966", "url": "https://it.wikipedia.org/wiki?curid=1778725", "title": "Stefano da Zevio", "text": ""}
{"id": "1778726", "revid": "47112", "url": "https://it.wikipedia.org/wiki?curid=1778726", "title": "Sentiero degli Alpini", "text": ""}
{"id": "1778727", "revid": "38275", "url": "https://it.wikipedia.org/wiki?curid=1778727", "title": "Dodge \u00bd t 4x4 T215", "text": ""}
{"id": "1778728", "revid": "118231449", "url": "https://it.wikipedia.org/wiki?curid=1778728", "title": "Angelo Donelli", "text": ", esperto nel campo dell'Educazione professionale.\nBiografia.\nNato in una famiglia contadina di Cad\u00e8 (Reggio Emilia), fu indirizzato agli studi anche a causa della sua salute cagionevole.\nStudia infatti presso il seminario vescovile di Marola, all'interno del quale stringe molte amicizie che lo accompagneranno per tutta la sua vita. \nSi laurea in Medicina e Chirurgia all'Universit\u00e0 degli Studi di Parma e successivamente ottiene la specializzazione in Neuropsichiatria.\nInizialmente opera presso l'ospedale psichiatrico \"San Lazzaro\" di Reggio Emilia.\nNel medesimo periodo, l'allora Vescovo di Reggio, don Beniamino Socche, conoscendone l'onest\u00e0 e la capacit\u00e0 nella gestione di compiti difficili e delicati, lo chiama per fornire supporto ai seminaristi in difficolt\u00e0.\nNel 1954 prende l'iniziativa di trasformare il Centro per \"handiccapati\" \"Sante De Sanctis\" in un centro aperto.\nNello stesso anno partecipa alla prima \"Conferenza Nazionale dell'Infanzia e dell'Adolescenza\", a Roma, ove incontra Aldo Moro, le cui idee e impostazioni nel campo dell'educazione e del sociale hanno un grande impatto su di lui.\nNel 1956 diviene Direttore del Centro medico-psico pedagogico dell'ENPMF (Ente Nazionale Protezione Morale Del Fanciullo), poi trasferitosi a Milano.\nNel 1957 contribuisce alla fondazione dell'Istituto Marchiondi di Milano (Istituti Riuniti Marchiondi Spagliardi). L'Istituto, il cui fine era \u00abospitare ed educare adolescenti caratteriali\u00bb era caratterizzato da una particolare impostazione terapeutica che si rifletteva in parte anche nell'edificio scelto come sede dell'Istituto.\nQuesto fu appositamente realizzato a Baggio dall'architetto Vittoriano Vigan\u00f2, con una particolare impostazione rivolta all'abbattimento delle barriere e alla condivisione degli spazi ed alla loro fruibilit\u00e0.\nA seguito di questa esperienza, per\u00f2, egli si rese conto della necessit\u00e0 di creare una nuova professione: l'\"Educatore Professionale\".\nL'introduzione dell'Educatore professionale avviene quindi tramite la fondazione, nel 1960 a Milano (in collaborazione con Rosa Giani, assessore del Comune di Milano e di Caio Mario Cattabeni, rettore dell'Universit\u00e0 Statale di Milano) della prima Scuola per Educatori in Italia (E.S.A.E.), e si fonda sulla convinzione della pressante necessit\u00e0 di dare alle figure preesistenti una specifica preparazione scientifico-pedagogica trasversale rispetto sia alle discipline, sia ai singoli settori di intervento.\nDal 1965 al 1975 \u00e8 Coordinatore delle \u00e9quipe medico-psico-sociali dell'Amministrazione Provinciale di Milano per l'organizzazione dei Servizi Sociali e delle competenze degli Enti Locali in materia socio-assistenziale.\n\u00c8 stato per venti anni CTU della sezione Minori della Corte d'Appello di Milano.\nIn tutti questi anni ha collaborato con moltissime persone ed istituzioni sia occupandosi dello sviluppo di progetti complessi e di ampio respiro, sia prendendosi a cuore i singoli casi, che trattava \u2013sempre gratuitamente- con competenza ed amore.\nTra questi va citata sicuramente la Casa della Carit\u00e0 di Villa Cella, seguita insieme a don Dante Ronzoni, di cui era amico fraterno.\nIn anni pi\u00f9 recenti, ha sviluppato la concezione dell'Educatore nella Societ\u00e0, arrivando ad identificare la necessit\u00e0 dell'istituzione dell \"Educatore della famiglia\", che operi non pi\u00f9 in maniera sostitutiva della famiglia stessa, ma sia capace di valorizzarne le risorse, suscitandone un possibile rinforzo, attraverso un'azione tipicamente educativa.\nDal 2002 \u00e8 fondatore e direttore della cooperativa sociale \"S.O.L.E. - Soluzioni organizzative per il lavoro e l'empowerment - Milano\". Cooperativa che promuove l'inserimento lavorativo dei disabili perfezionando le loro potenzialit\u00e0 lavorative anche attraverso attivit\u00e0 di ricerca, formazione ed istruzione. \nNel 2003 ha ricevuto l'\u201cAmbrogino d'oro\u201d dal Comune di Milano, come riconoscimento per la sua opera nel campo del sociale e la creazione dell'Educatore Professionale. \nRecentemente ha scritto e curato il libro \u201cFamiglia Educazione\u201d, che racchiude molti dei principi che ne hanno caratterizzato l'opera e anche un'incessante volont\u00e0 di progettare soluzioni nuove e creative per migliorare la Societ\u00e0 in cui viviamo e dare aiuto alle persone pi\u00f9 sofferenti.\nCollegamenti esterni.\nSito dedicato ad Angelo Donelli"}
{"id": "1778729", "revid": "38275", "url": "https://it.wikipedia.org/wiki?curid=1778729", "title": "Dodge \u00be t 4x4 T214", "text": ""}
{"id": "1778735", "revid": "116719375", "url": "https://it.wikipedia.org/wiki?curid=1778735", "title": "Daniele Comoglio", "text": "Ha accompagnato dal vivo e suonato in studio per diversi artisti italiani, sia in ambito jazz che rock, ed \u00e8 insegnante presso il conservatorio \"Giuseppe Verdi\" di Milano.\nCarriera.\nDaniele Comoglio ha iniziato a studiare il sassofono all'et\u00e0 di 12 anni, conseguendo nel 1990 il diploma con il massimo dei voti, lode e menzione presso il conservatorio Conservatorio Gioachino Rossini di Pesaro, sotto la guida del maestro Federico Mondelci.\nAll'attivit\u00e0 di insegnante ha affiancato quella di session man in studio, con varie prestazioni dal vivo, collaborando con i pi\u00f9 svariati artisti: Renato Zero, Jovanotti, Raf, Fabio Concato, Elio e le Storie Tese, Dirotta su Cuba, Hamish Stuart, Quartiere Latino, Paolo Costa, Federico Strag\u00e0, Billy Preston con i Novecento, Demo Morselli, Daniele Silvestri, Antonello Aguzzi, Adriano Celentano, Luca Jurman, Giorgio Cocilovo, Carmelo Isgr\u00f2, Alberto Tafuri, Foffo Bianchi, Sandro De Bellis, Toni Arco, Orchestra Filarmonica del Teatro alla Scala di Milano, Orchestra Sinfonica della RAI di Torino, come solista con l'Orchestra Internazionale al Festival Mondiale del sassofono tenutosi nel 1992 a Pesaro. Fa parte anche del supergruppo Biba Band.\nNel 2008 \u00e8 stato in tour con Elio e le Storie Tese."}
{"id": "1778736", "revid": "38275", "url": "https://it.wikipedia.org/wiki?curid=1778736", "title": "Dodge 1 \u00bd t 4x2 T118", "text": ""}
{"id": "1778737", "revid": "767487", "url": "https://it.wikipedia.org/wiki?curid=1778737", "title": "Castra Regina", "text": "Castra Regina \u00e8 l'antico nome latino della citt\u00e0 attuale di Ratisbona. Essa era posizionata al termine orientale del limes germanico-retico e fu fortezza legionaria della legio III Italica a partire dal 179 al termine del regno dell'imperatore Marco Aurelio.\nAttorno alla fortezza legionaria si svilupp\u00f2 come in altre sedi legionarie anche il centro civile, alcuni santuari e cimiteri.\nStoria.\nOrigini.\nIl primo centro civile romano (\"vicus\") risale al I secolo e sembra avesse dimensioni notevoli. Gli scavi archeologici hanno evidenziato alcune strutture in legno dell'abitato. Pi\u00f9 a sud, in localit\u00e0 Kumpfm\u00fchl sono state trovate tracce di un importante forte ausiliario, distrutto probabilmente nel corso delle invasioni da parte dei Catti, durante le guerre marcomanniche attorno agli anni 170-172. \nLa fortezza legionaria.\nA partire dal 179 qui fu costruita l'importante fortezza legionaria della legio III Italica, che misurava 540 x 450 metri, pari a circa 24,5 ha. Il campo era stato costruito fin da principio in muratura e davanti ad esso si trovava un fossato largo 6-7 m e profondo 2,5-3 metri. Il campo era costituito da quattro porte turrite, tra cui la Porta Praetoria (sul lato Nord) di cui sono ancora ben conservate le sue vestigia. \nAll'interno del campo sono stati effettuati numerosi scavi che hanno evidenziato tutta una serie di alloggiamenti per circa 100 uomini ciascuno. Al centro del campo sono stati trovati i resti di vari edifici pubblici: due terme, il Pretorio ed alcune fabbriche artigianali, con semplici pitture murali decorate.\nIl campo sub\u00ec diverse devastazioni ad opera di Alemanni e Iutungi nell'ambito di alcune invasioni barbariche del III secolo sia nel 278, sia nel 288, anche se poco dopo fu ricostruita. Parte dell'abitato esterno, abbandonato dalla popolazione civile che in quegli anni si era rifugiata all'interno della fortezza legionaria, fu infatti riattivato.\nAncora una nuova invasione barbarica ad opera degli Iutungi nel 357, port\u00f2 cos\u00ec grave devastazione al campo militare ed al centro civile, che si suppone possa essere stato abbandonato dalla legio III Italica.\nIl centro civile (\"Canabae\").\nAd ovest del campo sorse rapidamente un centro civile (\"canabae\"), grande quanto lo era il campo militare. Diversi scavi hanno messo in luce come doveva essere in linea di massima il tracciato cittadino di questo centro dove erano per lo pi\u00f9 alloggiate le famiglie dei legionari. E sembra che i mattoni usati nella costruzione del centro abitato provengano dalle vicine fucine della legione stanziata a Ratisbona e, inoltre, che questo centro fior\u00ec soprattutto nella prima met\u00e0 del III secolo, anche se non ci \u00e8 noto il suo status giuridico."}
{"id": "1778739", "revid": "547034", "url": "https://it.wikipedia.org/wiki?curid=1778739", "title": "Broadcast Film Critics Association", "text": "Broadcast Film Critics Association \u00e8 una organizzazione di critici cinematografici statunitensi e canadesi che ogni anno assegna i Critics' Choice Awards. L'associazione \u00e8 composta da quasi 200 tra critici televisivi, radiofonici ed online.\nDal 2011 ha un'associazione genella, la Broadcast Television Journalists Association (BTJA), che si occupa di premiare la produzione televisiva durante la stessa cerimonia (inizialmente i premi televisivi venivano invece assegnati durante \"Critics' Choice Television Awards\").\nCerimonia.\nOgni anno l'associazione, fondata nel 1995 da Joey Berlin e Rod Lurie, consegna il Critics' Choice Movie Award, uno dei massimi riconoscimenti al mondo del cinematografia. I candidati al premio sono sorteggiati nel corso di un periodo di non oltre una settimana e annunciati entro il mese di dicembre. La cerimonia di premiazione si tiene solitamente a gennaio nel Santa Monica Civic Auditorium, ed \u00e8 trasmessa in diretta sul canale satellitare VH1.\nI premi sono noti per l'abilit\u00e0 nell'anticipare i candidati ai Premi Oscar: tale situazione ha reso le cerimonie dei Broadcast Film Critics Association particolarmente stimate e attese, quasi alla pari degli stessi Oscar. Si pu\u00f2 osservare infatti come raramente i vincitori dei rispettivi premi si trovano a differire."}
{"id": "1778741", "revid": "339392", "url": "https://it.wikipedia.org/wiki?curid=1778741", "title": "Broadcast Film Critics Association Awards", "text": ""}
{"id": "1778742", "revid": "38275", "url": "https://it.wikipedia.org/wiki?curid=1778742", "title": "Dodge 2 \u00bd t 4x2 T234", "text": ""}
{"id": "1778743", "revid": "16066", "url": "https://it.wikipedia.org/wiki?curid=1778743", "title": "Duomo di Ascoli Piceno", "text": ""}
{"id": "1778744", "revid": "76963", "url": "https://it.wikipedia.org/wiki?curid=1778744", "title": "Rachel Luttrell", "text": "Biografia.\nGli inizi.\nLa Luttrell \u00e8 nata a Lushoto in Tanzania, con quattro sorelle figlie di un padre inglese-americano della Louisiana, e da madre Tanzaniana.\nLa sua famiglia \u00e8 emigrata in Canada quando lei aveva cinque anni ed \u00e8 cresciuta l\u00ec. Avvicinata gi\u00e0 da giovane alla musica da suo padre, membro del Mendelssohn Choir, si allena come voce soprano. Studia poi danza nella prestigiosa Russian Academy of Classical Ballet School e studia pianoforte alla Royal Conservatory of Music di Toronto.\nCarriera.\nFa il suo debutto professionale nel musical \"Miss Saigon\" a Toronto. Interpreta anche altri ruoli in produzioni quali \"Goblin Market\", \"Las Meninas\" e \"Once on this Island\".\nSi trasferisce a Los Angeles gi\u00e0 da ragazza, e appare come \"guest-role\" nelle serie \"E.R. - Medici in prima linea\", \"Charmed\" e \"Forever Knight\". Frustrata dai ruoli di comparsa, considera persino di lasciare la carriera di attrice, e studiare architettura; ma nel frattempo viene scelta come protagonista della serie \"Stargate Atlantis\" nel ruolo di Teyla Emmagan.\nPrima di arrivare alla serie \"Stargate Atlantis\", la Luttrell ha partecipato a film come \"Stop Thief!\" e \"The Aviary\". Nel 2006 ottiene un ruolo secondario nel film \"A Dog's Breakfast\", il primo film diretto da David Hewlett, altro attore di \"Stargate Atlantis\".\nVita personale.\nNel giugno 2007, la produzione di \"Stargate Atlantis\" ha confermato che Rachel Luttrell e suo marito, Loyd Bateman, stavano aspettando il loro primo figlio; la gravidanza \u00e8 stata inserita nella narrazione della serie. Rachel Luttrell ha dato alla luce un bambino chiamato Caden Dar nell'ottobre 2007.\nFilmografia.\nA volte accreditata come Rachel Z. Luttrell."}
{"id": "1778745", "revid": "71433", "url": "https://it.wikipedia.org/wiki?curid=1778745", "title": "Broadcast Film Critics Association Award", "text": ""}
{"id": "1778746", "revid": "38275", "url": "https://it.wikipedia.org/wiki?curid=1778746", "title": "Dodge 1 \u00bd t 4x4 T203", "text": ""}
{"id": "1778748", "revid": "123510461", "url": "https://it.wikipedia.org/wiki?curid=1778748", "title": "Giacomo Cappellini", "text": "Biografia.\nDi professione maestro nel suo paese (Cerveno in Val Camonica), a seguito dell'armistizio organizz\u00f2 con alcuni giovani di Cerveno una delle prime formazioni partigiane operanti nella zona.\nOperava sul monte Concarena e nella zona di Lozio.\nIl 21 gennaio 1945, venne catturato dalla Guardia Nazionale Repubblicana. Condotto a Brescia nel Castello, fu fucilato dopo due mesi di prigionia e di sevizie.\nCappellini scrisse ai fratelli diverse lettere di seguito raccolte in un volume intitolato\"Alla Mirabella\", egli infatti era convinto di essere stato rinchiuso nella torre Mirabella ma in realt\u00e0 era stato rinchiuso nella torre detta \"dei prigionieri\"."}
{"id": "1778749", "revid": "38275", "url": "https://it.wikipedia.org/wiki?curid=1778749", "title": "Dodge 1 \u00bd t 4x4 TE30", "text": ""}
{"id": "1778751", "revid": "38275", "url": "https://it.wikipedia.org/wiki?curid=1778751", "title": "Dodge 1 \u00bd t 6x6 T223", "text": ""}
{"id": "1778753", "revid": "1310927", "url": "https://it.wikipedia.org/wiki?curid=1778753", "title": "UEFA Fair Play ranking", "text": "Il UEFA Fair Play ranking \u00e8 stato un criterio utilizzato dalla stagione 1994-1995 alla stagione 2014-2015 per assegnare tre posti al primo turno di qualificazione della UEFA Europa League (ex Coppa UEFA) della stagione successiva a quella cui la classifica si riferisce. Dalla stagione 2015-2016 questo criterio non \u00e8 stato pi\u00f9 utilizzato, e sostituito, per le federazioni vincitrici, da un premio in denaro.\nI club meglio classificati nella graduatoria nazionale del Fair Play e che non si sono qualificati per nessuna Coppa organizzata dall'UEFA (dal 2009, UEFA Champions League e UEFA Europa League; precedentemente, anche Coppa Intertoto e Coppa delle Coppe) possono ottenere i tre posti garantiti dalla UEFA Fair Play ranking. Prima dell'avvento della Europa League, solo il club della federazione vincitrice della Fair Play ranking veniva ammesso automaticamente al primo turno di qualificazione della Coppa UEFA, mentre le altre due federazioni venivano sorteggiate fra quelle che avevano raggiunto una soglia minima di partite e avevano realizzato almeno 8 punti. Dalla stagione europea 2009-2010 invece, partecipa alla seconda competizione UEFA il club con miglior coefficiente nazionale Fair Play appartenente a ciascuna delle tre federazioni meglio piazzate nella graduatoria europea.\nIl punteggio delle singole federazioni dipende da quello di tutte le squadre che ne fanno parte, comprende quindi tutte le squadre di tutte le competizioni, anche le nazionali. Il ranking \u00e8 realizzato dal 1\u00ba giugno al 31 maggio dell'anno successivo.\nLe squadre sono giudicate sulla base dei seguenti criteri:\nIl totale dei punti viene diviso per il massimo numero di punti (40 o 35) e moltiplicato per 10, in modo da risultare compreso fra 0 e 10."}
{"id": "1778754", "revid": "1566286", "url": "https://it.wikipedia.org/wiki?curid=1778754", "title": "Jordan Prentice", "text": ""}
{"id": "1778755", "revid": "287204", "url": "https://it.wikipedia.org/wiki?curid=1778755", "title": "Imbabura (vulcano)", "text": "LImbabura (4.609 m s.l.m.) \u00e8 un vulcano andino dell'Ecuador. Si trova nella provincia omonima circa 10\u00a0km dal capoluogo Ibarra e circa 6\u00a0km dalla cittadina di Otavalo. \nIl massiccio del vulcano ha un'estensione da nord a sud di circa 16\u00a0km e da est a ovest di circa 14\u00a0km. Il cratere principale \u00e8 inattivo da millenni e viene chiamato \"Taita Imbabura\" (\"taita\" in lingua quechua significa padre), nella mitologia delle popolazioni locali viene considerato un luogo sacro. La sommit\u00e0 \u00e8 quasi sempre ricoperta di nuvole ed \u00e8 visibile solo occasionalmente, per lo pi\u00f9 poco dopo l'alba o poco prima del tramonto.\nAccanto al cratere principale vi sono crateri secondari come l\"Azaya\" chiamato anche \"Huarmi Imbabura\" (\"huarmi\" in lingua quechua significa donna) nella parte occidentale (3926\u00a0m s.l.m.) e l\"Artez\u00f3n\" (4030\u00a0m s.l.m.) a nord.\nAi piedi del vulcano si trova il lago San Pablo."}
{"id": "1778756", "revid": "585241", "url": "https://it.wikipedia.org/wiki?curid=1778756", "title": "Simone bar Giora", "text": "Biografia.\nGiuseppe Flavio di lui racconta che era nativo di Gerasa. Era un giovane che per furbizia era secondo solo a Giovanni di Giscala, che a partire dalla fine del 67 faceva da padrone a Gerusalemme. Simone gli era per\u00f2 superiore fisicamente e per audacia. Allontanato dal sommo sacerdote Anano dalla toparchia di Acrabatene, si era unito ai briganti che occupavano Masada. Qui crebbe in considerazione e, con il tempo, fu ammesso a partecipare alle loro scorrerie, che devastavano i territori circostanti. Non riuscendo a convincere i briganti ad intraprendere azioni a pi\u00f9 largo raggio, prefer\u00ec con pochi fedeli ritirarsi fra i monti e, promettendo la libert\u00e0 agli schiavi e premi agli uomini liberi, radun\u00f2 da ogni parte una grande massa di briganti, e si diede a fare incursioni contro i villaggi delle vicine montagne.\nCon l'arrivo, poi, di nuovi briganti, allarg\u00f2 il suo raggio di azione fino alla pianura. E quando cominci\u00f2 a diventare pericoloso anche per le citt\u00e0, molte persone perbene cominciarono ad essere attratte dalle sue imprese, tanto che nella sua banda non venivano pi\u00f9 raccolte solo schiavi e ladroni, ma anche numerosi cittadini, esercitando su loro un potere quasi fosse il loro sovrano. Le incursioni allora si ampliarono, portando devastazione non solo sulla toparchia di Acrabatene, ma anche su tutti i territori fino all'Idumea. Decise, poi, di raccogliere l'enorme banda di ribelli in un villaggio chiamato \"Nain\", che fortific\u00f2 con delle mura e che utilizz\u00f2 come base difensiva; nella valle chiamata \"Ferete\", ampli\u00f2 numerose caverne e le utilizz\u00f2 per depositarvi i tesori e tutto ci\u00f2 che aveva razziato, comprese le riserve di viveri, mettendole sotto sorveglianza. Era evidente che addestrava i suoi uomini con l'obbiettivo di attaccare ed occupare Gerusalemme.\nTutto ci\u00f2 dest\u00f2 negli Zeloti grande preoccupazione per i suoi progetti e, volendo prevenire ci\u00f2 che si poteva verificare in futuro, uscirono da Gerusalemme per affrontarlo con le armi, con gran parte del loro esercito. Simone li affront\u00f2 e nel combattimento che segu\u00ec, ne uccise parecchi, riuscendo a respingerli fino alla citt\u00e0. Non sentendosi per\u00f2 sufficientemente forte, prefer\u00ec non dare l'assalto delle mura. Subito dopo si rivolse contro l'Idumea con 20.000 armati. I capi dell'Idumea raccolsero, pertanto, 25.000 armati si misero in marcia per scontrarsi con Simone, lungo i loro confini. Qui avvenne lo scontro, che, dopo un'intera giornata di combattimenti, non ebbe n\u00e9 vincitori n\u00e9 vinti. Simone, fece allora ritorno a \"Nain\", ma non molto tempo dopo, torn\u00f2 a invadere il loro territorio con forze ancor maggiori. Accampatosi allora presso il villaggio di \"Thecue\", invi\u00f2 uno dei suoi pi\u00f9 fidati collaboratori, Eleazaro, nella vicina piazzaforte di \"Erodion\", dove Giuseppe Flavio racconta, perse la vita. Intanto gli Idumei, preoccupati per la determinazione di Simone, preferirono raccogliere informazioni sul suo esercito prima di venire a battaglia.\nVenne quindi inviato un certo Giacomo (figlio di Sosa), uno dei comandanti, che meditava il tradimento. Partito da \"Aluro\" (oggi Halhul), villaggio dove erano concentrate le forze degli Idumei, raggiunse Simone e prese accordi per consegnargli la sua patria, l'Idumea, ricevendo garanzie per s\u00e9. Quando, poi, fece ritorno presso i suoi, forn\u00ec un quadro molto esagerato delle forze di Simone al fine di scoraggiarli e persuadere tutti i comandanti a venire ad un'intesa, affidando a Simone il comando supremo, senza inutile spargimento di sangue. E mentre cercava di convincerli, mand\u00f2 dei messi a Simone per sollecitare il suo arrivo. Quando poi, l'esercito di Simone era ormai vicino, fu il primo a saltare in sella al suo cavallo e a darsi alla fuga, seguito dai suoi uomini pi\u00f9 fidati. Ci\u00f2 dest\u00f2 grande sgomento e panico, tanto che, prima ancora che iniziasse la battaglia, molti Idumei avevano abbandonato i ranghi e se n'erano tornati nelle proprie abitazioni. E cos\u00ec Simone, senza colpo ferire, con un attacco di sorpresa s'impadron\u00ec per prima della cittadina di Hebron, dove recuper\u00f2 un grande bottino e numerosi viveri.\nDopo Hebron, Simone continu\u00f2 con una serie di incursioni e terribili devastazioni in tutta l'Idumea, non soltanto saccheggiando villaggi e citt\u00e0, ma anche l'intera campagna circostante, in cerca di viveri per sfamare la moltitudine di persone che lo seguiva, ormai in numero di 40.000. Queste azioni destarono nuove preoccupazioni da parte degli Zeloti, i quali, non osando affrontare Simone in campo aperto, gli tesero un agguato e catturarono sua moglie e numerose persone del suo seguito. La reazione di Simone non si fece attendere molto. Colto da furore, avvicinatosi alle mura di Gerusalemme, sembrava una belva ferita che, non riuscendo a prendersela con chi gli aveva rapito la moglie, si sfogava su chi capitava. Chiunque usciva da Gerusalemme per fare provviste, anche se vecchio o disarmato, veniva catturato ed ucciso tra atroci tormenti. Molti vennero rimandati indietro con le mani mozzate, al fine di generare terrore nel nemico e di istigare il popolo contro i colpevoli.\nMandava, inoltre, a dire che qualora non gli avessero conseganto la moglie, avrebbe sfondato le mura e se la sarebbe presa con tutti gli abitanti della citt\u00e0, senza aver nessun riguardo per et\u00e0, o se fossero stati innocenti e colpevoli. Questa minacce atterrirono sia il popolo, sia gli Zeloti, tanto costringerli a restituirgli la moglie, sospendendo cos\u00ec le continue uccisioni. In seguito, Simone rivolse di nuovo la sua attenzione contro ci\u00f2 che restava dell'Idumea, dandole l'assalto e costringendo la maggior parte della sua popolazione a fuggire a Gerusalemme. Qui li insegu\u00ec e, circondate nuovamente le mura, mise a morte tutti coloro che uscivano, tanto da risultare un nemico ben peggiore di quanto lo fossero i Romani all'esterno. Frattanto all'interno delle mura continuavano le nefandezze degli Zeloti capitanati da Giovanni di Giscala. E cos\u00ec chi fosse fuggito da Giovanni riceveva da Simone un'accoglienza ancora peggiore, al di fuori delle mura, tanto che Giuseppe Flavio descrive la situazione per i Giudei in questo modo:\nPoco dopo, tra le forze di Giovanni di Giscala scoppi\u00f2 una rivolta, dove tutti gli Idumei insorsero, invidiosi della potenza del tiranno ed uccisero un gran numero di Zeloti, costringendo questi ultimi a rifugiarsi nel palazzo reale. Ma anche da qui furono cacciati fino al tempio, dandosi poi al saccheggio dei tesori di Giovanni, che aveva abitato il palazzo. Gli Zeloti, compresi quelli che si trovavano nella citt\u00e0 al momento dell'attacco, si raccolsero nel tempio, pronti a colpire il popolo e gli Idumei. Ma questi si radunarono a consiglio insieme ai sommi sacerdoti, per stabilire come difendersi dall'imminente furia cieca zelota. Essi ricorsero ad un rimedio che si rivel\u00f2 peggiore della condizione in cui gi\u00e0 si trovavano: per liberarsi di Giovanni decisero di far entrare Simone. Il sommo sacerdote Mattia fu inviato chiedere a Simone di entrare in citt\u00e0. Simone acconsent\u00ec e fece il suo ingresso, come se fosse il libertatore della citt\u00e0 dagli Zeloti, acclamato dal popolo come se fosse il loro salvatore e protettore. Quando poi fu dentro col suo esercito non pens\u00f2 che al suo potere, considerando tutti coloro che lo avevano inviato ad entrare, alla pari con quelli contro cui avrebbe dovuto combattere.\nCos\u00ec il mese di Xanthico (marzo del 69) del terzo anno di guerra, Simone si fece signore di Gerusalemme, mentre Giovanni e gli Zeloti, costretti a barricarsi nel tempio, cominciarono a temere per la loro sorte. Con l'aiuto del popolo Simone diede allora l'assalto al tempio, ma gli avversari, riuscirono a respingere gli attacchi, uccidendone numerosi. Gli Zeloti infatti, stando pi\u00f9 in alto, riuscivano a colpire con maggiore facilit\u00e0 ed efficacia. Questo vantaggio risult\u00f2 maggiore grazie alla costruzione di quattro torri grandissime dalle quali poter tirare da un'altezza superiore: una era posta all'angolo nord-orientale, l'altra sopra al Xisto, la terza nell'altro angolo di fronte alla citt\u00e0 bassa, la quarta sul tetto degli alloggi sacerdotali. Sulle torri vennero poste catapulte e altre armi da lancio, oltre ad arcieri e frombolieri. Da quel momento Simone rallent\u00f2 gli attacchi, vedendo che tra i suoi molti si erano perduti d'animo, sebbene avesse dalla sua il vantaggio della superiorit\u00e0 numerica.\nDurante il 68, terzo anno della rivolta, emersero quattro capi dei ribelli ebrei: Giovanni di Giscala, Simone bar Giora, Eleazaro ben Simone e Giuseppe ben Mattia. Simone bar Giora\u00a0\u2013 epiteto che significa probabilmente \"figlio del proselito\" \u2013 era il maggiore concorrente di Giovanni al comando dei ribelli; Simone era un generale molto esperto, che raccolse 40.000 soldati con s\u00e9 promettendo libert\u00e0 per gli schiavi e ricompense per i liberi. Il suo programma politico era radicale e attrasse l'avversione del conservatore Flavio Giuseppe. Temendo il potere di Giovanni, la popolazione di Gerusalemme invit\u00f2 gli Edomiti a entrare in citt\u00e0 nella primavera del 69; l\u00ec Simone govern\u00f2 come un re. All'interno di Gerusalemme scoppi\u00f2 una guerra civile tra gli Zeloti di Eleazaro, i Sicarii di Simone e i sostenitori di Giovanni.\nFlavio Giuseppe racconta che gli uomini di Giovanni si recavano spesso in strada vestendosi da donna, seducendo e uccidendo uomini per divertimento. Alla fine Simone riusc\u00ec a sconfiggere Giovanni dopo averlo assediato nel Tempio di Gerusalemme. Nel frattempo Eleazaro era riuscito a convincere alcuni uomini di Giovanni a passare dalla sua parte, rafforzando quindi la sua fazione. Secondo le testimonianze la guerra civile fu cos\u00ec feroce che i cittadini dovevano salire sui cadaveri per salire al Tempio ad offrire i propri sacrifici. Giuseppe Flavio ricorda che durante l'assedio di Gerusalemme, Simone occup\u00f2 la \"citt\u00e0 alta\". Quando poi l'esercito romano, una volta penetrato oltre l'ultima cerchia di mura e dandosi al saccheggio, egli raccolse un gruppo di amici fidati, oltre ad un certo numero di scalpellini di ferro e cibo sufficiente per numerosi giorni, e si nascose in una galleria sotterranea segreta. Dopo aver scavato un lungo tratto per riuscire a fuggire dall'occupazione romana, s'imbatterono nella pietra viva, accorgendosi che di fronte a piccoli progressi nello scavo, i viveri cominciavano a scarseggiare.\nAllora Simone, credendo di poter trarre in inganno i Romani spaventandoli, si avvolse in bende bianche e usc\u00ec da sotto terra, proprio nel punto dove prima sorgeva il grande tempio. Inizialmente chi lo vide prese paura, ma poi qualcuno gli si avvicin\u00f2 e chiese chi fosse. Egli non rivel\u00f2 subito la sua identit\u00e0 e chiese di poter interloquire con il loro comandante, che fu prontamente chiamato. Terenzio Rufo, che era stato lasciato a capo del presidio, dopo aver ascoltato Simone, lo fece mettere in catene e fece pervenire a Tito la notizia della sua cattura. Con la cattura di Simone, i Romani nei giorni seguenti scoprirono un gran numero di altri ribelli nelle gallerie sotterranee. Quando Cesare torn\u00f2 a Cesarea marittima, gli venne portato in catene Simone, e \"Cesare\" diede ordine di riservarlo per il trionfo che presto avrebbe celebrato a Roma. Dopo il trionfo, Simone venne ucciso, gettandolo dalla Rupe Tarpea.\nMonetazione di Simone.\nSimone coni\u00f2 delle monete che recavano la legenda \"Redenzione di Sion\", indicando che vi era un lato religioso nella sua ricerca del potere. Sebbene non sia certo che si ponesse come il Messia, non di meno vest\u00ec la porpora nel Tempio."}
{"id": "1778757", "revid": "33689", "url": "https://it.wikipedia.org/wiki?curid=1778757", "title": "Sorano di Efeso", "text": "Dalla \"Suda\" sappiamo che lavor\u00f2 prima ad Alessandria d'Egitto e pi\u00f9 tardi a Roma agli inizi del II secolo. Fu il principale esponente della scuola medica dei \"Metodici\".\nIl suo tratto di ginecologia, intitolato \"Gynaecia\" e tradotto in latino da Muscio nel VI secolo, fu il principale testo di riferimento su questa branca della medicina per tutto il medioevo fino alla pubblicazione del \"Giardino delle rose\" di Eucario Rodione nel 1513.\nDella sua opera pi\u00f9 rilevante (\"Sulle malattie acute e croniche\") rimangono solo frammenti in greco ed una traduzione latina del V secolo ad opera di Celio Aureliano. Sono note anche parti dei trattati sulle fratture e sulle fasciature. \nSi ritiene che \"La vita di Ippocrate\" sia parte dell'opera \"Biografie di medici\" che la \"Suda\" attribuisce a Sorano, che \u00e8 comunemente ritenuto una delle poche fonti attendibili, con Stefano di Bisanzio, per le biografie di medici."}
{"id": "1778761", "revid": "1305772", "url": "https://it.wikipedia.org/wiki?curid=1778761", "title": "LostWinds", "text": "LostWinds \u00e8 un videogioco per Wii lanciato da Frontier Developments sul canale WiiWare alla sua inaugurazione il 20 maggio 2008, occupa 43 megabyte e costa 1000 Wii points.\nDiversamente da quanto indicato sul sito di Frontier Developments e dalla Nintendo sul suo stesso WiiWare il gioco \u00e8 tradotto in italiano.\nModalit\u00e0 di gioco.\nIl protagonista del gioco \u00e8 Toku, un giovane il cui destino \u00e8 quello di salvare la propria terra con l'aiuto di Enril, lo spirito del vento. Il giocatore controlla Toku tramite Nunchuk e attiva i poteri del vento puntando il Wiimote. Ci si pu\u00f2 far aiutare da un secondo giocatore nell'utilizzo dei poteri di Enril. Il titolo, un misto di Platform e Adventure, presenta svariati puzzle basati sull'utilizzo ingegnoso del vento. \u00c8 gi\u00e0 uscito un seguito.\nResponsi.\nIl titolo ha ottenuto diverse recensioni positive sui principali portali dedicati ai videogiochi, come 1UP.com e IGN.com ma sono state mosse diverse critiche al gioco, tra le quali la scarsa personalit\u00e0 grafica dei personaggi e l'eccessiva brevit\u00e0.\nLaurent Fisher, capo settore del reparto marketing di Nintendo of Europe, ha dichiarato a met\u00e0 giugno 2008 che LostWinds \u00e8 stato il gioco pi\u00f9 scaricato tra quelli disponibili al lancio per WiiWare."}
{"id": "1778764", "revid": "116901036", "url": "https://it.wikipedia.org/wiki?curid=1778764", "title": "Pratiche commerciali scorrette", "text": "La disciplina delle pratiche commerciali scorrette e la riscrittura delle regole relative alla pubblicit\u00e0 ingannevole e comparativa \u00e8 contenuta rispettivamente nei decreti legislativi nn. 146 e 145 del 2 agosto 2007, entrambi entrati in vigore il 21 settembre 2007, attuativi della Direttiva 2005/29/CE, relativa alle pratiche commerciali sleali tra imprese e consumatori nel mercato interno, che modifica le Direttive 84/450/CEE, 97/7/CE, 98/27/CE, 2002/65/CE, e il Regolamento (CE) n. 2006/2004 in materia di pubblicit\u00e0 ingannevole e comparativa.\nIl D.Lgs. 146/07 ha completamente sostituito l'intero titolo III della parte II del D.Lgs. 6 settembre 2005, n. 206 (cosiddetto \"Codice del consumo\", abbreviato: cod. cons.), prima intitolato alla \"pubblicit\u00e0 ed altre comunicazioni commerciali\", introducendo il nuovo concetto di pratiche commerciali unitamente ad una disciplina del tutto nuova.\nLa vecchia disciplina della pubblicit\u00e0 ingannevole e comparativa non \u00e8 stata tuttavia abrogata ma leggermente modificata e stralciata dal D.Lgs. 145/07; essa si applica ora limitatamente ai rapporti tra professionisti concorrenti, nei quali il consumatore non e', almeno direttamente, coinvolto.\nDefinizioni.\nLa pratica commerciale \u00e8 dunque una \"qualsiasi azione, omissione, condotta, o dichiarazione, comunicazione commerciale (compresa la pubblicit\u00e0 e la commercializzazione del prodotto), posta in essere da un professionista in relazione alla promozione, vendita o fornitura di un bene o servizio ai consumatori\".\nL'art. 20 cod. cons. vieta le pratiche commerciali scorrette; una pratica diventa scorretta e perci\u00f2 illegale se \u00e8 \"contraria alla diligenza, ed \u00e8 falsa o idonea a falsare il comportamento economico del consumatore che essa raggiunge, inducendolo a prendere una decisione che non avrebbe altrimenti preso\".\nLe nuove regole si applicano alle pratiche commerciali prima, durante e dopo un'operazione commerciale relativa a un prodotto o servizio. Oltre alla pubblicit\u00e0 vengono sottoposte a queste regole anche promozioni, comunicazioni, contratti, offerte, ecc.\nRientrano tra le pratiche commerciali scorrette le forniture non richieste relative a contratti attivati a distanza (artt. 50 ss. cod. cons.) e i servizi finanziari non richiesti relativi a contratti attivati a distanza (es. bancari, finanziari, assicurativi).\nLe pratiche commerciali scorrette possono essere qualificate in ingannevoli o aggressive.\nPratiche ingannevoli.\nUna pratica commerciale \u00e8 da considerarsi ingannevole se contiene informazioni non corrette o non corrispondenti al vero (art. 21 cod. cons.) o, anche se corretta, che in qualsiasi modo, anche nella sua presentazione complessiva, induce o \u00e8 idonea ad indurre in errore il consumatore, inducendolo a prendere una decisione che non avrebbe altrimenti preso, avendo riguardo ad uno o pi\u00f9 elementi quali ad esempio:\nUna pratica commerciale \u00e8 inoltre ingannevole se omette informazioni rilevanti (art. 22 cod. cons.) di cui il consumatore ha bisogno per prendere una decisione oppure occulta o presenta in modo oscuro, incomprensibile, ambiguo o intempestivo le informazioni rilevanti di cui il consumatore ha bisogno per prendere una decisione.\nSono considerate in ogni caso ingannevoli le pratiche commerciali descritte dall'art. 23 cod. cons., tra cui:\nPratiche aggressive.\nUna pratica commerciale \u00e8 da considerarsi aggressiva se, tenuto conto di tutte le circostanze del caso (art. 24 cod. cons.), mediante molestie, coercizione, compreso il ricorso alla forza fisica, o indebito condizionamento (ad es. lo sfruttamento di una posizione di potere per esercitare pressioni), limita o \u00e8 idonea a limitare considerevolmente la libert\u00e0 di scelta o di comportamento del consumatore, tanto da indurlo a prendere una decisione che altrimenti non avrebbe preso.\nRientrano in questo ambito, per esempio, tutti i casi in cui i venditori facciano uso di minacce fisiche o verbali, sfruttino qualsivoglia evento tragico o fatto grave per influenzare il consumatore, pongano ostacoli - non previsti da un contratto - onerosi o sproporzionati alla libert\u00e0 del consumatore di far valere i propri diritti contrattuali, minaccino di promuovere azioni legali in modo temerario o palesemente infondato.\nSono considerate in ogni caso aggressive le pratiche commerciali descritte dall'art. 26 cod. cons., tra cui:\nTutela amministrativa e giurisdizionale.\nPer la repressione delle pratiche commerciali scorrette \u00e8 competente l'Autorit\u00e0 garante della concorrenza e del mercato (AGCM), la quale pu\u00f2 agire d'ufficio o su istanza di ogni soggetto o organizzazione che ne abbia interesse (art. 27 cod. cons.).\nTutela amministrativa.\nL'AGCM vigila sulla comunicazione commerciale, inibisce la continuazione delle pratiche commerciali scorrette e ne elimina gli effetti; essa ha poteri investigativi ed esecutivi e pu\u00f2 avvalersi della collaborazione della Guardia di finanza; in caso di diffusione della pratica commerciale attraverso i mass-media l'AGCM, prima di provvedere, deve richiedere il parere dell'Autorit\u00e0 per le garanzie nelle comunicazioni.\nL'AGCM pu\u00f2:\nTutela giurisdizionale.\nContro le decisioni dell'AGCM si pu\u00f2 proporre ricorso al Tribunale amministrativo regionale che ha su di esse giurisdizione esclusiva. Resta salva la giurisdizione dell'Autorit\u00e0 giudiziaria ordinaria in materia di concorrenza sleale, diritto d'autore e propriet\u00e0 industriale.\nAutodisciplina.\nIn alternativa alla disciplina statale si pu\u00f2 invocare il Codice di autodisciplina della comunicazione commerciale, giunto alla 57\u00aa edizione, in vigore dal 6 aprile 2013 (la prima \u00e8 del 12 maggio 1966). Esso assicura che la comunicazione commerciale venga realizzata come servizio per il pubblico, con speciale riguardo alla sua influenza sui consumatori.\nIl Codice di autodisciplina \u00e8 applicato ed interpretato dal Giur\u00ec e dal Comitato di controllo, organi arbitrali istituiti dal Codice, che costituiscono ormai qualificati punti di riferimento nell'applicazione delle norme e dei princ\u00ecpi in materia. Sono composti da personalit\u00e0 di riconosciuta levatura culturale e professionale scelte tra esperti di diritto, di problemi dei consumatori, di comunicazione."}
{"id": "1778766", "revid": "767487", "url": "https://it.wikipedia.org/wiki?curid=1778766", "title": "Amore con interessi", "text": "Amore con interessi (conosciuto anche con il titolo Amore senza interessi, nell'originale: For Love or Money) \u00e8 un film di produzione USA del 1993, diretto dal regista Barry Sonnenfeld. Sul mercato canadese di lingua francese \u00e8 stato distribuito con il titolo \"The concierge\".\nTrama.\nDoug fa il \"concierge\" (portiere, sovrintendente) in un lussuoso albergo di New York, ma ha un sogno: aprire un albergo a cinque stelle tutto suo. Per questo sogno risparmia ogni centesimo di stipendio e mancia che gli possano passare tra le mani. Nell'albergo \u00e8 benvoluto e fa al meglio il suo lavoro, riuscendo a trovare l'impossibile per soddisfare i desideri dei clienti pi\u00f9 esigenti, anche con l'aiuto di altri \"concierge\" o addetti ai banchi dei pegni dove dirottare gli acquirenti.\nDoug chiede ad Andy, una sua amica commessa che vende profumi, di uscire con lui ma lei gli dice che \u00e8 impegnata. In effetti Andy \u00e8 l'amante di Christian Hanover, grande imprenditore al quale Doug spera di chiedere il finanziamento necessario per aprire il suo albergo. Christian accetta di studiare le carte del progetto di Doug e nel frattempo lo prega di occuparsi di Andy. Seppure a malincuore, il ragazzo accetta e inizia a passare parecchio tempo con Andy, trovando innumerevoli scuse per le assenze di Christian.\nAll'improvviso arriva un funzionario del fisco per un controllo sulle entrate del \"concierge\" che si chiede come abbia fatto uno con il suo reddito a permettersi un'opzione sulla propriet\u00e0 costata quarantamila dollari. Quando Andy, finalmente decide di lasciare Christian per Doug, scopre anche che il funzionario del fisco \u00e8 corrotto dal suo amante, mentre Doug \u00e8 disposto a perdere i suoi sogni per l'amore di Andy. La storia si conclude con il matrimonio tra Doug e Andy. Durante il viaggio di ritorno Doug riceve una telefonata da un ex ospite dell'hotel, il signor Wegman, che aveva ricevuto per sbaglio i progetti de \"Il Doug \" (il progetto del concierge) e lo informa che \u00e8 disposto ad investire nel progetto.\nCritica.\nUn film senza troppi pensieri profondi o svolte psicologiche ma di sani principi: non ci si vende per denaro e a far del bene ci si guadagna sempre. Ci sono cose che non si fanno per denaro o convenienza. Secondo \"Il Morandini 2010\" (Zanichelli) il film si articola su \"una prima mezz'ora piacevole, in bilico tra brio e malinconia\" per poi scivolare verso \"una convenzionale commedia romantica\" e approdare quindi ad uno \"svergognato lieto fine\"."}
{"id": "1778769", "revid": "697352", "url": "https://it.wikipedia.org/wiki?curid=1778769", "title": "Settimana internazionale della critica", "text": ""}
{"id": "1778773", "revid": "17204", "url": "https://it.wikipedia.org/wiki?curid=1778773", "title": "On-Line Systems", "text": ""}
{"id": "1778775", "revid": "1305772", "url": "https://it.wikipedia.org/wiki?curid=1778775", "title": "Merk (disambigua)", "text": "Il termine merk pu\u00f2 avere varii significati:"}
{"id": "1778776", "revid": "16156663", "url": "https://it.wikipedia.org/wiki?curid=1778776", "title": "Atenolfo I, duca di Gaeta", "text": ""}
{"id": "1778777", "revid": "663182", "url": "https://it.wikipedia.org/wiki?curid=1778777", "title": "Settimana internazionale della critica (Cannes)", "text": "La Settimana internazionale della critica (Semaine de la Critique, abbreviata come SIC) \u00e8 una sezione parallela alla selezione ufficiale del Festival di Cannes, che si svolge dal 1962, organizzata dal sindacato francese della critica cinematografica e dedicata alla scoperta di nuovi talenti. Nella propria selezione presenta solo opere prime e seconde."}
{"id": "1778778", "revid": "15", "url": "https://it.wikipedia.org/wiki?curid=1778778", "title": "Michele il Bravo", "text": ""}
{"id": "1778780", "revid": "729019", "url": "https://it.wikipedia.org/wiki?curid=1778780", "title": "Sindrome da ipereosinofilia", "text": "Per sindrome da ipereosinofilia, in campo medico, si intende una condizione i cui si riscontra un marcato aumento di eosinofilia nel corpo degli esseri viventi.\nEosinofilia normale.\nLa conta \u00e8 ritenuta normale quando si attesta a misure quali 0.4 x 109/L (0.1 - 0.6) e deve essere inferiore a 500 mm\u00b3.\nPatologie associate.\nMolti studi si stanno compiendo per comprendere le malattie che si associano alla sindrome, come nel caso della fibrosi miocardica.\nTerapie.\nIl trattamento per normalizzare l'anomalia dipende dalla patologia associata, ad esempio in caso di ipersensibilit\u00e0 al cibo l'uso di azatriopina \u00e8 indicato."}
{"id": "1778782", "revid": "1564499", "url": "https://it.wikipedia.org/wiki?curid=1778782", "title": "Sannita", "text": ""}
{"id": "1778786", "revid": "124141976", "url": "https://it.wikipedia.org/wiki?curid=1778786", "title": "Istituto Marchiondi", "text": "L'Istituto Marchiondi fu una istituzione di Milano dedicata all'educazione dei ragazzi difficili gi\u00e0 esistente nell'800. Tra i suoi allievi dell'epoca pi\u00f9 famosi c'\u00e8 Giovanni Segantini..\nRicopriva una vasta area centrale dietro piazza Cardinal Ferrari, dove \u00e8 rimasta una via chiamata, appunto, Marchiondi. L'edificio ottocentesco, a pianta esagonale, era situato in via Quadronno 26 e a causa dei bombardamenti della seconda guerra mondiale fu demolito e l'area fu riedificata e destinata ad altri scopi. L'istituto di educazione fu trasferito a Baggio in via Noale nel 1952 assumendo la denominazione Marchiondi Spagliardi.\nL'Istituto Marchiondi Spagliardi.\nIstituto minorile Marchiondi Spagliardi fu istituito per rispondere all'esigenza di cura e supporto per minori gi\u00e0 ospitati presso strutture preesistenti.\nDirettore dell'Istituto dalla sua costituzione fino alla chiusura fu Angelo Donelli.\nL'istituzione educativa.\nMutata profondamente l'antica struttura giuridica dei riformatori i compiti di educazione dei minori difficili trova nell'attuale situazione, un momento di ripensamento, con la proposta di trasformarlo in \"villaggio solidale\".\nL'edificio.\nIl nuovo edificio fu progettato e realizzato sotto la cura dell'architetto Vittoriano Vigan\u00f2. L'architetto non progetta un riformatorio, ma una \u201cscuola di vita\u201d; abolisce le sbarre, e impone ai \u201cragazzi difficili\u201d un intorno civile, basato su spazi che favoriscano una socializzazione democratica. L'istituto emana una forte energia vitale, simbolicamente rappresentata dall'uso del Cemento armato a vista e dalla predominanza del colore rosso. Viene ad instaurarsi cos\u00ec tra l'edificio e i suoi giovani fruitori un rapporto di simpatia, diceva il Vigan\u00f2: \u201cchi ha veramente compreso il Marchiondi non sono stati gli organizzatori, le autorit\u00e0 scolastiche e pedagogiche, i colleghi, i critici di architettura che pure mi hanno fatto tanti complimenti: sono stati i ragazzi. Non potr\u00f2, credo, dimenticare il grido di gioia con cui sciamarono dentro, l'entusiasmo con cui presero immediato possesso della attrezzature, degli armadietti, dei porta-abiti\u201d.\nGrazie anche a una campagna promossa da Sgarbi per la salvaguardia architettonica dell'edificio, la struttura \u00e8 stata posta sotto vincolo architettonico; il suo completo recupero \u00e8 affidato al Politecnico di Milano. L'edificio \u00e8 stato negli ultimi anni oggetto di occupazioni abusive, pi\u00f9 volte sgomberate, che ne hanno aggravato lo stato di degrado."}
{"id": "1778789", "revid": "339392", "url": "https://it.wikipedia.org/wiki?curid=1778789", "title": "Semaine Internationale de la Critique", "text": ""}
{"id": "1778790", "revid": "486946", "url": "https://it.wikipedia.org/wiki?curid=1778790", "title": "Semaine de la Critique", "text": ""}
{"id": "1778793", "revid": "1718925", "url": "https://it.wikipedia.org/wiki?curid=1778793", "title": "Nazionale di rugby a 15 della Germania", "text": "La nazionale tedesca di rugby XV (Deutsche Rugby-Union-Nationalmannschaft der M\u00e4nner) \u00e8 la nazionale maschile di rugby a 15 che rappresenta la Germania in ambito internazionale. La prima partita che ha visto una \"nazionale\" tedesca di rugby impegnata si \u00e8 svolta alle seconde olimpiadi dell'era moderna a Parigi nel 1900, dove la squadra dell'SC 1880 Frankfurt \u00e8 stata sconfitta dalla nazionale francese per 27 a 17 nel match che assegnava la medaglia d'oro.\nLa prima partita ufficiale della nazionale tedesca si \u00e8 svolta, sempre in Francia contro la nazionale locale, il 17 aprile 1927 \u00e8 ha visto i padroni di casa prevalere per 30 a 5.\nPartecipazioni al Campionato europeo per Nazioni di rugby.\nLa nazionale tedesca ha preso parte al campionato europeo per nazioni fin dalla sua fondazione:\n1965/66, 1967\u201369, 1981\u201383, 1992\u201395, 2008\u201310, 2010\u201312\n1966/67, 1969\u201381, 1983/84, 1985\u201392, 1995\u20132008\n1984/85"}
{"id": "1778795", "revid": "729019", "url": "https://it.wikipedia.org/wiki?curid=1778795", "title": "Microcebus griseorufus", "text": "Il microcebo rossogrigio (\"Microcebus griseorufus\") \u00e8 una specie di lemure endemica del Madagascar, dove lo si trova nella zona sud-occidentale dell'isola, nei pressi di Toliara.\nDescrizione.\nIl pelo \u00e8 grigio con sfumature brune sulle spalle, corto e folto con radi peli pi\u00f9 lunghi: il cranio \u00e8 color cannella, con due bande romboidali attorno agli occhi dello stesso colore; color cannella \u00e8 anche una banda sfumata che corre dalla nuca alla punta della coda.\nRispetto alle altre specie congeneri, il cranio di questi animali ha una struttura pi\u00f9 robusta."}
{"id": "1778796", "revid": "1543377", "url": "https://it.wikipedia.org/wiki?curid=1778796", "title": "Nazionale di rugby a 15 della Moldavia", "text": "La squadra nazionale di rugby XV della Moldavia riunisce i migliori giocatori di Rugby XV della Moldavia. Non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 1\u00aa divisione poule B."}
{"id": "1778799", "revid": "1543377", "url": "https://it.wikipedia.org/wiki?curid=1778799", "title": "Nazionale di rugby a 15 dell'Ucraina", "text": "La nazionale di rugby a 15 dell'Ucraina () \u00e8 la selezione di rugby a 15 maschile che rappresenta l'Ucraina in ambito internazionale."}
{"id": "1778800", "revid": "767487", "url": "https://it.wikipedia.org/wiki?curid=1778800", "title": "Beat Is on the Brat", "text": "Beat Is on the Brat \u00e8 una compilation composta principalmente da cover eseguite dalla band punk Screeching Weasel.\nSi tratta di una ristampa del cover album \"Ramones\" del 1992, con l'aggiunta di alcuni brani composti dalla band stessa, gi\u00e0 apparsi nell'EP \"Formula 27\" e nell'album del 1996 \"Bark Like a Dog\"."}
{"id": "1778801", "revid": "121381080", "url": "https://it.wikipedia.org/wiki?curid=1778801", "title": "Settimana internazionale della critica (Venezia)", "text": "La Settimana internazionale della critica (Sic) \u00e8 una sezione parallela della Mostra internazionale d'arte cinematografica di Venezia, che si svolge dal 1984, organizzata dal Sindacato nazionale critici cinematografici italiani (Sncci) in collaborazione con la Biennale di Venezia.\nLa Settimana internazionale della critica promuove ed \u00e8 punto di riferimento per autori e cinematografie emergenti. Con questo obiettivo hanno trovato spazio e visibilit\u00e0 gli allora esordienti Kevin Reynolds (\"Fandango\" con un giovanissimo Kevin Costner fra i protagonisti), Mike Leigh con il suo primo lungometraggio \"High Hopes\" (it. \"Belle Speranze\"), Olivier Assayas (\"Desordre\") e giovanissimi autori stranieri fuori dagli schemi quali Harmony Korine con il suo primo lavoro, diventato poi un cult, \"Gummo\", il portoghese Pedro Costa con \"Ossos\" e l'argentino Pablo Trapero con \"Mundo Grua\".\nFra gli italiani Carlo Mazzacurati scoperto con il suo \"Notte italiana\", Vincenzo Marra (\"Tornando a casa\"), Roberta Torre (\"Tano da morire\") Sergio Rubini e il suo primo lavoro \"La stazione\", il napoletano Antonio Capuano con il suo \"Vito e gli altri\" e il fortunato \"Pranzo di Ferragosto\" di Gianni di Gregorio.\nEdizione 2014.\nI film in concorso:\nBinguan / \"Una bara da seppellire\" di Xin Yukun (Cina): le storie di alcuni abitanti del sud della Cina si intersecano attorno ad una bara nera in un delicatissimo congegno di incastri.\nDancing with Maria di Ivan Gergolet (Italia, Argentina, Slovenia): un documentario di creazione cattura l'intenso universo della novantenne danzatrice argentina Mar\u00eda Fux.\n\u0110\u1eadp c\u00e1nh gi\u1eefa kh\u00f4ng trung / \"Agitarsi nel mezzo del nulla\" di Nguy\u1ec5n Ho\u00e0ng \u0110i\u1ec7p (Vietnam, Francia, Norvegia, Germania): la vita di una ragazza costretta a prostituirsi per mettere da parte i soldi per un aborto raccontata da una personalit\u00e0 di spicco del cinema indipendente vietnamita.\nNi\u010dije dete / \"Figlio di nessuno\" di Vuk R\u0161umovi\u0107 (Serbia): la storia di un ragazzo lupo abbandonato due volte dagli uomini diventa uno sguardo universale su tutti i ragazzi che cercano una loro strada ma che sono respinti dal mondo e sui giovani travolti dalla guerra loro malgrado.\nTerre battue / \"Terra battuta\" di St\u00e9phane Demoustier (Francia, Belgio): coprodotto da Jean-Pierre e Luc Dardenne, il film mette al centro la vita di un padre e del figlio undicenne, giovane promessa del tennis. Protagonisti Olivier Gourmet e Valeria Bruni Tedeschi.\nVilla Touma di Suha Arraf (Palestina): l'acclamata sceneggiatrice di film quali \"La sposa siriana \" e \"Il giardino dei limoni \"esordisce con il ritratto di\" \"tre sorelle nubili appartenenti all'aristocrazia cristiana di Ramallah che, faticando ad accettare la realt\u00e0 che le circonda, vivono rinchiuse nella loro villa.\nZerrumpelt Herz / \"Cuore frantumato\" di Timm Kr\u00f6ger (Germania): 1929. Dopo aver ricevuto una lettera inaspettata dall'amico e talentuoso compositore Otto Schiffmann rifugiatosi in una casa nel bosco, il maestro di musica Paul Leinert decide di raggiungerlo assieme alla moglie e a un assistente, ma quando arrivano Otto \u00e8 scomparso.\nFilm di apertura - Fuori concorso: Melbourne di Nima Javidi (Iran): Amir e Sara, una giovane coppia, stanno per partire alla volta di Melbourne per continuare i loro studi. Ma a poche ore dal volo, i due vengono involontariamente coinvolti in un tragico evento. Protagonista Payman Maadi, l'indimenticabile \u201cmarito\u201d di \"Una separazione.\"\nFilm di chiusura - Fuori concorso: Arance e martello di Diego Bianchi (Italia): la vita di un tranquillo e ordinario mercato rionale \u00e8 stravolta dalla notizia della sua chiusura da parte del Comune. L'unica realt\u00e0 politica a cui rivolgersi \u00e8 una sezione del PD.\nPremi edizione 2013.\nIl premio del pubblico Rarovideo come miglior opera prima della Settimana internazionale della critica \u00e8 stato vinto da Zoran, il mio nipote scemo di Matteo Oleotto.\nPer il terzo anno consecutivo un film della Settimana internazionale della critica vince il Premio Leone del Futuro - Premio Venezia Opera Prima \"Luigi De Laurentiis\". Il film vincitore \u00e8 White Shadow di Noaz Deshe.\nThe reunion (\u00c5tertr\u00e4ffen) di Anna Odell vince invece il premio FIPRESCI come Miglior film Orizzonti e Settimana internazionale della critica.\nVince il Premio Arca CinemaGiovani come miglior film italiano a Venezia L'arte della felicit\u00e0 di Alessandro Rak\nIl premio FEDIC va a Zoran, il mio nipote scemo di Matteo Oleotto con una menzione speciale a L\u2019arte della felicit\u00e0 di Alessandro Rak.\nFedeora premia invece: Miglior Film Class enemy (Razredni sovra\u017enik) di Rok Bi\u010dek; Premio per la migliore fotografia: Inti Briones per Las ni\u00f1as Quispe di Sebasti\u00e1n Sep\u00falveda. Due le Menzioni Speciali: a Giuseppe Battiston interprete di \"Zoran, il mio nipote scemo\" di Matteo Oleotto e ad Anna Odell per l'insieme del lavoro svolto in \"The Reunion\".\nFilm edizione 2013.\nL\u2019Arm\u00e9e du salut di Abdellah Ta\u00efa: esordio dello scrittore marocchino che per primo ha dichiarato la sua omosessualit\u00e0 pubblicamente tratto dal suo romanzo \"L'esercito della salvezza\".\n\u00c5tertr\u00e4ffen di Anna Odell: una riunione di ex-compagni di scuola con Anna Odell nei panni di se stessa che arriva alla cena con parole e accuse di fuoco.\nLas ni\u00f1as Quispe di Sebasti\u00e1n Sep\u00falveda: opera prima con le due star del cinema cileno Alfredo Castro (\"Tony Manero\", \u00c8 stato il figlio, \"No\") e Catalina Saavedra (Affetti &amp; dispetti, \"Old cats\") su una legge che improvvisamente potrebbe stravolgere la vita di tre sorelle.\nRazredni sovra\u017enik di Rok Bi\u010dek: il giovane regista, che ha ricevuto svariati riconoscimenti per i suoi cortometraggi, narra la vicenda di un professore di tedesco e della non semplice relazione con la sua nuova classe.\nWhite Shadow di Noaz Deshe: in Tanzania dal 2008 gli albini sono dei perseguitati. Medici \u201cstregoni\u201d offrono ingenti somme per comprarsi parti del corpo degli albini per crearne pozioni magiche. Ryan Gosling \u00e8 fra i produttori esecutivi.\nZoran, il mio nipote scemo di Matteo Oleotto: Paolo, un uomo inaffidabile e dedito al piacere del buon vino, si ritrova improvvisamente un nipote cresciuto in Slovenia. Giuseppe Battiston nel ruolo del protagonista.\nFilm di apertura - Fuori concorso:\nL\u2019arte della felicit\u00e0 di Alessandro Rak: rompe la dittatura dei generi questo film di animazione italiano incentrato sulla figura del tassista Sergio.\nFilm di chiusura - Fuori concorso:\nLas analfabetas di Mois\u00e9s Sep\u00falveda: gi\u00e0 pi\u00e8ce acclamata sui palcoscenici in patria ha come protagoniste assolute due donne, analfabeta una, insegnante l'altra, interpretate da Valentina Muhr e Paulina Garc\u00eda vincitrice dell'Orso d'Argento come migliore attrice protagonista all'ultimo Festival di Berlino."}
{"id": "1778802", "revid": "4175", "url": "https://it.wikipedia.org/wiki?curid=1778802", "title": "Nazionale di rugby a 15 della Polonia", "text": " \nLa nazionale polacca di rugby a 15 () \u00e8 la selezione maschile di rugby a 15 (o \"Rugby union\") che rappresenta la Polonia in ambito internazionale.\nAttiva dal 1958, opera sotto la giurisdizione di Polski Zwi\u0105zek Rugby, la federazione rugbistica nazionale.\nLa nazionale polacca \u00e8 impegnata fin dal 1967 nel campionato europeo, competizione nella quale vanta come miglior risultato tre quarti posti negli anni settanta del XX secolo.\nAl 2021 non si \u00e8 ancora mai qualificata per la Coppa del Mondo.\nIl suo commissario tecnico \u00e8 il gallese Christian Hitt, in carica da aprile 2021."}
{"id": "1778805", "revid": "117918253", "url": "https://it.wikipedia.org/wiki?curid=1778805", "title": "Cintura nera", "text": "La cintura nera \u00e8 il segno di riconoscimento di un praticante che ha raggiunto, come minimo, il grado di \"shodan\" nelle arti marziali giapponesi. Viene impiegata anche in alcune arti marziali coreane come il taekwondo. Si ottiene dopo aver sostenuto e superato gli esami precedenti, oppure, in alcuni stili, per conseguimenti agonistici. Gli esami per la cintura nera sono comunemente pi\u00f9 rigorosi rispetto a quelli per i gradi inferiori.\nIl conseguimento della cintura nera non rappresenta la fine del proprio percorso di apprendimento tecnico, ma l'inizio di uno studio pi\u00f9 rigoroso ed efficace dell'arte marziale; man mano che si prosegue nella pratica, si potranno sostenere gli esami per i \"dan\" successivi. Il numero dei dan (generalmente 10) differisce a seconda dell'arte marziale praticata.\nIn alcune discipline, come ad esempio nel Judo, la cintura nera non rappresenta l'ultima cintura: la seguono la cintura bianco-rossa (che si consegue al raggiungimento del 6\u00ba dan), la rossa (al 9\u00ba dan) e la bianca doppia (la quale \u00e8 stata riconosciuta solo al fondatore).\nOrigine.\nL'uso sistematico del colore della cintura per rimarcare il grado fu usato per la prima volta da Kan\u014d Jigor\u014d, il fondatore del judo, che per primo ha ideato il sistema della cintura colorata usando obi (fascia), assegnando le prime cinture nere per indicare il grado di Dan nel 1880. Precedentemente, gli istruttore del giapponese Kory\u016b tendevano a rilasciare certificazioni. Inizialmente, l'ampia obi, veniva utilizzata; dai praticanti che si allenavano in kimono, solo bianca e nera venivano utilizzate. Questo sistema non fu usato fino ai primi del 1900, dopo l'introduzione del j\u016bd\u014dgi, con il quale fu creato un sistema di cinture colorate per l'attribuzione del grado. Successivamente altre arti marziali adottarono l'usanza o una variante di esso, (e.g., utilizzando fasce colorate) per indicare il grado. Questo includeva quelle arti marziali che tradizionalmente non avevano una formale struttura di gradi. Questo tipo di gerarchia \u00e8 meno comune in quelle arti che non rivendicano un'origine orientale, anche se vengono utilizzate nel Programma di arti marziali del Corpo dei marine."}
{"id": "1778807", "revid": "3115", "url": "https://it.wikipedia.org/wiki?curid=1778807", "title": "Neurooncologia", "text": "La neurooncologia \u00e8 una branca della medicina che si occupa dello studio, della diagnosi e della cura dei tumori del sistema nervoso.\nIn particolare, questa disciplina si interessa al trattamento neurologico medico chirurgico ed oncologico di pazienti affetti da neoplasie primarie o metastatiche del sistema nervoso centrale, di quello periferico e da qualunque altra affezione o complicanza relativa al sistema nervoso di origine neoplastica, ovvero dai trattamenti effettuati per curare tale tipo di malattie.\nLa presente trattazione riguarda le principali famiglie di tumori del sistema nervoso centrale. Si rinvia ad altre voci per l'analisi dei tumori del sistema nervoso periferico. Ugualmente l'esposizione delle complicanze \u00e8 affrontata all'interno della voce relativa al particolare tumore o famiglia di tumori.\nTumori del sistema nervoso centrale \u2013 Tumori primari.\nIn letteratura i tumori del sistema nervoso centrale (SNC) hanno una prima grossolana suddivisione in \"primari\" (cio\u00e8 originatisi nel SNC) e \"metastatici\" (con origine in un altro organo). Di questi ultimi, anche se hanno una incidenza pari a circa 10 volte i primi, si far\u00e0 cenno alla fine, rimandandone ad altre specifiche voci la trattazione estesa.\nIl termine \"tumori cerebrali\" viene assai spesso usato per indicare genericamente le neoplasie che si sviluppano nella scatola cranica, anche se in maniera impropria. Ad esempio, i meningiomi, che comprimono ma raramente invadono il cervello, vengono comunque considerati tumori cerebrali, cos\u00ec come i tumori delle ghiandole pituitaria e pineale, le quali non fanno per\u00f2 strettamente parte del cervello, ma risiedono nella teca. La denominazione pi\u00f9 appropriata sarebbe quella di \"tumori intracranici\".\nNel seguito si user\u00e0 normalmente l'aggettivo \"cerebrale\"; la dizione \"intracranico\" verr\u00e0 usata meno spesso o laddove vi sia il rischio di ambiguit\u00e0.\nI tumori primari del sistema nervoso centrale (Tabella 1) comprendono un variegato insieme di entit\u00e0 patologiche, ciascuna con una sua distinta storia naturale. Per il fatto che le neoplasie della glia costituiscono da sole quasi il 40% di tali tumori, si pu\u00f2 operare una prima distinzione tra tumori gliali (\"gliomi\") e tumori non gliali.\nI gliomi pi\u00f9 comuni sono gli astrocitomi (che originano dalle cellule astrocitiche della glia), gli oligodendrogliomi (dalle cellule oligodendrogliali) e gli ependimomi (dalle cellule ependimali).\nLa Tabella 2 riporta il peso di ciascun elemento della famiglia dei gliomi.\nLa morfologia e le caratteristiche genetiche di ciascun tipo di glioma verranno messe in evidenza nelle sezioni dedicate a ciascun particolare tipo di neoplasia. Vale comunque la pena di anticipare una suddivisione tra gliomi \"circoscritti\" e gliomi \"diffusi\". Esempi del primo gruppo sono le seguenti varianti astrocitarie, abbastanza non comuni: astrocitoma pilocitico, xantoastrocitoma pleomorfo e astrocitoma subependimale a cellule giganti. La maggior parte dei gliomi presenta caratteristiche di alta diffusione nella materia bianca, cosa che rende praticamente impossibile un loro estirpamento per via chirurgica. Le neoplasie non gliali hanno istologia sia benigna (come ad esempio, solitamente, i meningiomi e gli adenomi pituitari), sia maligna, come i tumori neuroectodermici primitivi e i medulloblastomi, i linfomi primitivi del SNC, ed i piuttosto rari tumori delle cellule germinali.\nEpidemiologia.\nI tumori maligni primari del sistema nervoso centrale sono relativamente rari, rappresentano infatti circa il 2% di tutte le neoplasie non benigne. Ci\u00f2 nonostante i tumori cerebrali, sia ad istologia benigna che maligna, sono una fonte non comune di alta morbosit\u00e0 e mortalit\u00e0, anche a causa delle peculiarit\u00e0 degli organi intracraniali. Negli Stati Uniti vengono diagnosticati annualmente circa nuovi casi di tumori cerebrali, di cui riguardano bambini ed adolescenti. Di tutti questi nuovi pazienti, circa moriranno. L'incidenza dei tumori cerebrali \u00e8 di 14,8 nuovi casi all'anno su individui, di cui circa la met\u00e0 istologicamente benigni. Questi ultimi, se non possono essere trattati chirurgicamente o mediante radioterapia, possono risultare mortali a causa della progressiva crescita nello spazio chiuso della scatola cranica. Le femmine presentano un'incidenza leggermente pi\u00f9 alta dei maschi (15,1 rispetto a 14,3 nuovi casi all'anno su individui), probabilmente a causa della pi\u00f9 alta incidenza di meningiomi nelle donne. I tumori maligni del sistema nervoso centrale sono la causa principale di morte per tumori solidi nei bambini e la terza causa di morte per cancro negli adolescenti e giovani adulti, tra i 15 e 34 anni.\nNella Tabella 1, che elenca i principali tumori del SNC, si noti che il meningioma rappresenta il pi\u00f9 comune tumore \"intracranico\" benigno e il glioblastoma il pi\u00f9 comune a istologia maligna.\nEziologia.\nUna predisposizione genetica alle neoplasie del sistema nervoso centrale \u00e8 relativamente poco comune, anche se alcuni gliomi possono apparire tra le complicanze di diverse malattie familiari.\nIn particolare, la mutazione di alcuni geni oncosoppressori caratterizza diverse sindromi ereditarie, che mostrano un'aumentata suscettibilit\u00e0 allo sviluppo di tumori cerebrali. La neurofibromatosi di tipo 1 (mutazione del gene \"NF1\"), la sindrome di Turcot (mutazione di \"APC\"), sindrome di Gorlin (mutazione di \"PTCH\") e la sindrome di Li-Fraumeni (mutazione di \"TP53\" ovvero \"CHEK2\") vengono associate al pi\u00f9 alto rischio di sviluppare tumori cerebrali.\nSono difficili da individuare i fattori ambientali collegati a tumori cerebrali primari. In alcuni studi, l'esposizione al cloruro di vinile \u00e8 stata associata ad un'aumentata incidenza di gliomi di alto grado (sul concetto di \"gradazione\" vedi oltre).\nLe radiazioni ionizzanti sono l'unica, rara causa, ben individuata, di tumore cerebrale primario. In particolare, il trattamento radioterapico di bambini con tinea capitis, ovvero di pazienti affetti da leucemia linfocitica acuta, craniofaringioma o linfoma non Hodgkin \u00e8 risultato associato ad un maggiore rischio di glioma. Infine, si registra un aumentato rischio di linfoma cerebrale primitivo (ma non di altri tipi di tumore del sistema nervoso centrale) tra i pazienti di AIDS.\nClinica.\nSegni e sintomi.\nLa sintomatologia della neoplasia cerebrale \u00e8 causata da effetto massa, infiltrazione parenchimale e distruzione tissutale.\nLa cefalea, il sintomo pi\u00f9 comune, \u00e8 legata all'effetto massa e ne risulta colpito il 35% circa dei pazienti. Il presentarsi di forti mal di testa in un paziente che non ne ha mai sofferto \u00e8 frequentemente caratteristico, specie se gli attacchi di cefalea (o emicrania che sia) sono pi\u00f9 forti al mattino e sono associati a nausea, vomito e a deficit neurologici. In pazienti che gi\u00e0 soffrivano di cefalea, il variare della fenomenologia di tale disturbo o un aumento di frequenza o intensit\u00e0 degli attacchi pu\u00f2 essere un segno della presenza di massa intracranica. Crisi epilettiche si verificano in circa un terzo dei pazienti di glioma, specialmente nei casi di tumori di basso grado (v. oltre). Tuttavia tali situazioni possono associarsi a qualsiasi tumore del SNC. Deficit neurologici focali sono legati alla ubicazione del tumore. In una percentuale tra il 15 e 20% dei pazienti di glioma si registra pure un'alterazione dello stato mentale.\nDiagnostica per immagini.\nLa presenza di una neoplasia cerebrale pu\u00f2 essere efficacemente rivelata attraverso la tomografia computerizzata (TC) e la risonanza magnetica nucleare (RM). La RM presenta una maggiore sensibilit\u00e0 rispetto alla TC nell'identificazione delle lesioni; tuttavia non \u00e8 sempre di facile accesso per il paziente e presenta alcune controindicazioni: non pu\u00f2 essere effettuata in portatori di pacemaker, di protesi incompatibili con il campo magnetico, di clips metalliche ecc. La TC resta la metodica di elezione nella rivelazione di calcificazioni interne alle lesioni o di erosioni ossee della teca o della base cranica. L'uso del mezzo di contrasto, iodato in caso di TC, paramagnetico in caso di RM (gadolinio), permette l'acquisizione di informazioni sulla vascolarizzazione e sull'integrit\u00e0 della barriera emato-encefalica, una migliore definizione del nodulo tumorale rispetto all'edema circostante e consente di avanzare ipotesi sul grado di malignit\u00e0. L'esame radiologico permette inoltre di valutare gli effetti meccanici (e le conseguenti modificazioni dei rapporti delle strutture encefaliche) derivanti dalla presenza della massa \u201cestranea\u201d: idrocefalo ed ernie, i cui effetti possono anche risultare letali. Tale diagnostica, infine, in sede di preparazione dell'intervento chirurgico, permette di precisare la sede della lesione e la vicinanza o l'infiltrazione del tumore in zone del cervello vitali (aree cosiddette \u201celoquenti\u201d). A questo scopo la RM risulta pi\u00f9 efficiente della TC per il fatto che \u00e8 in grado di fornire immagini tridimensionali.\nGli strumenti di diagnostica per immagini evidenziano il fenomeno di alterazione dal punto di vista radiologico del tessuto neoplastico rispetto al normale parenchima cerebrale (modificazioni della densit\u00e0 elettronica dei materiali in caso di TC e dell'intensit\u00e0 di segnale per la RM). Come la maggior parte dei tessuti patologici, anche i tumori sono caratterizzati da un maggiore accumulo di acqua intracellulare. Alla TC appaiono ipodensi, ovvero di densit\u00e0 inferiore al parenchima cerebrale, alla RM appaiono ipointensi nelle immagini T1-pesate ed iperintensi in quelle DP- e T2-pesate.\nIn una radiografia la zona di cervello sano non dovrebbe segnalare particolari luminescenze. \u00c8 naturale, quindi, che si ponga attenzione alle porzioni di maggior segnale di contrasto.\nNel tumore, in genere, la maggior quota di \"contrast enhancement\" \u00e8 dovuta alla particolare barriera emato-tumorale, che permette il passaggio di iodio (TC) e di gadolinio (RM) nello spazio interstiziale extravascolare intratumorale: aumenta cos\u00ec il segnale (densit\u00e0 o intensit\u00e0) del tumore. Si faccia comunque attenzione al fatto che il \"contrast enhancement\" non delimita con certezza la neoplasia dall'edema perilesionale: in effetti, nei gliomi infiltranti maligni (quali, ad esempio, il glioblastoma e l'astrocitoma anaplastico), il reperto anatomo-patologico mostra tessuto neoplastico persino oltre l\"'edema vasogenico\" (quello cio\u00e8 causato dalla distruzione della barriera emato-encefalica da parte del tumore), uno stato clinico che non \u00e8 facilmente evidenziabile attraverso la diagnostica a immagini.\nLa TC cerebrale tipicamente evidenzia una massa che pu\u00f2 (oppure no) essere resa pi\u00f9 luminescente (\"enhancement\") mediante il mezzo di contrasto. Alla TC i gliomi di basso grado (vedi oltre) appaiono di solito isodensi rispetto al normale parenchima e quindi possono non mostrare enhancement col mezzo di contrasto. Allo stesso modo, le lesioni nella fossa cranica posteriore risultano difficilmente identificabili alla TC. Di conseguenza, i risultati di tale tomografia da soli possono non sempre essere sufficienti ai fini diagnostici.\nIl ricorso alla RM (di maggiore sensibilit\u00e0 rispetto alla TC) risulta imperativo nei casi dubbi per la conferma della presenza di una neoplasia cerebrale.\nNelle immagini RM T1-pesate, un tumore intracranico appare come una lesione massiva che pu\u00f2 (oppure no) diventare pi\u00f9 luminescente dopo l'utilizzo del mezzo di contrasto. Comunque, si ha sempre un'anomalia di segnale nelle immagini T2-pesate, ad indicare la presenza di una neoplasia o di edema vasogenico. Di solito, una maggior luminescenza (\"contrast enhancement\") \u00e8 indice di neoplasia con maggior grado di malignit\u00e0. Un anello di enhancement \u00e8 caratteristico del glioblastoma (vedi immagine), dove la porzione luminescente corrisponde alla parte vitale del tumore maligno e la regione pi\u00f9 scura (ipointensa in T1) corrisponde alla zona di necrosi tissutale.\nSia la risonanza magnetica sia la tomografia computerizzata sono in grado di fornire anche informazioni fisiologiche sulle lesioni tumorali ma, ad oggi, la sensitivit\u00e0 e la specificit\u00e0 di tali metodiche sono troppo basse per costituire un protocollo semeiotico definitivo. Una diagnosi certa necessita del ricorso alla biopsia o alla resezione chirurgica, con conseguente esame istologico del tessuto.\nStadiazione.\nLa maggior parte dei tumori intracranici primari rimane localizzata nella scatola cranica, quindi non risultano necessarie le procedure sistemiche di stadiazione.\nI tumori neuroectodermici primitivi, il medulloblastoma, i tumori a cellule germinali del SNC ed il linfoma primario del SNC, invece, si diffondono frequentemente, tramite lo spazio subaracnoideo, alle leptomeningi. Risulta necessaria, pertanto, una RM spinale a tutti i pazienti con tali diagnosi.\nTumori gliali (Gliomi).\nAstrocitomi.\nPer la gradazione (di malignit\u00e0) degli astrocitomi, nel tempo sono stati proposti in letteratura diversi sistemi (si veda al proposito la voce Gradazione dei tumori del sistema nervoso centrale). Dal 1993 il sistema di gradazione a 4 livelli proposto dalla World Health Organization (WHO), \u00e8 risultato quello pi\u00f9 largamente accettato e diffuso. Esso si basa su quattro caratteristiche istologiche: aumentata cellularit\u00e0, presenza di mitosi, proliferazione endoteliale, necrosi. Secondo il sistema di classificazione WHO (vedi la voce Classificazione dei tumori del sistema nervoso centrale), gli astrocitomi di grado I, quale l'astrocitoma pilocitico, sono tipicamente a istologia benigna; gli astrocitomi di grado II (detti \"diffusi\") presentano la sola caratteristica istologica di aumentata cellularit\u00e0 e sono neoplasie a basso grado di infiltrazione; gli astrocitomi di grado III (anaplastici) mostrano anche significativa presenza di mitosi; negli astrocitomi di grado IV (glioblastoma) si evidenziano pure proliferazione endoteliale e/o necrosi.\nAstrocitomi di basso grado.\nI \"tumori circoscritti\" comprendono l'astrocitoma pilocitico (con la variante pilomixoide), l'astrocitoma subependimale a cellule giganti e lo xantoastrocitoma pleomorfo. Si tratta di neoplasie poco comuni, a istologia benigna e guaribili molto spesso con la sola chirurgia. Anche se l'escissione \u00e8 incompleta (per vari motivi), il tumore pu\u00f2 rimanere indolente ovvero pu\u00f2 essere trattato con successo tramite radioterapia. Nei rari casi in cui il trattamento locale fallisce, si ricorre al trattamento sistemico della chemioterapia, la cui portata, per\u00f2, non \u00e8 unanimemente riscontrata in letteratura; sembra essersi riscontrato un certo beneficio, nel caso dei bambini, con la combinazione di carboplatino e vincristina.\nAlla TC gli \"astrocitomi diffusi\" di grado II appaiono come lesioni a bassa attenuazione, ovvero isointense. Alla RM (la metodica di preferenza) l'agente di contrasto pu\u00f2 non far risaltare l'immagine di queste neoplasie, ovvero la loro luminescenza pu\u00f2 apparire sottile e debole.\nUn enhancement focale intenso pu\u00f2 indicare aree di aumentata anaplasia. Quando possibile, si suggerisce il ricorso alla biopsia, allo scopo di ottenere campioni della porzione apparsa luminescente: la prognosi, infatti, \u00e8 tipicamente connessa alla parte maggiormente anaplastica del tumore.\nNella maggior parte dei casi, i pazienti con astrocitomi diffusi sono giovani adulti (terza e quarta decade di et\u00e0) che tipicamente accusano attacchi epilettici. Condizioni per una prognosi favorevole includono la giovane et\u00e0, la grandezza del tumore inferiore a 5\u00a0cm e, quando possibile, una resezione chirurgica estesa della neoplasia. La sopravvivenza media \u00e8 di circa 5 anni. Le recidive tarde sono relativamente comuni, per cui tali pazienti devono essere seguiti per almeno 15 anni.\nNonostante il loro corso relativamente indolente, la maggior parte di questi astrocitomi evolve verso lesioni caratterizzate da maggiore anaplasia, che non sono normalmente guaribili con chirurgia e radioterapia. La terapia per i pazienti con astrocitomi diffusi di basso grado non presenta comunque unanimit\u00e0 di consenso in letteratura. Il ruolo della resezione \u201ccompleta\u201d \u00e8 argomento di dibattito nei contesti specialistici. I risultati di alcuni studi evidenziano che la massima escissione del tumore fornisce i migliori risultati.\nIn realt\u00e0 i casi di resezione completa riguardano spesso pazienti con tumori piccoli ed unilaterali, che non coinvolgono strutture critiche del cervello. Un approccio pragmatico, tutto sommato accettabile per la generalit\u00e0 dei casi, risulta quello di una escissione quanto pi\u00f9 possibile estesa del tessuto neoplastico, evitando di causare deficit neurologici significativi.\nLa radioterapia effettuata immediatamente dopo la diagnosi ha mostrato di estendere il tempo in cui il paziente \u00e8 libero da malattia prima della ricorrenza, rispetto alla situazione in cui il ciclo di radioterapia \u00e8 ritardato fino al momento della progressione. Allo stato attuale, tuttavia, non c'\u00e8 unanime convincimento che la radioterapia subito dopo la diagnosi migliori la sopravvivenza globale (\"overall survival\") del paziente.\nPer i pazienti con pochi o nessun sintomo, o con attacchi epilettici che sono controllabili con farmaci anticonvulsivi, \u00e8 accettabile ritardare la radioterapia fino a quando la crescita del tumore non porti ad una situazione difficile da gestire. La ragione della radioterapia ritardata risiede spesso nel desiderio di ridurre il rischio di danno neurologico indotto dalla radioterapia stessa. Questa motivazione, tuttavia, non appare comunque inoppugnabile.\nDue test clinici prospettici \u201crandomizzati\u201d non hanno dato risultato positivo nel tentativo di mostrare un maggior beneficio nella somministrazione di radioterapia ad alte dosi, rispetto a radioterapia a dosi inferiori.\nIl trattamento comunemente usato consiste nella somministrazione totale tra i 45 e i 54 Gy, effettuata con frazioni singole tra 1,8 e 2,0 Gy.\nIl ruolo della chemioterapia adiuvante, per i pazienti di astrocitomi di basso grado, \u00e8 ancora oggetto di studio. I risultati preliminari di un test clinico (di fase 3) che confronta la radioterapia da sola con radioterapia seguita da chemioterapia con procarbazina, lomustina e vincristina (PCV) mostrano che l'abbinamento radio-chemioterapia fornisce un maggior periodo di \u201csopravvivenza libera da malattia\u201d ma non una maggiore sopravvivenza totale.\nData la tossicit\u00e0 associata al protocollo PCV, da pi\u00f9 parti si suggerisce invece l'uso della temozolomide, sia come terapia iniziale, sia alla ripresa di malattia.\nAstrocitoma anaplastico.\nI pazienti con astrocitoma anaplastico presentano di solito crisi epilettiche, deficit neurologici focali, cefalee, modifiche della personalit\u00e0. L'et\u00e0 mediana alla diagnosi \u00e8 di circa 45 anni. La risonanza rivela generalmente la presenza di una lesione massiva con aumento di segnale di contrasto (enhancement), anche se vi sono casi in cui tale enhancement non viene evidenziato. La diagnosi \u00e8 stabilita con l'esame istologico del materiale relativo alla lesione, prelevato tramite biopsia o resezione chirurgica. La presenza di mitosi consente di distinguere l'astrocitoma anaplastico dagli astrocitomi di basso grado. Gli astrocitomi anaplastici hanno un'elevata propensione ad un peggioramento in direzione anaplastica, quindi \u00e8 necessario che il materiale da esaminare sia sufficiente da permettere di distinguere il tumore da un vero e proprio glioblastoma. In particolare, una diagnosi istologica di astrocitoma anaplastico in un paziente che alla risonanza presenta il classico anello di enhancement del glioblastoma, fa capire che il materiale portato all'esame non \u00e8 rappresentativo della lesione. (Vedi anche il caso esposto nelle immagini sopra: un \"glioblastoma\" insorgente in un \"astrocitoma di basso grado\".)\nIndici di prognosi peggiore includono l'et\u00e0 pi\u00f9 avanzata, una scarsa condizione fisica, un danno neurologico significativo. In generale, l'esito terapeutico \u00e8 migliore con una resezione chirurgica \u201ccompleta\u201d, ma non \u00e8 chiaro se tale miglior risultato \u00e8 da associare all'intervento in s\u00e9 o allo scenario clinico complessivo che ha permesso una tale resezione.\nIl trattamento standard prevede all'inizio la massima asportazione possibile, cercando di non aumentare l'eventuale deficit neurologico. La radioterapia \u00e8 pure uno standard nel trattamento, in quanto ha mostrato di prolungare il periodo di sopravvivenza.\nControverso \u00e8 il ruolo della chemioterapia. Alcuni test clinici di fase 3 mostrano che i pazienti possono trarre beneficio dal trattamento chemioterapico aggiunto alla radioterapia (rispetto al caso di sola radioterapia), mentre altri studi non confermano tale situazione. L'uso della sola carmustina o del regime PCV (procarbazina, lomustina e vincristina) \u00e8 risultato associato ad una maggiore sopravvivenza in uno studio del 1999\ne in una recente meta analisi. Quest'ultima rileva un aumento assoluto di circa il 6% nella sopravvivenza a 1 e 2 anni nei pazienti sottoposti a chemioterapia. E la sopravvivenza a due anni risulta maggiore con radioterapia pi\u00f9 chemioterapia (37%) rispetto alla sola radioterapia (31%).\nIn contrasto con il lavoro precedente per\u00f2, un grosso studio clinico \u201crandomizzato\u201d non ha verificato alcun beneficio aggiuntivo nell'accoppiata radioterapia pi\u00f9 PCV rispetto alla sola radioterapia.\nNeanche nel caso di uso della temozolomide (che si rivela utile nel trattamento delle recidive) sembra chiaramente stabilito un beneficio supplementare da parte della chemioterapia aggiunta alla radioterpia.\nLa mediana di sopravvivenza mostra un intervallo che va da 24 mesi a pi\u00f9 di 36 mesi. L'ampiezza di questo campo di variazione riflette i criteri di selezione dei pazienti.\nIn caso di recidiva il ricorso alla chemioterapia non pone dubbi: sia i regimi basati sulla nitrosurea, sia la temozolomide hanno mostrato efficacia. In tal senso va l'approvazione di quest'ultimo farmaco da parte della Food and Drug Administration statunitense. La risposta alla temozolomide \u00e8 del 35% per pazienti che non hanno ricevuto chemioterapia in precedenza e del 20% per pazienti che sono al successivo regime di chemioterapia (in particolare dopo nitrosurea).\nGlioblastoma.\nI Glioblastomi sono i tumori della glia pi\u00f9 comuni. Possono comparire \"ex novo\" o derivare da un astrocitoma diffuso o da un astrocitoma anaplastico.\nOligodendrogliomi.\nLe neoplasie a base oligodendrogliale sono relativamente poco comuni, in quanto riguardano meno del 5% circa di tutti i tumori cerebrali primari e non pi\u00f9 del 10-15% circa dei gliomi\n(Vedi anche le Tabelle 1 e 2). Ciononostante sono molto importanti per la unicit\u00e0 nella sensibilit\u00e0 alla chemioterapia.\nQuesti tumori si distinguono in lesioni \u201ca basso grado\u201d e anaplastiche. L'oligodendroglioma anaplastico risulta caratterizzato da alta cellularit\u00e0, polimorfismo nucleare, mitosi frequenti, abbondante proliferazione endoteliale e necrosi.\nCirca la met\u00e0 degli oligodendrogliomi sono contraddistinti da perdita di eterozigosi dei cromosomi 1p e 19q, una caratteristica tipica (patognomica) per la diagnosi. (Recentemente \u00e8 stato mostrato che tale perdita di eterozigosi \u00e8 secondaria a traslocazione pericentromerica sbilanciata.)\nLa maggior parte degli oligodendrogliomi nasce come tumore di basso grado. I gliomi misti, quali l'oligoastrocitoma e l'oligoastrocitoma anaplastico, contengono componenti sia oligodendrogliali che astrocitiche.\nOligodendroglioma/Oligoastrocitoma di basso grado.\nLa sopravvivenza mediana per i pazienti di oligodendroglioma \u201cpuro\u201d \u00e8 di circa 10 anni; quella dei pazienti di oligoastrocitoma \u00e8 di circa 8 anni (quindi intermedia tra quella di un puro oligodendroglioma e quella di un puro astrocitoma). La delezione (o la traslocazione) della coppia 1p/19q nel tumore \u00e8 associata ad una sopravvivenza maggiore.\nL'et\u00e0 media alla diagnosi \u00e8 di 35 anni. La sintomatologia tipica annovera crisi epilettiche, ma possono pure segnalarsi deficit neurologici focali, modifiche della personalit\u00e0 ovvero gli altri sintomi di pressione endocranica (cefalea, vomito, ecc.). Questi tumori non sono normalmente visibili alla TC, quindi la metodica di elezione per la diagnostica per immagini risulta la risonanza magnetica. Alla RM sono visibili come aumentata intensit\u00e0 di segnale nelle immagini T2-pesate. Alle immagini T1-pesate il segnale pu\u00f2 risultare attenuato e il \"contrast enhancement\" captato solo occasionalmente. Pu\u00f2 essere o no presente la mancanza di segnale da calcificazione.\nTali neoplasie sono pi\u00f9 indolenti delle corrispondenti astrocitarie e, come per gli astrocitomi di basso grado, anche per questi tumori non c'\u00e8 accordo nella letteratura per quanto riguarda il trattamento ottimale. \u00c8 stata avanzata l'ipotesi che il beneficio di una escissione il pi\u00f9 completa possibile sia rilevante, ma \u00e8 da tener presente che spesso si tratta di casi di tumori di dimensioni non cospicue in zone non vitali del cervello. I primi risultati di un test clinico europeo non ha mostrato benefici, in termini di sopravvivenza, della radioterapia fatta immediatamente dopo l'intervento chirurgico rispetto a quella ritardata sino alla comparsa di una sintomatologia che non si riesca a controllare farmacologicamente, bench\u00e9 nei casi di radioterapia immediata \u00e8 stato evidenziato un maggior lasso di tempo di assenza di sintomi prima della nuova progressione del tumore.\nDue altri test clinici non hanno evidenziato benefici in una radioterapia a pi\u00f9 alte dosi rispetto a una a dosi \u201cintermedie\u201d.\nDati provenienti da diversi studi\nindicano che una terapia iniziale con temozolomide o PCV pu\u00f2 rimpicciolire un oligodendroglioma o un oligoastrocitoma in una percentuale che varia dal 31% al 61% dei casi. Ma \u00e8 ancora da stabilire se questa \u201crisposta\u201d alla chemioterapia migliori la sopravvivenza globale del paziente ovvero aumenti solo la durata del periodo di scarsa sintomatologia prima della successiva fase di progressione recidiva verso situazioni pi\u00f9 complesse da gestire.\nUn test clinico progettato per confrontare la radioterapia da sola con la radioterapia seguita da PCV verific\u00f2 un periodo medio di \"sopravvivenza senza malattia\" superiore nel gruppo col PCV, ma nessuna differenza sostanziale in termini di \"sopravvivenza globale\" tra i due gruppi. Alla ricorrenza ad entrambi i gruppi veniva somministrato il PCV, significando con ci\u00f2 che si ottiene lo stesso risultato indipendentemente da quando si comincia la chemioterapia (prima o dopo la ricorrenza).\nAnche con la temozolomide si ottiene una riduzione dell'azione tumorale, ed essendo meno tossica del PCV, viene da pi\u00f9 parti preferito il suo uso.\nPer riassumere, il trattamento iniziale (cio\u00e8 \"non\" al momento della recidiva) prevede il controllo dei sintomi con solo anticonvulsivi, la radioterapia da sola, la chemioterapia da sola o la combinazione di radioterapia pi\u00f9 chemioterapia.\nAlla recidiva, chirurgia, radioterapia e chemioterapia svolgono tutte un ruolo importante. Una seconda resezione (o una prima, se non era mai stata fatta) pu\u00f2 ridurre i sintomi. Se la radioterapia non era stata fatta nel trattamento iniziale, \u00e8 probabile che risulti efficace contro la recidiva. Una risposta alla temozolomide si registra in circa il 50% dei pazienti che presentino ricorrenza dopo la radioterapia.\nOligodendroglioma/Oligoastrocitoma anaplastico.\nI tumori oligodendrogliali anaplastici si presentano con i sintomi tipici che derivano dall'effetto massa e con crisi epilettiche. Nonostante la loro chemiosensibilit\u00e0, la mediana di sopravvivenza va da 3 a 5 anni soltanto. Il trattamento prevede l'escissione pi\u00f9 ampia possibile, seguita da radioterapia.\nPer quel che riguarda la chemioterapia si osservi quanto segue: due recenti test clinici di fase 3, l'uno condotto negli Stati Uniti\ne l'altro in Europa\nhanno messo a confronto la radioterapia da sola con la coppia radioterapia pi\u00f9 PCV. Nello studio americano i pazienti di un gruppo ricevevano 4 cicli di PCV prima della radioterapia (l'altro gruppo la sola radioterapia). Bench\u00e9 \"il periodo di vita senza sintomi rilevanti\" sia risultato pi\u00f9 lungo nel gruppo col PCV, la \"sopravvivenza globale\" \u00e8 risultata la stessa nei due gruppi. I pazienti con delezione in 1p/19q ottenevano i risultati migliori; ma anche i pazienti senza delezione in 1p/19q miglioravano la loro \"performance\" col PCV.\nNello studio europeo i pazienti ricevevano 6 cicli di PCV dopo la radioterapia, ma i risultati sono stati quasi identici a quelli dello studio americano. La sopravvivenza libera da malattia era migliore nel gruppo del PVC, ma ancora una volta, la sopravvivenza globale non differiva nei due gruppi. I pazienti con delezione in 1p e 19q avevano una sopravvivenza di qualit\u00e0 superiore, indipendentemente dal gruppo di appartenenza. Non \u00e8 stata osservata differenza significativa nella sopravvivenza globale nei due gruppi relativamente a delezione o meno in 1p/19q.\nI risultati di questi due studi combinati mostrano che la chemioterapia migliora la sopravvivenza libera da malattia ma che il trattamento di salvataggio alla recidiva fornisce come esito una sopravvivenza globale equivalente. Cosa importante, entrambi i test clinici confermano il valore prognostico della coppia 1p/19q, ma non mostrano in maniera definitiva che solo i pazienti con delezione in 1p e 19q beneficiano della chemioterapia.\nStudi clinici prospettici hanno mostrato che, approssimativamente, dal 50% al 70% dei pazienti con oligodendroglioma anaplastico ricorrente dopo la radioterapia risponde alla chemioterapia con PCV o temozolomide.\nBench\u00e9 non vi sia riscontro che la sequenza di temozolomide e PCV abbia un'efficacia superiore, l'assenza di mielosoppressione\ncumulativa con la temozolomide suggerisce il suo uso all'inizio del trattamento della recidiva.\nEpendimoma.\nL'ependimoma \u00e8 una neoplasia che si sviluppa dalle cellule ependimali, che rivestono i ventricoli, il plesso corioideo, il filum terminale e il canale centrale del midollo spinale. Cellule ependimali sono pure presenti nel parenchima cerebrale quale risultato di migrazione da aree periventricolari alla corteccia cerebrale, durante lo stadio embrionale.\nQuesto tipo di tumore pu\u00f2 comparire ad ogni et\u00e0, ma presenta due picchi caratteristici, uno da zero a 10 anni ed un altro tra i 40 e i 50 anni. Le lesioni intracraniche (di solito nella fossa cranica posteriore) sono pi\u00f9 comuni nella prima fascia di et\u00e0, quelle spinali nella seconda.\nCome si vede dalle Tabelle 1 e 2, si tratta di tumori abbastanza rari, sia in assoluto tra le neoplasie del sistema nervoso (2,3%), sia tra i gliomi (5,6%).\nSi distinguono in lesioni di basso grado (I e II della scala WHO) e lesioni anaplastiche (III della scala WHO). In particolare il \"subependimoma\" e l'\"ependimoma mixopapillare\" sono di grado I,l'\"ependimoma\" \u00e8 di grado II, l'\"ependimoma anaplastico\" \u00e8 di grado III. (Vedi la Classificazione dei tumori del sistema nervoso centrale.)\nGli ependimomi di basso grado nella spina dorsale resecabili vengono trattati con la sola chirurgia.\nMentre il ruolo della radioterapia postchirurgica per gli ependimomi intracranici di basso grado rimane controversa, i tumori anaplastici o quelli di basso grado non completamente escissi sono normalmente trattati con radioterapia.\nStudi clinici hanno mostrato che gli ependimomi rispondono ai regimi chemioterapici, soprattutto a quelli basati sul platino.\nDallo studio appena citato si evince infatti che la chemioterapia basata su platino fornisce il 67% delle risposte, mentre i regimi basati su nitrosurea hanno una risposta del 25%.\nPer quanto riguarda la prognosi, gli ependimomi di grado II hanno una \"sopravvivenza libera da malattia\" a 6 anni del 66% ed una \"sopravvivenza globale\" dell'87%; per gli ependimomi anaplastici questi valori scendono rispettivamente al 29% e al 37%.\nTumori non gliali.\nMedulloblastoma.\nIl medulloblastoma, come altre neoplasie embrionali quali il \"tumore cerebrale neuroectodermico primitivo\" o il \"neuroblastoma cerebrale\", \u00e8 un tumore maligno del sistema nervoso centrale molto raro nella popolazione adulta (oltre 21 anni). \u00c8 il tumore cerebrale maligno pi\u00f9 frequente nell'infanzia, anche i giovani ne sono per\u00f2 a rischio. Il picco d'incidenza si verifica nei bambini di et\u00e0 tra i 2 e i 7 anni. Questo tumore \u00e8 tipico della fossa cranica posteriore, ove si localizza in entrambi gli emisferi del cervelletto ovvero nel verme cerebellare ed essendo invasivo ed a rapida crescita usualmente diffonde ad altre parti del sistema nervoso centrale attraverso il liquor: pu\u00f2 infiltrare il pavimento del vicino quarto ventricolo ed estendersi nella sua cavit\u00e0, pu\u00f2 anche passare nelle meningi. Pi\u00f9 raramente, pu\u00f2 dare metastasi extracraniche. La sintomatologia al presentarsi della neoplasia includono perdita di equilibrio, mancanza di coordinazione, diplopia, disartria e, a causa del coinvolgimento del quarto ventricolo (per il quale \u00e8 comune un idrocefalo ostruttivo), i segni dell'idrocefalo, includenti cefalea, nausea, vomito, andatura instabile.\nLa risonanza magnetica usualmente rivela una lesione massiva a significativo \"contrast enhancement\" coinvolgente il cervelletto. Come sopra si diceva, il medulloblastoma ha un'alta propensione ad infiltrare focalmente le leptomeningi, cos\u00ec come a propagare attraverso lo spazio subaracnoideo per coinvolgere i ventricoli, la convessit\u00e0 cerebrale, le superfici leptomeningee spinali. Di conseguenza risulta necessario sottoporre a risonanza l'intero asse cranio-spinale.\n\u00c8 affidato alla chirurgia il compito di rimuovere quanto pi\u00f9 \u00e8 possibile della massa rappresentata dalla lesione, infatti residui tumorali postchirurgici sono causa di una prognosi peggiore. Foriera di prognosi non favorevole \u00e8 anche la presenza di cellule neoplastiche nel liquido cerebrospinale ovvero la rilevazione alla risonanza di metastasi leptomeningee.\nLa chirurgia da sola di solito non \u00e8 sufficiente come terapia, tuttavia lo pu\u00f2 risultare in certi casi la successiva radioterapia all'asse cranio-spinale, con focalizzazione sul sito del tumore primario.\nLa chemioterapia dopo la radioterapia, inoltre, aumenta il tasso di guarigione. Si usano farmaci a base di platino (cisplatino o carboplatino), l'etoposide, e un agente alchilante (ciclofosfamide o lomustina) insieme alla vincristina.\nCon un appropriato trattamento i casi di lunga sopravvivenza (superiore a 3 anni), per i pazienti di medulloblastoma, vanno dal 60% all'80%.\nMeningioma.\nI meningiomi sono i tumori intracranici pi\u00f9 diffusi (Vedi Tabella 1). Sono solitamente benigni ed originano dall'aracnoide, membrana che ricopre il cervello e il midollo spinale. L'incidenza di questo tipo di neoplasie \u00e8 di circa 2 casi all'anno ogni 100.000 abitanti. Sono pi\u00f9 comuni nelle donne, nella sesta e settima decade di vita. La loro frequenza \u00e8 maggiore per i pazienti con neurofibromatosi di tipo 2.\nLa perdita del cromosoma 22 \u00e8 caratteristica dei meningiomi, bench\u00e9 ancora non sia chiaro il significato prognostico di questa scoperta.\nNonostante che questa lesione abbia espressi recettori per androgeni, estrogeni, progesterone e somatostatina, le terapie dirette all'utilizzo di questi recettori non hanno ancora mostrato efficacia.\nI pazienti con meningioma possono presentare la sintomatologia tipica di una lesione massiva nella scatola cranica, incluse crisi epilettiche e deficit neurologici focali.\nIl meningioma, che pu\u00f2 essere anche asintomatico, risulta talvolta scoperto incidentalmente da TC o risonanza magnetica, effettuate per altre ragioni. Questo tumore alla risonanza ha un aspetto caratteristico, che consiste, di norma, in un \"contrast enhancement\" uniforme lungo la dura, con netta separazione dal parenchima cerebrale. Altra caratteristica (bench\u00e9 non presente in tutti i casi) \u00e8 la cosiddetta \u201ccoda durale\u201d, rappresentato da \"enhancement\" che si estende oltre la lesione, ad indicare il punto di ancoraggio nella dura.\nSolita \u00e8 la presenza di edema peritumorale, conseguenza del fattore di crescita vascolare endoteliale secreto dalle cellule neoplastiche, che influenza a sua volta l'effetto massa locale.\nMolti meningiomi scoperti incidentalmente non necessitano di trattamento al momento della diagnosi iniziale. Per i pazienti con mengiomi asintomatici pu\u00f2 risultare appropriato e sufficiente tenere la lesione sotto osservazione. L'evidenza epidemiologica suggerisce che i due terzi di questi pazienti non avr\u00e0 sintomatologia straordinaria.\nSe si riscontra nel paziente un significativo effetto massa, che vi siano o no dei sintomi, il trattamento di elezione \u00e8 normalmente la resezione completa. L'escissione \u00e8 spesso realizzabile se il meningioma \u00e8 situato sulla convessit\u00e0 cerebrale, il solco olfattivo, il seno sagittale superiore o la fossa posteriore. La resezione pu\u00f2 risultare molto pi\u00f9 difficoltosa se il tumore si presenta in altri siti, quali le regioni sfenoidale, parasagittale, orbitale, tentoriale o del clivus. In tali circostanze per il controllo del tumore risultano oltremodo utili la radioterapia classica o la radiochirurgia stereotassica.\nIn uno studio della Mayo Clinic, che confront\u00f2 la percentuale di controllo del tumore dopo resezione chirurgica e con radiochirurgia, in pazienti con meningioma intracranico di dimensioni medio-piccole e senza sintomi da effetto massa,\nla radiochirurgia risult\u00f2 ottenere un migliore controllo del tumore (98% contro 88%) e con minori complicanze (10% contro 22%) rispetto alla escissione chirurgica.\nLa chirurgia stereotassica \u00e8 normalmente riservata alle lesioni pi\u00f9 piccole (cio\u00e8 inferiori a 3\u20134\u00a0cm), laddove per lesioni pi\u00f9 grandi ovvero prossime a strutture critiche, come i nervi ottici, si usa la radioterapia frazionata.\nPer quanto riguarda la chemioterapia, ad oggi nessun intervento farmacologico ha mostrato efficacia antitumorale riproducibile.\nRaramente i meningiomi presentano caratteristiche istologiche atipiche o di franca malignit\u00e0. In questi casi per\u00f2 risultano altamente aggressivi. L'approccio a tali tumori \u00e8 identico a quello visto per i tumori benigni, con la differenza che la radioterapia postchirurgica diventa usuale e non episodica.\nLinfoma primario del SNC.\nI linfomi primari del sistema nervoso centrale (cio\u00e8 che sorgono nel SNC in assenza di linfoma al di fuori del SNC al momento della diagnosi)\ncostituiscono approssimativamente dal 2% al 3% di tutti i tumori cerebrali dei pazienti con un normale sistema immunitario (Cfr. Tabella 1).\nLa neoplasia \u00e8 pi\u00f9 comune nei maschi dai 55 ai 60 anni; quasi met\u00e0 di tutti i linfomi si hanno in pazienti che hanno pi\u00f9 di 60 anni e circa un quarto in pazienti con pi\u00f9 di 70. L'incidenza sembra che stia aumentando, anche se non \u00e8 chiaro se tale aumento sia reale o rifletta un'alterazione di rilevazione.\nEsposti a un maggior rischio di linfoma del SNC sono sicuramente i pazienti con un sistema immunitario compromesso, quindi coloro che hanno subito un trapianto d'organi, quelli che hanno un'immunodeficienza congenita o una malattia autoimmune o che sono infetti dal virus dell'AIDS. I linfomi cerebrali associati al virus dell'immunodeficienza sono collegati con il virus di Epstein-Barr, in particolare nei pazienti con un conteggio di linfociti CD4\ninferiore a 500 cellule per millimetro cubo (di sangue).\nLa maggior parte dei linfomi del SNC sono del tipo \"a grandi cellule B\".\nI pazienti presentano una variet\u00e0 di sintomi caratteristici di lesione massiva focale o multifocale. La risonanza mostra di solito tumori, con \"contrast enhancement\" omogeneo, all'interno della materia bianca periventricolare profonda. Multifocalit\u00e0 ed \"enhancement\" disomogeneo sono tipici in pazienti con sistema immunitario compromesso.\nEstremamente importante \u00e8 l'analisi del linfoma del SNC nella diagnosi differenziale delle neoplasie cerebrali. Si tenga conto che la somministrazione di corticosteroidi pu\u00f2 dare come risultato la completa scomparsa dell\"'enhancement\" lesionale, rendendo difficoltosa la diagnosi. Di conseguenza, quando si consideri un linfoma del SNC in diagnosi differenziale occorre evitare i corticosteroidi, a meno che l'effetto massa non stia causando un serio ed immediato problema al paziente.\nCriticamente importante \u00e8 l'ottenimento di un campione bioptico della sospetta lesione, in quanto molte malattie del SNC, maligne e non, possono apparire un linfoma.\nDiversamente dai linfomi sistemici \u201ca cellule B grandi\u201d, per i quali sia la chemioterapia che la radioterapia sono efficaci e il trattamento di lesioni localizzate \u00e8 curativo, il linfoma del sistema nervoso centrale tipicamente risponde alla terapia iniziale ma poi recidiva. Come per il linfoma sistemico, il ruolo della chirurgia \u00e8 ristretto soprattutto all'ottenimento di appropriati campioni di tessuto per la diagnosi.\nLa radioterapia dell'intero cervello (panencefalica) era una volta la strada maestra del trattamento. Sfortunatamente, anche con lesioni localizzate, la mediana di sopravvivenza con la sola radioterapia \u00e8 di circa 1 anno. La recidiva interessa di solito il sito della precedente lesione oltre ad altre regioni. Interessanti sono le risposte con la chemioterapia.\nHanno mostrato di fornire una migliore sopravvivenza globale, rispetto alla sola radioterapia, studi clinici nei quali \u00e8 stato usato del metotrexato ad alte dosi, da solo, come primo trattamento e rinviando la radioterapia al momento della recidiva/progressione;\nil mix metotrexato, vincristina, procarbazina, metotrexato intratecale, radioterapia panencefalica, citarabina;\novvero la chemioterapia intraarteriosa (metotrexato per via intraarteriosa, ciclofosfamide ed etoposide per via intravenosa), dopo la modifica della barriera emato-encefalica con mannitolo.\nNei regimi con metotrexato la mediana di sopravvivenza \u00e8 risultata di molto superiore a quella associata alla radioterapia da sola (intervallo da 24 a 40 mesi).\nIn alcuni casi la radioterapia \u00e8 usata solo alla recidiva, in caso di regressione iniziale ottenuta con la chemioterapia; sono riportati casi di lunga sopravvivenza anche senza l'uso di radioterapia.\nPer la natura diffusa del linfoma del SNC, normale \u00e8 l'affidamento alla radioterapia panencefalica, la quale per\u00f2 porta con s\u00e9 un alto rischio di demenza, secondaria a leucoencefalopatia. Questo rischio potrebbe essere ridotto con lo sviluppo di strategie di controllo efficace del tumore che evitino la radioterapia panencefalica.\nLa terapia iniziale per i pazienti con sistema immunitario compromesso \u00e8 la riduzione delle cause di immunosoppressione. La prognosi per questi pazienti \u00e8 normalmente peggiore di quella per i pazienti con alla diagnosi un sistema immunitario normale.\nA causa di infezioni concomitanti il tumore e una condizione fisica di solito non ottimale, in questi pazienti immunodepressi spesso la chemioterapia non pu\u00f2 essere somministrata.\nCome per le altre neoplasie cerebrali, la risposta ai trattamenti \u00e8 correlata all'et\u00e0 ed alla condizione fisica.\nTumori del sistema nervoso centrale \u2013 Tumori metastatici.\nMetastasi cerebrali.\nLe metastasi al cervello sono le neoplasie intracraniche pi\u00f9 comuni negli adulti 10 volte pi\u00f9 frequenti dei precedenti tumori cerebrali primari.\nSi verificano nel 20-40% degli adulti con cancro e sono associate soprattutto con il carcinoma polmonare e mammario e col melanoma.\nQueste lesioni sono il risultato della propagazione di cellule cancerose attraverso il flusso sanguigno e sono massimamente presenti alla connessione della materia grigia con quella bianca, dove il calibro dei vasi sanguigni cambia, intrappolando cos\u00ec gli emboli cancerosi.\nL'80% delle lesioni si verificano negli emisferi cerebrali, il 15% nel cervelletto e il 5% nel tronco encefalico.\nApprossimativamente l'80% dei pazienti hanno una storia di cancro sistemico e il 70% presentano metastasi cerebrali multiple.\nSostanziali passi avanti si sono fatti negli ultimi tempi nella diagnosi e nel trattamento di queste lesioni, migliorando sopravvivenza e controllo della sintomatologia.\nSegni e sintomi alla presentazione sono simili a quelli delle altre lesioni massive nel cervello.\nLo strumento diagnostico di elezione \u00e8 la risonanza con mezzo di contrasto. Tuttavia, nei pazienti di cancro, non tutte le lesioni cerebrali sono metastasi. In uno studio clinico prospettico su pazienti con cancro sistemico sospetti di avere una metastasi cerebrale singola, l'11% dei campioni di tessuto mostr\u00f2 invece un tumore cerebrale primario o un'infiammazione ovvero un'infezione.\nDue studi prospettici randomizzati\nhanno mostrato che chirurgia pi\u00f9 radioterapia panencefalica producono migliori risultati della sola chirurgia, in pazienti selezionati. Cio\u00e8 in buone condizioni fisiche, con una lesione sistemica stabile o limitata e con una metastasi cerebrale singola chirurgicamente accessibile.\nChirurgia pi\u00f9 radioterapia danno come risultato un numero inferiore di decessi per cause neurologiche rispetto alla chirurgia da sola. Tuttavia l'aggiunta di radioterapia panencefalica non migliora la sopravvivenza globale rispetto alla sola chirurgia.\nPer le lesioni difficilmente trattabili chirurgicamente pu\u00f2 risultare efficace la radiochirurgia stereotassica. Due studi prospettici randomizzati\nhanno verificato che pazienti selezionati con un numero limitato di metastasi cerebrali hanno avuto maggior giovamento quando trattati con radiochirurgia pi\u00f9 radioterapia panencefalica che con trattamento di sola radioterapia a tutto il cervello.\nUn test clinico prospettico\nha raffrontato l'efficacia di chirurgia e radiochirurgia, randomizzando i pazienti con singola piccola metastasi in un primo gruppo con chirurgia seguita da radioterapia panencefalica e un secondo gruppo con sola radiochirurgia. Non \u00e8 stata trovata differenza significativa nei risultati.\nAnalisi retrospettive hanno riportato risultati in conflitto.\nRicapitolando, la letteratura mostra risultati equivalenti per chirurgia e radiochirurgia. Quest'ultima sembra pi\u00f9 conveniente, efficace e sicura per lesioni piccole o in regioni inaccessibili alla chirurgia. La radiochirurgia offre un'alternativa ragionevole a pazienti che non sono candidabili alla chirurgia per ragioni mediche. Tuttavia la chirurgia \u00e8 chiaramente la modalit\u00e0 ottimale per ottenere tessuto per la diagnosi e per l'escissione di lesioni che causano effetto massa. Quindi, radiochirurgia e chirurgia andrebbero meglio considerate come due metodiche complementari ma differenti, da usare ciascuna a seconda della diversa situazione del paziente.\nPrima di concludere questa parte, si osservi che, nella realt\u00e0, quasi il 50% dei pazienti con 1 o 2 metastasi cerebrali non sono candidabili per l'asportazione chirurgica a causa dell'inaccessibilit\u00e0 delle lesioni, l'estensione della malattia sistemica ovvero per altri fattori di complicazione. A questi pazienti, e ad altri con metastasi multiple, normalmente si offre come trattamento standard la radioterapia panencefalica. Con tale terapia in effetti sino a quasi il 50% di essi ottiene un miglioramento dei sintomi neurologici e il 50-70% mostra una risposta obiettiva.\nLa chemioterapia raramente ha il ruolo di terapia primaria nel caso di metastasi cerebrali. Molte neoplasie che metastasizzano al cervello (per es., il carcinoma polmonare non a piccole cellule, neoplasie in cui il sito di origine primario \u00e8 sconosciuto o il melanoma) sono insensibili alla terapia farmacologica o risultano gi\u00e0 pesantemente trattate con agenti che si riteneva potenzialmente efficaci.\nPer la maggior parte dei pazienti con metastasi cerebrali la mediana di sopravvivenza \u00e8 di soli 4-6 mesi, dopo la radioterapia panencefalica. Tuttavia alcuni pazienti (con et\u00e0 inferiore a 60 anni, lesione singola e malattia sistemica sotto controllo) possono raggiungere una sopravvivenza maggiore, per il fatto che sono in grado di essere sottoposti a un approccio terapeutico pi\u00f9 aggressivo. Ad esempio, una parte di questi pazienti riescono ad affrontare un'altra operazione chirurgica o la radiochirurgia stereotassica. Con trattamento aggressivo la mediana di sopravvivenza arriva a 40 settimane e pi\u00f9.\nMetastasi leptomeningee.\nIl coinvolgimento delle leptomeningi avviene in circa il 5% dei pazienti di cancro e viene rilevato pi\u00f9 frequentemente, mano in mano che le metodiche diagnostiche migliorano ed i pazienti vivono pi\u00f9 a lungo. Le neoplasie di origine pi\u00f9 comuni sono il melanoma e i carcinomi mammario e polmonare. Il cancro raggiunge le leptomeningi come risultato della propagazione di cellule cancerose attraverso il flusso sanguigno. Le cellule maligne risultano in genere disseminate per tutto il nevrasse dal flusso del liquido cerebrospinale.\nI segni e i sintomi sono riferibili ad una o pi\u00f9 delle seguenti situazioni: danno locale ai nervi che viaggiano attraverso il fluido spinale (paralisi dei nervi cranici, debolezza motoria con comparsa di dolori radicolari, parestesie, fitte); invasione diretta del cervello o dei tessuti spinali; interruzione dei vasi sanguigni diretti a quei tessuti (deficit neurologici focali o attacchi epilettici); ostruzione del normale flusso del liquido cerebrospinale (cefalea ed aumento della pressione endocranica); interferenza con il normale funzionamento del cervello (encefalopatia); ovvero infiltrazione perivascolare da parte di cellule tumorali, con conseguente ischemia locale e sintomi da colpo apoplettico.\nLa diagnosi si effettua con l'esame del liquido cerebrospinale e/o la risonanza magnetica del cervello e del midollo spinale. Lo studio del liquor rivela la presenza di cellule maligne nel 50% dei pazienti; tuttavia in almeno il 10% dei malati con sospetto coinvolgimento leptomeningeo l'esame citologico rimane persistentemente negativo. L'aumento del numero di punture lombari (fino a 6) e del volume di liquido rimosso (10 ml per puntura) incrementa la possibilit\u00e0 di diagnosi positiva. Nel liquido cefalorachidiano la concentrazione di proteine \u00e8 normalmente elevata, quella di glucosio pu\u00f2 essere bassa, con presenza di pleocitosi. Lo studio radiologico pu\u00f2 evidenziare idrocefalo in assenza di lesione massiva o \"enhancement\" diffuso delle leptomeningi.\nSenza terapia la mediana di sopravvivenza \u00e8 di 4-6 settimane, con decesso dovuto a progressivo deterioramento neurologico. Spesso le metastasi leptomeningee sono una manifestazione dello stadio finale della malattia principale e la terapia sintomatica pu\u00f2 essere la soluzione pi\u00f9 appropriata. Corticosteroidi ed analgesici offrono un temporaneo alleviamento. Ai pazienti con malattia sistemica minimale ed accettabile condizione fisica generale pu\u00f2 essere offerto un trattamento per attenuare i sintomi e prolungare la sopravvivenza.\nLa sopravvivenza mediana pu\u00f2 essere aumentata da 3 a 6 mesi con radioterapia ai siti sintomatici e delle aree malate pi\u00f9 voluminose individuate con lelastre, e con terapia intratecale con metotrexato, citarabina e tiotepa (effettuata con puntura lombare o catetere Ommaya).\nBench\u00e9 la chemioterapia riesca a prolungare significativamente la sopravvivenza di pazienti con malattia ematologica, tipo leucemia o anche linfoma, ottenere un beneficio attraverso il liquido cerebrospinale quando si ha a che fare con tumori solidi risulta perlomeno dubbio. In tali circostanze il decesso avviene per malattia sistemica avanzata.\nLa maggior complicanza della terapia intratecale a base di metotrexato \u00e8 rappresentata da una leucoencefalopatia necrotizzante\nche pu\u00f2 svilupparsi dopo mesi di terapia in quei pochi pazienti che giovano di una sopravvivenza prolungata. Questo effetto tossico devastante \u00e8 comune soprattutto nei pazienti sottoposti a radioterapia precedente o contemporaneamente alla terapia intratecale con metotrexato.\nCollegamenti esterni.\nVengono qui riportati i link alle maggiori riviste mediche specializzate.\nGli articoli di rilevanza in materia pubblicati altrove (\"Cancer\", \"JAMA\", \"JCO\", \"NEJM\", ecc.) sono normalmente segnalati dalla newsletter elettronica"}
{"id": "1778809", "revid": "120038184", "url": "https://it.wikipedia.org/wiki?curid=1778809", "title": "Verne Troyer", "text": "Biografia.\nTroyer nacque a Sturgis, nel Michigan, figlio di Susan, un'operaia di fabbrica, e Reuben Troyer, un tecnico riparatore. Aveva due fratelli, Davon e Deborah. Durante la sua infanzia, Troyer pass\u00f2 molto tempo con i parenti Amish a Centreville nel Michigan, e si diplom\u00f2 alla Centerville High School nel 1987. Troyer inizialmente fu educato come Amish, ma i suoi genitori lasciarono la fede quando era un bambino.\nAffetto da nanismo (era alto 81 cm), ha affermato che i suoi genitori \u00abnon mi hanno mai trattato in modo diverso dagli altri miei fratelli di media grandezza: dovevo portare legna, dare da mangiare alle mucche, ai maiali e agli animali da fattoria\u00bb. Da adulto ha avuto una vita privata piuttosto discussa; il 22 gennaio 2004 venne riporta la notizia del suo matrimonio con la fotomodella di Playboy Genevieve Gallen, ma il giorno seguente Troyer dichiar\u00f2 che la donna non era sua moglie e la accus\u00f2 di aver inscenato tutto quanto per fini auto-promozionali. Anni dopo Troyer dovette anche sporgere denuncia contro chi aveva tentato di lucrare su del materiale video che lo ritraeva senza il suo consenso.\n\u00c8 morto il 21 aprile 2018, a 49 anni, dopo essere stato ricoverato per abuso d'alcool, legato a uno stato di depressione."}
{"id": "1778813", "revid": "24443", "url": "https://it.wikipedia.org/wiki?curid=1778813", "title": "Alpi vallesane", "text": ""}
{"id": "1778814", "revid": "1318658", "url": "https://it.wikipedia.org/wiki?curid=1778814", "title": "David Hewlett", "text": "Biografia.\nDavid Hewlett ha creato la \"Darkyl Media\", un sito web design impresa ed ha anche fondato Fusefilm.com, una comunit\u00e0 internet per registi.\nHewlett \u00e8 apparso in molti film horror a basso costo, come ad esempio \"The Darkside\". Nel 1996 ha ottenuto il ruolo come Grant Jansky in \"Traders\". Hewlett \u00e8 noto per il ruolo di Rodney McKay, apparso la prima volta in \"Stargate SG-1\" come esperto, e poi divenuto membro fisso del cast dello spin-off \"Stargate Atlantis\".\nDavid Hewlett \u00e8 stato sposato con Soo Garay, dalla quale ha divorziato nel 2004. Ha una relazione con Jane Loughman dal 2006. Il 6 ottobre 2007 Jane ha dato alla luce il loro primo figlio, Sebastian Flynn Loughman Hewlett. Ha tre fratelli pi\u00f9 giovani. Una, Kate Hewlett, che \u00e8 anche una attrice, ha interpretato Jeannie Miller, la sorella di McKay in \"Stargate Atlantis\"."}
{"id": "1778816", "revid": "24443", "url": "https://it.wikipedia.org/wiki?curid=1778816", "title": "Alpi del Vallese", "text": ""}
{"id": "1778825", "revid": "767487", "url": "https://it.wikipedia.org/wiki?curid=1778825", "title": "Il cavaliere Sole", "text": "Il cavaliere Sole \u00e8 un film documentario del 2008 diretto da Pasquale Scimeca.\nTrama.\nIl docufilm, tratto dal romanzo \"Il cavaliere Sole\" di Italo Calvino, \u00e8 l'adattamento dell'opera teatrale di Franco Scaldati. Narra la storia di un ormai vecchio attore teatrale che decide di mettere in scena per l'ultima volta \"Il cavaliere Sole\", e per questo motivo girer\u00e0 in lungo e in largo la Sicilia alla ricerca dei vecchi attori della sua compagnia, alla quale se ne aggiungeranno anche di nuovi durante il cammino.\nProduzione.\nIl film \u00e8 stato girato a Palermo, Aliminusa, Campofelice di Roccella, Castellana Sicula, Gangi, Vizzini, Niscemi.\nAlla realizzazione del film hanno partecipato come stagisti 23 ragazzi del corso IFTS svoltosi a Termini Imerese \"Tecnico Superiore della Comunicazione Audiovisiva e del Multimedia Televisivo e Cinematografico\", i quali sono stati inseriti nei reparti.\nIl film \u00e8 stato in parte finanziato dalla Regione Siciliana."}
{"id": "1778835", "revid": "287204", "url": "https://it.wikipedia.org/wiki?curid=1778835", "title": "Il ponte sul fiume Kwai (romanzo)", "text": "Il ponte sul fiume Kwai \u00e8 un romanzo di Pierre Boulle pubblicato nel 1952.\nAmbientazione.\nIl romanzo \u00e8 ambientato nel periodo della seconda guerra mondiale in un campo di concentramento situato nella Thailandia occupata dall'esercito nipponico. La costruzione del ponte e di un intero percorso ferroviario che doveva servire alle necessit\u00e0 degli occupanti \u00e8 una vicenda storica, sono invece d'invenzione le figure singole e gli episodi particolari.\nTrama.\nLa trama \u00e8 in parte ispirata dalle esperienze dirette dell'autore. Durante il secondo conflitto mondiale, in un luogo imprecisato della giungla del sud-est asiatico compreso tra Birmania e Tailandia. Truppe militari inglesi sono costrette ad arrendersi alle truppe di invasione giapponesi, per ordine di Sua Maest\u00e0 britannica. Le truppe inglesi hanno solo due scelte: fuggire nella giungla, disobbedendo agli ordini superiori, oppure arrendersi. Il colonnello inglese Nicholson vede una sola possibilit\u00e0, arrendersi ai giapponesi. Lui e tutti gli uomini al suo comando si allineano in una radura tra gli alberi della giungla per la consegna formale delle armi alle truppe giapponesi.\nI giapponesi arrivano al campo inglese ed imprigionano tutti i soldati e gli ufficiali presenti. Dopo pochi giorni i Britannici vengono trasferiti, a piedi, in un luogo vicino al fiume Kwai. Lo scopo \u00e8 quello di utilizzarli come manovalanza per la costruzione di un ponte ferroviario, che servir\u00e0 alle truppe giapponesi per avere un collegamento diretto tra il golfo del Bengala, Bangkok e Singapore.\nIl colonnello giapponese Saito ha ricevuto un ordine ben preciso; deve provvedere alla costruzione di un ponte ferroviario sul fiume Kwai con tutti i mezzi possibili a sua disposizione ed in pochi mesi. Saito pensa di usare tutti i prigionieri, ufficiali compresi, come manovali, ma Nicholson ha un'idea molto diversa. Tra Saito e Nicholson si svolge una guerra dei nervi. Saito prova a piegare la volont\u00e0 di Nicholson imprigionandolo. Intanto i giapponesi incominciano a far costruire il ponte da loro progettato.\nIl tempo passa e la costruzione del ponte non progredisce, anche grazie ai sabotaggi degli stessi operai inglesi obbligati alla sua costruzione. Quando il colonnello Saito capisce che, senza l'aiuto del colonnello Nicholson, non riuscir\u00e0 a costruire il ponte nel tempo previsto, capitola. Gli accordi sono semplici, gli ufficiali inglesi coordineranno i loro soldati e ne saranno direttamente responsabili.\nDopo l'accordo con Saito il colonnello Nicholson decide di supervisionare, insieme ai suoi ufficiali, tutto il lavoro sinora svolto. La diagnosi \u00e8 impietosa, tutto il lavoro svolto \u00e8 completamente inutile, i materiali utilizzati sono di qualit\u00e0 scadente e persino il luogo della costruzione \u00e8 errato visto che il terreno \u00e8 cedevole. Tutto questo dimostra che l'ingegnere giapponese, incaricato di progettare e supervisionare la costruzione del ponte, non \u00e8 all'altezza del compito affidatogli.\nNicholson, dopo essersi consultato con i suoi ufficiali, decide di parlare con Saito per spiegargli i vari difetti del ponte in costruzione. Da principio Saito crede che sia un trucco per perdere tempo, poi si convince che gli inglesi sanno bene quello che dicono. Per cui si accordano, gli inglesi progetteranno e costruiranno un \"vero\" ponte, ma gli ufficiali non faranno nessun lavoro manuale e saranno responsabili di tutti i loro soldati e del loro lavoro svolto.\nNel frattempo, a Calcutta, il colonnello Green, del reparto speciale dei guastatori (chiamato \"forza 316\" o \"Plastic &amp; Destruction Co. LTD\"), \u00e8 incaricato di ostacolare l'avanzata giapponese nel sud-est dell'Asia. Tra i vari obbiettivi presi in esame c'\u00e8 la ferrovia in costruzione tra la Birmania e la Tailandia. E tra tutti i punti esaminati c'\u00e8 un ponte, anch'esso in costruzione, che risulta proprio essere l'ideale per bloccare i giapponesi per molto tempo.\nI Siamesi sono scontenti dei \"liberatori\" giapponesi, visto che si comportano peggio dei dominatori inglesi, per cui decidono di collaborare con loro per scacciare l'esercito giapponese. Intanto, al quartier generale della \"forza 316\", incominciano ad arrivare dei resoconti sulla ferrovia e sui vari ponti in costruzione. Il colonnello Green decide che bisogna andare a vedere quel ponte prima di poter decidere cosa fare, per cui incarica Joyce di andare ad effettuare un sopralluogo.\nDopo un viaggio veramente spossante ed infernale, Joyce si trova davanti al ponte in costruzione. Si rende conto immediatamente che \u00e8 un ottimo progetto e anche la sua costruzione \u00e8 veramente ben fatta. \u00c8 un ponte enorme ed imponente e cresce di giorno in giorno, il pi\u00f9 bel ponte che Joyce abbia mai visto in quella parte del mondo.\nDopo aver fatto ritorno alla base racconta quello che ha visto ai suoi superiori che prendono una decisione. Quello sar\u00e0 il loro obbiettivo, ma bisogna tenere il tutto il pi\u00f9 segreto possibile. Il romanzo continua con gli uomini della \"forza 316\" che, dopo enormi difficolt\u00e0, riescono a minare il ponte con l'intenzione di farlo saltare quando il primo treno, dei giapponesi, ci passer\u00e0 sopra. Nel periodo, dopo averlo minato e prima che il treno arrivi, il livello del fiume cala mettendo allo scoperto le cariche esplosive piazzate. Sar\u00e0 proprio il colonnello Nicholson ad accorgersi del sabotaggio e ad opporsi, nel drammatico finale, alla sua completa riuscita.\nVersione cinematografica.\nDal libro \u00e8 stato tratto il celeberrimo film omonimo diretto da David Lean nel 1957. Gli interpreti principali sono Alec Guinness e William Holden.\nCuriosit\u00e0.\nNel capitolo V della prima parte c'\u00e8 una citazione ai personaggi del Dottor Jekyll e a Mr. Hyde."}
{"id": "1778843", "revid": "767487", "url": "https://it.wikipedia.org/wiki?curid=1778843", "title": "Francesco Scipione Fapanni", "text": "Biografia.\nNato nell'entroterra, ma proveniente da una famiglia di Veneziani, intraprese gli studi classici sebbene il padre Agostino lo avesse voluto agronomo.\nIl suo interesse si incentr\u00f2 essenzialmente sulla sua terra natale. Si occup\u00f2 infatti di iscrizioni antiche, critica letteraria, arte, musica, toponomastica e dialetto sempre in riferimento all'area compresa tra Venezia e Treviso. Era interessato particolarmente alla storia e all'etnografia e pubblic\u00f2 numerosi scritti (ma la gran parte sono inediti, incompiuti o rimasti a livello di appunti) che si caratterizzano per una ricerca minuziosa e vastissima, in verit\u00e0 spesso disordinata.\nDa vivo ebbe importanti riconoscimenti, ma probabilmente non abbastanza per poter raggiungere le cariche a cui tanto aspirava. Fu socio degli Atenei di Treviso e di Bassano, dell'Accademia dei Filoglotti di Castelfranco Veneto e di quella dei Concordi di Rovigo. Lavor\u00f2 come assistente alla Biblioteca Marciana e ricopr\u00ec alcuni incarichi pubblici, in particolare presso il comune di Martellago.\nSi diede anche alla narrativa, pubblicando soprattutto novelle e brevi romanzi."}
{"id": "1778855", "revid": "1305772", "url": "https://it.wikipedia.org/wiki?curid=1778855", "title": "Mystery House", "text": "Mystery House \u00e8 un'avventura testuale scritta e ideata da Roberta e Ken Williams, fondatori della On-Line Systems (ora Sierra Entertainment), per Apple II. \u00c8 il primo videogioco di avventura dotato di grafica, 70 semplici schermate monocrome disegnate da Roberta Williams; prima di allora le avventure erano puramente testuali anche nelle descrizioni. Per questo motivo la rivista GamePro lo ha incluso nella lista dei 52 titoli pi\u00f9 importanti di tutti i tempi.\nTrama.\nIl gioco inizia davanti ad una villa vittoriana abbandonata. Una volta al suo interno scopriremo altre sette persone, ma ad un certo punto qualcuno comincer\u00e0 ad uccidere tutti: dovremo scoprire chi \u00e8 l'assassino prima di essere la prossima vittima. C'\u00e8 inoltre un tesoro nascosto da trovare nella casa.\nModalit\u00e0 di gioco.\nIl gioco riconosce un vocabolario di circa 300 parole in inglese, in semplici frasi di due parole.\nLe illustrazioni sono disegni schematici monocromi, fatti di linee bianche su sfondo nero, prive di effetti di riempimento.\nC'\u00e8 un'opzione per salvare la partita in corso, ma si ha una sola posizione di salvataggio sullo stesso disco del programma.\nSviluppo.\nL'idea di iniziare lo sviluppo del gioco venne a Roberta e Ken Williams dopo avere giocato al celebre \"Colossal Cave Adventure\": Roberta pens\u00f2 che il gioco sarebbe stato migliore e pi\u00f9 gratificante se avesse avuto delle immagini. Cominci\u00f2 a pensare alla trama (ispirata al romanzo \"Dieci piccoli indiani\" di Agatha Christie ma anche al gioco da tavolo \"Cluedo\"), e con l'aiuto di Ken che si occupava del codice lo realizzarono in qualche nottata sul loro Apple II: in particolare Ken riusc\u00ec, grazie ad alcune \"finezze\" programmative, a inserire tutta la grafica (disegnata da Roberta con una tavoletta grafica) nonostante la limitata memoria della macchina di Steve Wozniak. Cominciarono a venderlo attraverso un negozio di software locale, e con grande sorpresa divent\u00f2 un enorme successo: vendette pi\u00f9 di 10\u00a0000 copie, cifra enorme per il 1980. Questo port\u00f2 gli Williams a fondare la On-Line Systems, poi \"Sierra On-Line\".\nNel 1982 il gioco venne ripubblicato (con grafica migliorata) sotto l'etichetta \"SierraVenture\"; in seguito venne reso di pubblico dominio dagli stessi autori.\nEredit\u00e0.\n\"Mystery House\" venne inoltre incluso, come n\u00b01, nella serie di avventure \"Hi-Res Adventure\" (lett. \"avventura ad alta risoluzione\") che On-Line Systems pubblic\u00f2 successivamente, con meccanica di gioco simile. A \"Mission Asteroid\" venne assegnato il numero 0 perch\u00e9 introduttivo dal punto di vista della difficolt\u00e0, ma fu \"Mystery House\" il primo titolo prodotto.\nA partire da \"Wizard and the Princess\" vennero introdotte le immagini a colori.\nSebbene privo di seguiti, molti elementi di \"Mystery House\" sono stati utilizzati in \"The Colonel's Bequest\" della stessa Sierra, avventura del 1989."}
{"id": "1778859", "revid": "767487", "url": "https://it.wikipedia.org/wiki?curid=1778859", "title": "Slechtvalk", "text": "Gli Slechtvalk (in olandese falco pellegrino) sono una band unblack metal e viking metal olandese fondata nel 1997 a L'Aia. La band ha riscosso un discreto successo nei Paesi Bassi. Con l'etichetta Fear Dark, il gruppo ha pubblicato cinque album: \"Falconry\" nel 2000, uno split con gli indonesiani Kekal \"Chaos &amp; Warfare\" nel 2002 seguito poco dopo da\"The War That Plagues The Lands\"; \"At The Dawn Of War\" nel 2005 e, il 31 maggio 2010, il quarto album \"A Forlorn Throne\", questa volta con la Whirlwind Records."}
{"id": "1778866", "revid": "104458", "url": "https://it.wikipedia.org/wiki?curid=1778866", "title": "Sulpicio Galba", "text": ""}
{"id": "1778874", "revid": "2044019", "url": "https://it.wikipedia.org/wiki?curid=1778874", "title": "Julie Newmar", "text": "Biografia.\nFiglia di Donald Charles e di Helen Newmeyer, \u00e8 la prima di tre fratelli. Dopo ruoli minori in film come \"Gli amori di Cleopatra\" (1953) di William Castle, \"Gli schiavi di Babilonia\" (1953) di William Castle e \"I gladiatori\" (1954) di Delmer Daves, ottenne il primo ruolo importante nel 1954, quello di una delle sette ragazze in \"Sette spose per sette fratelli\" di Stanley Donen, ma accreditata come Julie Newmeyer. In seguito si divise tra televisione e teatro, recitando per alcuni anni a Broadway e aggiudicandosi un Tony Award. La fama e la popolarit\u00e0 arrivarono nel 1966 quando fu scelta per interpretare Catwoman nella serie televisiva \"Batman\". Negli anni seguenti ebbe piccole apparizioni in serie tv di successo come \"Get Smart\", \"Vita da strega\", \"La donna bionica\", \"Cuore e batticuore\", \"Love Boat\" , \"CHiPs\", \"Star Trek\"; recit\u00f2 inoltre in vari B-movie, soprattutto negli anni ottanta. Prese parte anche a pellicole pi\u00f9 importanti, ma sempre in ruoli non da protagonista, tra cui le commedie \"Carosello matrimoniale\" (1961) di Walter Lang e \"Per soldi o per amore\" (1963) di Michael Gordon, e il western \"L'oro di Mackenna\" (1969) di J. Lee Thompson.\nNel 1992, assieme a numerose supermodel come Linda Evangelista, Tyra Banks, Beverly Peele, apparve nel videoclip di George Michael \"Too Funky\". Nel 1995 il film \"A Wong Foo, grazie di tutto! Julie Newmar\" di Beeban Kidron le rese esplicito omaggio, e apparve in un cameo alla fine della pellicola. Nel 1996 apparve in un episodio di \"Melrose Place\" nella parte di se stessa, mentre nel 2007 partecip\u00f2 come guest star all'episodio \"Il rompiscatole\" della sitcom \"La vita secondo Jim\", dove recit\u00f2 il suo vero vicino di casa, Jim Belushi (la trama dell'episodio prendeva spunto dalla reale ostilit\u00e0 iniziale tra lei e Belushi).\nVita privata.\nDopo una relazione con lo scrittore Louis L'Amour, nel 1977 spos\u00f2 l'avvocato J. Holt Smith, da cui divorzi\u00f2 nel 1983. La coppia ebbe un figlio, John Jewl Smith, affetto da sindrome di Down e sordit\u00e0."}
{"id": "1778875", "revid": "933835", "url": "https://it.wikipedia.org/wiki?curid=1778875", "title": "Huh (mitologia)", "text": " Huh era l'aspetto maschile di una divinit\u00e0 primordiale mentre la forma femminile, o paredra, era Huhet. Insieme formavano una delle quattro coppie primigenie dell'Ogdoade ermopolitana ed entrambi rappresentavano l'infinito, inteso pi\u00f9 come concetto di tempo che di spazio.\nV28-V28-w-n:n:n-A40 Huh\nHuh era raffigurato, in un primo momento come rana oppure come uomo con testa di rana ma durante il Medio Regno assunse aspetto completamente umano e divenne il dio dell'eternit\u00e0.\nLa caratteristica che lo distingueva dagli altri dei, era che veniva rappresentato genuflesso, con le braccia alzate e con un ramo di palma in entrambe le mani e raramente, solo uno. Aveva un piccolo ramo anche come copricapo. Rappresentati di profilo secondo i canoni artistici, questi rami simboleggiavano il trascorrere del tempo e le dentellature indicavano gli anni trascorsi. Terminavano con il glifo di un girino, che significava \"centinaia di migliaia\" e un anello denominato shen, simbolo dell'illimitato scorrere del tempo, ossia l'eternit\u00e0, e precursore del cartiglio come simbolo di protezione.\nEssendo dio dell'infinito, Huh rappresentava, con le braccia alzate, il glifo \"heh\" C11 indicante \"milioni\", \nin senso specifico ed in senso generico \"un'infinit\u00e0 di cose\" e per questo motivo gli \u00e8 stato dato l'appellativo di \"\"dio dei milioni di anni\".\"\nCon questo significato \u00e8 stato riprodotto, inginocchiato, nel vaso di alabastro del giubileo reale ritrovato nei magazzini della piramide di Saqqara.\nLe braccia sollevate lo possono fare confondere con Shu dal quale si distingue perch\u00e9, quest'ultimo, ha come copricapo una piuma. Ma assimilato a lui, Huh, \u00e8 stato rappresentato, in piedi, mentre tiene sollevata Nut e Mehetueret.\nNumerose sono le rappresentazioni di Huh, in particolare sugli oggetti del corredo funebre del re Tutankhamon. Almeno tre le pi\u00f9 significative:"}
{"id": "1778876", "revid": "775372", "url": "https://it.wikipedia.org/wiki?curid=1778876", "title": "Mosahi", "text": "La Valle di Musahi (\"Musehy Valley\") \u00e8 una pianura dell'Afghanistan situata a 30 km dalla capitale Kabul nell'omonimo distretto.\nSi tratta di una zona pianeggiante dove fino al 2005 non esisteva alcun tipo di flora, nonostante fosse presente un'insalubre palude, in ci\u00f2 rispecchiando appieno il clima desertico dell'Afghanistan.\n\u00c8 una delle zone pi\u00f9 pericolose dell'Afghanistan a causa delle montagne da cui \u00e8 circondata e che permettono agli estremisti islamici un facile controllo e accesso."}
{"id": "1778888", "revid": "767487", "url": "https://it.wikipedia.org/wiki?curid=1778888", "title": "Titlis", "text": "Il Titlis (3.238 m s.l.m.) \u00e8 una montagna delle Alpi bernesi (Alpi Urane) nel Canton Obvaldo. \u00c8 la montagna pi\u00f9 alta del cantone.\nLa montagna \u00e8 parte del comprensorio sciistico omonimo; sulle sue pendici sorgono i trampolini per il salto con gli sci Klein- e Gross-Titlis-Schanze. La vetta costituisce un punto di osservazione particolarmente attraente sulle Alpi bernesi, tramite una funivia, la cui cabina rotonda ruota di 360 gradi durante la salita o discesa permettendo di osservare il panorama."}
{"id": "1778892", "revid": "24443", "url": "https://it.wikipedia.org/wiki?curid=1778892", "title": "Monte Titlis", "text": ""}
{"id": "1778909", "revid": "1305772", "url": "https://it.wikipedia.org/wiki?curid=1778909", "title": "Stadio comunale Domenico Fiore", "text": "Lo stadio comunale \"Domenico Fiore\" (gi\u00e0 denominato \"Ferentum\" e \"Italia '90\") \u00e8 il principale stadio da calcio del comune di Marino, in provincia di Roma, nell'area dei Castelli Romani. Lo stadio \u00e8 conosciuto a livello nazionale per aver ospitato durante il campionato mondiale di calcio 1990 il ritiro ufficiale della nazionale di calcio dell'Italia, che alloggiava in un noto albergo poco distante dal campo.\nStoria.\nIl vecchio stadio comunale preesistente all'attuale impianto venne realizzato durante il periodo della dittatura fascista nell'area selvosa a ridosso del lago Albano fino ad allora incontaminata del Bosco Ferentano. Lo stadio era allora sede del \"Marino Lepanto\", compagine calcistica locale che ottenne anche dei buoni risultati; inoltre, vi si svolgevano alcune manifestazioni inscenate dal regime fascista. Lo stadio venne chiamato \"Ferentum\", denominazione che conserver\u00e0 fino al 1990: un nome ibrido che dovrebbe ispirarsi al bosco Ferentano e al \"Caput Aquae Ferentinum\", luogo presso cui si riuniva in et\u00e0 pre-romana la Lega Latina, identificato a Marino presso il Barco Colonna, a poco distanza dallo stadio, appunto.\nNel 1960, in occasione della trentatreesima edizione della \"Sagra dell'Uva di Marino\", nello stadio si svolse un concorso ippico. Venne inoltre festeggiata la nascita -per la prima volta- di una \"Polisportiva Marino\". Il 24 settembre 1961 si svolge nello stadio il \"Concorso Ippico Regionale\", presentato dal sindaco Giulio Santarelli con la partecipazione di Virna Lisi, del Ministro del turismo e dello spettacolo Alberto Folchi, e fra i concorrenti dei lancieri di Montebello e della Scuola Ippica Romana. Ancora un concorso ippico, stavolta per\u00f2 nazionale, si tiene nello stadio tra il 28 e 29 settembre 1963, nell'imminenza dei festeggiamenti per la trentaseiesima Sagra dell'Uva.\nNel 1966 lo stadio comunale rinnovato viene inaugurato dal sindaco Giulio Santarelli e dal Ministro del turismo e dello spettacolo Achille Corona, alla presenza dell'abate parroco Giovanni Lovrovich e con la partecipazione straordinaria di Sophia Loren, proprietaria assieme al marito Carlo Ponti di una storica villa situata ai piedi del centro storico di Marino, lungo la strada statale 217 Via dei Laghi.\nLa serata del 2 ottobre 1981, nell'ambito dei festeggiamenti per la cinquantasettesima edizione della \"Sagra dell'Uva\", si tiene un concerto del \"Banco del Mutuo Soccorso\", il cui fondatore, Vittorio Nocenzi, \u00e8 originario proprio di Marino. Il costo del biglietto era di \u00a3 3000.\nIn occasione del campionato mondiale di calcio 1990, svoltosi in Italia dall'8 giugno all'8 luglio 1990, la nazionale di calcio dell'Italia, allenata da Azeglio Vicini, venne alloggiata a Marino: in previsione di questo evento, fin dal 1987 iniziarono imponenti lavori per ricostruire lo stadio in cemento armato. Tra i giocatori che in quel periodo si allenarono nel ritiro di Marino c'erano Walter Zenga, Carlo Ancelotti, Giuseppe Giannini, Roberto Mancini, Paolo Maldini e Roberto Baggio. Quell'anno la nazionale arriv\u00f2 al terzo posto dietro a Germania Ovest e Argentina.\nDopo la fine dei mondiali, lo stadio venne denominato \"Italia '90\" per perpetrare l'evento del soggiorno azzurro.\nDomenica 6 ottobre 1996, turno di riposo del campionato di calcio di serie A, lo stadio \"Italia '90\" ospita un'amichevole giocata tra la Societ\u00e0 Sportiva Lazio, quell'anno quarta in classifica, e una rappresentativa di squadre marinesi, che finisce sotto di dieci gol.\nCon l'approvazione, il 20 dicembre 2006, della mozione avente ad oggetto l'intitolazione dello stadio comunale di Marino, il Consiglio comunale di Marino ha approvato la dedicazione dello stadio all'imprenditore marinese Domenico Fiore, grande appassionato di calcio e presidente dell'A.S. Marino Calcio. La cerimonia di dedicazione \u00e8 avvenuta l'8 luglio 2007.\nIl Comune ha garantito che a fine stagione 2007/2008 saranno effettuati lavori nel campo con il ripristino del manto erboso.\nIl 25 aprile 2009 \u00e8 stato inaugurato l'impianto rinnovato. Entro il 15 giugno 2009 il Comune di Marino, gestore dell'impianto, aveva posto i termini di presentazione delle richieste per il bando di concorso sulla gestione del \"Domenico Fiore\", alle seguenti condizioni: prezzo di partenza 25.000 euro, garanzia di fideiussone bancaria 600.000 euro, stipula di una polizza assicurativa completa da 1.000.000 di euro per un contratto della durata di 10 anni, richieste che sarebbero sembrate un po' eccessive per le societ\u00e0. Al 26 giugno infatti si erano fatte avanti solo il Citt\u00e0 di Marino e l'A.S.D. Cava dei Selci 1997.\nDescrizione.\nLo stadio \u00e8 dotato di una curva, sul lato corto rivolto verso ovest, e di una fila di spalti, sul lato lungo del campo rivolto a sud, verso il lago Albano. Le gradinate sono in cemento armato. Ai quattro angoli del campo di gioco, si elevano quattro fari per l'illuminazione delle partite notturne. Gli spogliatoi, situati sotto l'unica curva, sono posti ad un livello pi\u00f9 basso del terreno di gioco. \u00c8 possibile accedere allo stadio da due diverticoli della strada statale 216 Maremmana III appositamente costruite, una utilizzata come ingresso atleti e l'altra come ingresso per il pubblico. All'imboccatura di ciascuna delle due strade, \u00e8 rimasto una sorta di arco bianco, rosso e verde con scritto \"Benvenuti a Marino\", ricordo della presenza della Nazionale nel 1990."}
{"id": "1778911", "revid": "599013", "url": "https://it.wikipedia.org/wiki?curid=1778911", "title": "Jan Peters (calciatore 1954)", "text": "Carriera.\nClub.\nDebutta nella Eredivisie nella stagione 1971-1972 con la maglia del , che indossa fino al 1977. Passa poi all', con cui vince subito una Coppa, ed \u00e8 anche in campo nella vittoriosa stagione 1980-1981: la squadra domina infatti il campionato, vince la seconda Coppa ed arriva inoltre a disputare la doppia finale di Coppa UEFA, nella quale \u00e8 tuttavia sconfitta dall'. Nell'annata successiva, l'ultima, conquista infine la terza KNVB beker, totalizzando 120 presenze e 32 gol in campionato nei 5 anni trascorsi ad Alkmaar.\nNell'estate del 1982 si trasferisce poi in Italia, venendo tesserato nel ; qui non riesce tuttavia ad esprimersi come nel recente passato a causa di numerosi infortuni. Rimane coi \"grifoni\" per 3 anni, ottenendo una salvezza nel primo anno (con 19 presenze e 0 gol) e la retrocessione nel secondo (16 presenze e 1 gol). La squadra si classifica sesta in Serie B nell'ultimo anno in rossoblu, nel quale totalizza 18 presenze e 4 gol. Nel 1985 si trasferisce poi all', che milita in Serie A: qui rimane una sola stagione, nella quale scende in campo 8 volte segnando un gol, quello del definitivo 2-1 sull' alla seconda giornata.\nPeters torna poi in patria nel 1986, militando nuovamente nel , che nel frattempo \u00e8 sceso al secondo livello. Chiude infine la carriera nel 1991, dopo aver trascorso 3 anni in terza divisione tra le fila del .\nNazionale.\nDisputa la prima gara con la maglia dei nel 1974, venendo poi convocato per il ; \u00e8 in campo nella finale per il terzo posto vinta sui padroni di casa della . Nel 1980 partecipa anche al Mundialito, ed \u00e8 l'autore del gol nella gara contro l', terminata 1-1. Scende in campo per l'ultima volta negli \"Oranje\" nel 1982 dopo aver totalizzato 30 presenze e 4 gol."}
{"id": "1778920", "revid": "1543377", "url": "https://it.wikipedia.org/wiki?curid=1778920", "title": "Diritti LGBT negli Stati Uniti d'America", "text": "La difesa e ammissibilit\u00e0 dei diritti di lesbiche gay, bisessuali e transessuali (LGBT) negli Stati Uniti d'America si sono evolute nel corso del tempo e sono sempre variate sulla base delle differenti giurisdizioni statali. Dal 26 giugno 2003 l'attivit\u00e0 sessuale tra adulti consenzienti dello stesso sesso, cos\u00ec come quella tra adolescenti con un minimo scarto d'et\u00e0 tra loro, \u00e8 stata considerata legale a livello federale ai sensi della sentenza espressa dalla Corte Suprema degli Stati Uniti d'America nel caso Lawrence v. Texas la quale ha invalidato definitivamente le leggi all'epoca ancora in vigore che consideravano reato la sodomia - tra consenzienti adulti che agiscono in privato, qualunque fosse il sesso dei partecipanti - in 13 stati dell'unione fra cui, appunto, il Texas.\nDal 26 giugno 2015 a tutti gli stati viene concessa la licenza di riconoscere ed effettuare all'interno del proprio territorio il matrimonio tra persone dello stesso sesso, ci\u00f2 a causa della decisione assunta dalla suprema corte nel caso Obergefell v. Hodges; viene qui dichiarato che il diritto fondamentale di sposarsi - garantito dal XIV emendamento della Costituzione degli Stati Uniti d'America - dev'essere esteso anche alle coppie dello stesso sesso.\nLe pi\u00f9 ampie ed importanti estensioni in materia di diritti LGBT sono venute direttamente dalla suprema corte federale. In quattro sentenze prese come punto di riferimento tra gli anni 1996-2015 la Corte suprema ha invalidato una legge statale del Colorado (in \"Romer v. Evans\") che vietava il riconoscimento di classe protetta basata sull'omosessualit\u00e0, stroncato tutte le leggi anti-sodomia ancora vigenti a livello statale, colpito la 3\u00aa sezione del \"Defense of Marriage Act\" (nel caso United States v. Windsor del 2013), ed infine reso il matrimonio omosessuale legale a livello nazionale.\nLe leggi concernenti i diritti LGBT in materia di famiglia e contro la discriminazione sono ancora relativamente variabili a seconda dello Stato preso in considerazione. L'et\u00e0 del consenso in ciascuna giurisdizione viene fissata tra i 16 e i 18 anni, col mantenimento in alcuni casi di una differenza per maschi e femmine o per il tipo di relazione intercorsa (se eterosessuale oppure omosessuale).\nVentidue stati pi\u00f9 Washington DC. e Porto Rico hanno messo fuorilegge la possibilit\u00e0 di discriminazione basata sull'orientamento sessuale, mentre in 19 (pi\u00f9 Washington DC e Porto Rico) ha bandito tutte quelle forme ed espressioni discriminatorie basate sull'identit\u00e0 di genere. Anche i crimini d'odio fondatisi sull'orientamento e l'identit\u00e0 sono oggi punibili dalla legge federale attraverso la Matthew Shepard Act approvata e firmata alla fine di ottobre 2009 dal presidente Barack Obama.\nNel 2012 l'agenzia federale per le pari opportunit\u00e0 (Equal Employment Opportunity Commission-EEOC) ha stabilito che il VII titolo della Civil Rights Act (1964) non pu\u00f2 consentire alcun tipo di discriminazione fondata sull'identit\u00e0 di genere nei luoghi di lavoro in quanto forma discriminatoria basata sul sesso; nel 2015 la stessa Commissione ha concluso alla stessa maniera anche per quel che riguarda la discriminazione nel posto di lavoro basata sull'orientamento sessuale.\nLa legge riguardante l'adozione da parte di coppie dello stesso sesso \u00e8 stata promulgata a livello nazionale nel giugno 2015. Purtuttavia, per quanto riguarda le politiche di adozione, esse continuano ancora a variare notevolmente da una giurisdizione statale all'altra; alcuni ad esempio permettono l'adozione da parte di tutte le coppie, mentre altri la vietano a quelle non ancora legalmente sposate.\nI diritti civili per le persone LGBT negli Stati Uniti sono sostenuti da una serie di organizzazioni a tutti i livelli, con concentrazioni nella vita politica e giuridica, tra cui la Human Rights Campaign, Lambda Legal (Lambda Legal Defense e Education Fund) a sostegno dell persone con Hiv, la Gay &amp; Lesbian Advocates &amp; Defenders (GLAD), l'American Civil Liberties Union (ACLU) e il National Center for Lesbian Rights (NCLR).\nDiritti LGBT e diritto statale e federale.\nLegislazioni antidiscriminatorie.\nStrutture mediche.\nIl 14 aprile 2010 il presidente Barack Obama ha emesso un ordine esecutivo presso il Dipartimento della Salute e dei Servizi Umani degli Stati Uniti d'America per elaborare nuove regole per tutti gli ospedali che accettano i fondi del programma Medicare o Medicaid. Essi richiederebbero strutture per concedere visite e diritti medici decisionali ai partner gay e lesbiche, nonch\u00e9 ai rappresentanti familari come vedove e vedovi. Tali diritti non sono protetti dalla legge in molti Stati. Obama ha detto che \u00e8 stato ispirato dal caso di una famiglia della Florida, dove una delle madri \u00e8 morta mentre il suo partner e ai suoi quattro bambini sono stati negati i diritti di visita dall'ospedale.\nAlloggi.\nL'Ufficio per l'equit\u00e0 e l'uguaglianza delle opportunit\u00e0 (FHEO) \u00e8 un'agenzia all'interno del Dipartimento della Casa e dello Sviluppo Urbano degli Stati Uniti d'America. FHEO \u00e8 responsabile dell'amministrazione e dell'esecuzione delle leggi federali in materia di alloggi equi e stabilisce politiche che assicurino che tutti gli americani abbiano uguale accesso alla casa di loro scelta. La discriminazione nei riguardi delle abitazioni si riferisce alla discriminazione nei confronti degli affittuari potenziali o attuali. Negli Stati Uniti non esiste una legge federale contro tale discriminazione basata sull'orientamento sessuale o l'identit\u00e0 di genere, ma almeno ventuno stati e molte tra le citt\u00e0 principali hanno adottato leggi che la vietano (vedi, ad esempio, la \"Washington House Bill 2661\").\nNel 2012 l'Ufficio degli Stati Uniti per l'edilizia abitativa e lo sviluppo urbano dell'\"Office of Fair Housing and Equal Opportunity\" (Organizzazione equa residenziale e delle pari opportunit\u00e0) ha emanato un regolamento per vietare la discriminazione LGBT nei programmi di alloggio federalmente assistiti. Le nuove regolamentazioni assicurano che i programmi di alloggi \"core\" del Dipartimento siano aperti a tutte le persone ammissibili, indipendentemente dall'orientamento sessuale o dall'identit\u00e0 di genere. L'Ufficio per l'equit\u00e0 e l'uguaglianza delle opportunit\u00e0 \u00e8 responsabile dell'applicazione di una variet\u00e0 di leggi sulle abitazione eque, che vietano la discriminazione sia negli alloggi privati che in quelli assistiti pubblicamente, tra cui:\nOccupazione.\nNon esiste uno statuto federale che si occupa della discriminazione in materia di occupazione basata sull'orientamento sessuale o sull'identit\u00e0 di genere. Le protezioni a livello nazionale sono limitate. Alcune norme tutelano i dipendenti governativi, ma non estendono le loro protezioni al settore privato. Ventidue Stati federati degli Stati Uniti d'America, il distretto di Columbia (Washington), Porto Rico e oltre 140 citt\u00e0 e contee hanno adottato i divieti di discriminazione fondati sull'orientamento sessuale e/o sull'identit\u00e0 sessuale. La discriminazione in materia di occupazione si riferisce a pratiche discriminatorie in materia di occupazione, come la scelta aprioristica nell'assunzione, la promozione, l'assegnazione di posti di lavoro, la risoluzione e la compensazione e vari tipi di molestie. Negli Stati Uniti esiste un principio di legge legale, common law che stabilisce che le discriminazioni in materia di occupazione basate sull'orientamento sessuale sono intese come un errore giuridico.\nI presidenti hanno stabilito alcune protezioni per alcuni dipendenti del governo federale da parte dell'ordine esecutivo. Nel 1995 l'Ordine esecutivo 12968 del presidente Bill Clinton, che stabiliva criteri per la limitazione della libert\u00e0 in casi di sicurezza, includeva l'orientamento sessuale per la prima volta nella sua definizione di non discriminazione: \"Il governo degli Stati Uniti non discrimina sulla base della razza, del colore, della religione, del sesso , dell'origine nazionale, della disabilit\u00e0 o dell'orientamento sessuale nell'accesso a informazioni riservate\". Ha anche affermato che \"nessuna conclusione\" circa l'idoneit\u00e0 all'accesso alle informazioni classificate \"pu\u00f2 essere sollevata solamente sulla base dell'orientamento sessuale del dipendente\". [16] L'Ordine esecutivo di Clinton n. 13087 nel 1998 vietava inoltre la discriminazione fondata sull'orientamento sessuale nel contesto competitivo del servizio della forza lavoro federale civile. Esso si applicava alla grande maggioranza dei dipendenti federali, ma non ai servizi esclusi come quelli militari.\nAll'inizio del 2010 l'amministrazione Obama ha incluso l'identit\u00e0 di genere tra le classi protette contro la discriminazione sotto l'autorit\u00e0 della \"Equal Employment Opportunity Commission\" (EEOC). Nel 2012 l'\"Equal Employment Opportunity Commission\" ha stabilito che il titolo VII della Civil Rights Act (1964) non consente la discriminazione in materia di occupazione basata sull'identit\u00e0 di genere, in quanto \u00e8 una forma di discriminazione sessuale. Nel 2015 la commissione per le pari opportunit\u00e0 di occupazione ha concluso che il titolo VII della legge sui diritti civili del 1964 non consente la discriminazione dell'orientamento sessuale nell'occupazione perch\u00e9 \u00e8 una forma di discriminazione sessuale.\nIl 21 luglio 2014 il presidente Obama ha firmato l'ordine esecutivo n. 13672, aggiungendo l'\"identit\u00e0 di genere\" alle categorie protette contro la discriminazione in assunzione della forza lavoro federale civile e l'\"orientamento sessuale\" e l'identit\u00e0 di genere \"alle categorie protette contro la discriminazione nell'assunzione e Occupazione da parte dei contraenti e subappaltatori del governo federale.\nNel giugno 2020, una sentenza della Corte Suprema ha esteso l'interpretazione della parola \"sex\" presente nel Civil Right del 1964, stabilendo il divieto di discriminazione dei lavoratori non soltanto in base al sesso biologico, ma anche all'orientamento sessuale.\nIl provvedimento ha decretato la conseguente nullit\u00e0 degli atti di licenziamento discriminatori intimati e la reintegrazione dei lavoratori.\nLegislazioni sui crimini d'odio.\nLe legislazioni sui crimini d'odio (note anche come leggi sulla prevenzione del crimine) proteggono dai reati motivati da sentimenti di inimicizia contro una classe protetta. Fino al 2009 una legge federale del 1969 definiva i crimini di odio commessi sulla base di una razza, di un colore, di una religione o della nazionalit\u00e0 di una persona quando si impegnano in un'attivit\u00e0 federale protetta. Nell'ottobre 2009 il Congresso degli Stati Uniti d'America ha approvato la Matthew Shepard Act, che ha ampliato la definizione di crimini di odio per includere il sesso, l'orientamento sessuale, l'identit\u00e0 di genere e la disabilit\u00e0. Ha eliminato il requisito che la vittima di un crimine di odio sia impegnata in un'attivit\u00e0 federale protetta. Il presidente Obama ha firmato la legislazione il 28 ottobre 2009.\nDue statuti, la legge sulle statistiche sugli omicidi (1990) e il diritto di legge sui crimini d'odio (1997), richiedono che il Dipartimento di Giustizia degli Stati Uniti d'America e la Federal Bureau of Investigation (FBI), nonch\u00e9 le autorit\u00e0 di sicurezza dei campus universitari, raccolgano e pubblichino Statistiche sul crimine dell'odio.\nQuarantacinque stati, il distretto di Columbia e Porto Rico hanno statuti che criminalizzano vari tipi di violenza o intimidazioni motivate da odio (le eccezioni sono l'Arkansas, la Georgia, l'Indiana, la Carolina del Sud e lo Wyoming). Ognuno di questi statuti copre le espressioni d'odio sulla base della razza, della religione e dell'etnia. 31 Stati e il Distretto di Columbia hanno statuti che creano l'azione di una causa civile (responsabilit\u00e0 patrimoniale), oltre alla sanzione penale, per atti simili. 27 stati e il distretto di Columbia hanno statuti che richiedono allo Stato di raccogliere le statistiche sul crimine dell'odio; 16 di questi riguardano l'orientamento sessuale.\nIn \"Wisconsin v. Mitchell\" (1993) la Corte suprema degli Stati Uniti d'America ha ritenuto all'unanimit\u00e0 che le leggi dello stato riguardanti i crimini d'odio erano costituzionali e non violavano i diritti del I emendamento della Costituzione degli Stati Uniti d'America sulla libert\u00e0 di pensiero e di espressione.\nVisita del partner.\nNegli Stati Uniti quattro stati permettono la visita del partner ai carcerati: prima California, Connecticut, New York e Washington, in seguito tutti gli Stati hanno legalizzato il matrimonio tra persone dello stesso sesso nel giugno 2015. Nel giugno 2007, in California, dopo l'emanazione nel 2005 di una legge statale che obbligava le agenzie statali a fornire gli stessi diritti ai partner conviventi e alle coppie sposate, \u00e8 diventato il primo Stato americano a consentire le visite coniugali dello stesso sesso.\nLe nuove regole consentivano le visite solo per le coppie sposate o i partner conviventi dello stesso sesso, a condizione che fosse stato stabilito il matrimonio di sesso o partenariato domestico prima che il detenuto fosse stato incarcerato. A New York, prima della votazione sulle visite sessuali, questo stato consentiva che 27 delle sue 60 strutture permettessero le visite coniugali per le coppie dello stesso sesso, ma questa legge non fu applicata fino ad aprile 2011. Nel 2014 sia il Nuovo Messico che il Mississippi vietavano le visite coniugali.\nPresidenti e omosessualit\u00e0.\nGeorge Washington.\nComandante in Capo dell'esercito continentale.\nPer addestrare il nuovo Esercito Continentale nelle ultime forme di esercitazioni militari e tattiche disponibili sul campo il generale George Washington chiam\u00f2 presso di s\u00e9 Friedrich Wilhelm von Steuben (1730-94), che era stato un ufficiale dello stato maggiore tedesco; dovette fuggire dal Regno di Prussia - dove fu minacciato con l'accusa di \"crimine di perversione\" - a Parigi. Si un\u00ec all'esercito di Washington a \"Valley Forge\" nel febbraio del 1778 accompagnato da due giovani aiutanti.\nSteuben pot\u00e9 in tal maniera diventare un generale americano e un consulente senior di Washington. Nonostante le voci sul comportamento sessuale assai disinvolto che si poteva sperimentare alle sue feste, non vi sar\u00e0 mai alcuna indagine sul suo conto: ricevette una pensione elargitagli dal Congresso degli Stati Uniti d'America poco dopo la conclusione della guerra d'indipendenza americana.\nLa prima prova di antipatia nei riguardi degli omosessuali che prestavano servizio nell'esercito statunitense pu\u00f2 essere fatta risalire all'11 marzo del 1778, quando il tenente Frederick Gotthold Enslin fu processato dinanzi a una corte marziale. Secondo il rapporto stilato dal generale Washington: \"\"... Enslin del \"Malcolm's Additional Continental Regiment\" ha tentato di commettere sodomia...\" Il segretario particolare del futuro primo presidente descrisse i risultati del procedimento giudiziario nella maniera che segue: \"Sua Eccellenza il Comandante in capo approva la sentenza e con \"Abhorrence &amp; Detestation of such Infamous Crimes\" ordina a Enslin di subire la radiazione con disonore domani mattina...\"\"\nJohn Adams.\nNel 1801 l'Assemblea congressuale promulg\u00f2 il \"District of Columbia Organic Act\" il quale fece continuare a tutti gli effetti l'intera legislazione criminale degli Stati federati degli Stati Uniti d'America del Maryland e della Virginia nel \"distretto\" ora formalmente strutturato, con quelle del Maryland che si applicavano a quella parte del Distretto ceduta dal Maryland e viceversa.\nA quel tempo il Maryland aveva una \"legge sulla sodomia\" applicabile solo ai maschi liberi con una punizione di \"lavoro per qualsiasi tempo, a loro discrezione, non superiore a sette anni per lo stesso crimine, sulle strade pubbliche di detta contea, o nel fare, riparare o pulire le strade della citt\u00e0 di Baltimora\"; impose invero la pena di morte per gli schiavi che avessero avuto il coraggio di commettere lo stesso reato.\nAllo stesso modo la Virginia aveva una pena di 1-10 anni per le persone libere, ma imponeva la pena di morte per gli schiavi. La legge entr\u00f2 in vigore il 27 febbraio del 1801.\nThomas Jefferson.\nGovernatore della Virginia.\nNel 1779 Thomas Jefferson redasse un disegno di legge per la Virginia il quale conteneva la punizione massima della castrazione per gli uomini che praticavano la sodomia; tuttavia ci\u00f2 era inteso da Jefferson come una liberalizzazione delle \"leggi sulla sodomia\" nello Stato per quel tempo: fu respinto dalla Legislatura statale, che continu\u00f2 pertanto a prescrivere la morte come pena massima per l'\"immondo crimine sodomitico\".\nAndrew Jackson.\nNel 1831 il Congresso stabil\u00ec sanzioni nel \"Distretto di Columbia\" per una serie di crimini, ma non per la sodomia; precis\u00f2 che \"ogni altro crimine, reato o offesa non previsto da questo atto, pu\u00f2 e deve essere punito come prima\". A quel tempo il Maryland e la Virginia avevano una pena che poteva variare da 1 a 10 anni: entr\u00f2 in vigore il 2 marzo del 1831.\nWilliam Henry Harrison.\nGovernatore del territorio dell'Indiana.\nNel 1807 William Henry Harrison firm\u00f2 un codice penale completo che includeva la prima \"legge sulla sodomia\" per il Territorio dell'Indiana la quale eliminava le specificit\u00e0 di genere, riduceva la pena per un massimo da 1 a 5 anni di carcere, una multa di $ 100 a $ 500, fino a 500 colpi di fustigazione alla schiena e una perdita permanente dei diritti civili.\nBenjamin Harrison.\nNel 1892 il Congresso approv\u00f2 una legge per il \"Distretto di Columbia\" in cui si afferm\u00f2 che \"\"per la conservazione della pace pubblica e la protezione della propriet\u00e0 all'interno del Distretto di Columbia\" tutti coloro che fossero etichettati come vagabondi erano: \"tutte le prostitute pubbliche e quelle persone che conducono uno stile di vita notoriamente osceno o abbruttito dalla lascivia\"\". Tutti i trasgressori dovevano pagare una multa fino a $ 200 e mantenere un \"buon comportamento\" per un periodo di sei mesi: la legge entr\u00f2 in vigore il 29 luglio del 1892."}
{"id": "1778923", "revid": "17204", "url": "https://it.wikipedia.org/wiki?curid=1778923", "title": "Lord British", "text": ""}
{"id": "1778931", "revid": "600229", "url": "https://it.wikipedia.org/wiki?curid=1778931", "title": "P\u00ec", "text": ""}
{"id": "1778938", "revid": "1543377", "url": "https://it.wikipedia.org/wiki?curid=1778938", "title": "Aladino Valoti", "text": "Il fratello Paolo \u00e8 un ex ciclista professionista, mentre suo figlio Mattia \u00e8 anch'egli un calciatore.\nCaratteristiche tecniche.\nImpiegato in giovent\u00f9 come centrocampista offensivo, spesso a supporto degli attaccanti, nel corso degli anni ha arretrato il suo raggio d'azione e modificato i suoi compiti, riconvertendosi a mediano di contenimento.\nCarriera.\nGiocatore.\nCresciuto nell'Atalanta, disputa la sua prima stagione in prima squadra nel , nel campionato di Serie C1 1984-1985. Nella formazione piacentina si impone da titolare nel ruolo di esterno destro, disputando 33 partite con 4 reti e sfiorando la promozione in Serie B, persa allo spareggio contro il Lanerossi Vicenza. Terminato il prestito, torna a Bergamo per una stagione, nella quale esordisce in Serie A e colleziona in tutto 9 partite. Negli anni successivi viene ceduto in compropriet\u00e0 nelle serie inferiori: milita nel (agli ordini di Arrigo Sacchi) in Serie B, nella SPAL in Serie C1 e nella , di nuovo in Serie B. Tornato all'Atalanta, viene ceduto definitivamente al Brescia, sempre nella serie cadetta, rimanendovi per due stagioni.\nNel 1991 passa al Vicenza, dove rimane per tre campionati ottenendo la promozione in Serie B nella stagione 1992-1993. In seguito si trasferisce all'Hellas Verona, dove lavora con Bortolo Mutti nella stagione 1994-1995; rimane in forza agli scaligeri fino al 1996 (ottenendo in quell'anno la promozione in Serie A), quando veste per la seconda volta la maglia del Piacenza, allenato proprio da Mutti. Con gli emiliani torna a giocare in Serie A a distanza di dieci anni dalla sua ultima apparizione, contribuendo con 27 presenze e una rete (contro il ) alla salvezza, arrivata dopo lo spareggio contro il Cagliari.\nDopo un'ultima stagione nella massima serie, ancora con il Piacenza, scende definitivamente nelle serie inferiori. Nel 1998 passa alla Lucchese, in Serie B, con cui retrocede in Serie C1, e nell'ottobre 1999 si trasferisce al Cosenza, sempre nella serie cadetta e ancora agli ordini di Mutti, che lo ritiene un importante uomo-spogliatoio. Il tecnico bergamasco lo porta con s\u00e9 anche al , neopromosso in Serie B nel 2001: rimane in Sicilia per una stagione, l'ultima nella serie cadetta, contribuendo con 24 presenze al piazzamento di centroclassifica dei rosanero. Chiude la carriera con altre due stagioni al Sud (al e al Martina, entrambe in Serie C1) e una nella Nuova Albano, squadra bergamasca di Serie D, con cui disputa il suo ultimo campionato a 39 anni.\nDirigente.\nRitiratosi dall'attivit\u00e0 agonistica, \u00e8 diventato il direttore sportivo dell'. Il 6 luglio 2016, dopo 12 anni, lascia l'incarico e il 5 gennaio successivo diventa direttore sportivo del Cosenza Calcio. L'8 giugno 2017 si dimette per motivi personali.\nIl 29 giugno 2017 firma un triennale con il S\u00fcdtirol.\nIl 28 febbraio 2018 approda al Palermo, squadra in cui ha militato da calciatore nella stagione 2001-2002, in Serie B come nuovo Direttore Sportivo, andando a sostituire Fabio Lupo. Il 9 luglio viene sollevato dall'incarico contestualmente al ritorno nella societ\u00e0 rosanero di Rino Foschi. Il 5 agosto 2020 diventa Direttore Sportivo della primavera della SSC Napoli."}
{"id": "1778946", "revid": "767487", "url": "https://it.wikipedia.org/wiki?curid=1778946", "title": "Diego Cavalieri", "text": "Carriera.\nClub.\nDi famiglia di origine italiana, esordisce il 24 luglio 2002 nel Palmeiras, dove \u00e8 riserva del portiere titolare della Nazionale \"penta-campe\u00e3o\" nel Marcos. A inizio stagione del 2006, dopo l'infortunio di Marcos, Diego diventa titolare per la prima volta nel classico derby brasiliano tra Palmeiras e Corinthians, partita che finir\u00e0 per 1 a 0 per la squadra bianco-verde.\nL'11 luglio del 2008 Cavalieri firma un contratto quadriennale che lo lega al Liverpool. Il 9 dicembre 2008 esordisce in Champions League nella gara vinta dal Liverpool per 3-1 a Eindhoven contro il PSV.\nIl 23 agosto 2010, dopo aver rescisso il contratto con il Liverpool, si trasferisce a titolo definitivo al , siglando con la societ\u00e0 romagnola un contratto sino al 2011 con opzione per l'anno successivo. Il 30 dicembre 2010 il portiere brasiliano lascia il club romagnolo e si accasa alla Fluminense, club brasiliano, fino alla fine della stagione 2011.\nStatistiche.\nPresenze e reti nei club.\n\"Statistiche aggiornate al 3 dicembre 2017.\""}
{"id": "1778954", "revid": "765341", "url": "https://it.wikipedia.org/wiki?curid=1778954", "title": "Tangenziale Sud di Vicenza", "text": "La tangenziale Sud di Vicenza \u00e8 una strada che, affiancata all'autostrada A4, permette di collegare l'area ovest e l'area est della citt\u00e0.\nAperta dal settembre del 2004, tocca principalmente il comune di Vicenza e (per la prima delle quattro uscite numerate) il comune di Torri di Quartesolo. Ha una lunghezza di 10,7\u00a0km, 7,2 dei quali a doppia corsia per senso di marcia (tratto Vicenza Ovest-Vicenza Est) e di una corsia per senso di marcia nel tratto finale (Vicenza Est-Torri). Il limite di velocit\u00e0 \u00e8 di 90 km/h nei tratti a due corsie e di 70\u00a0km/h nei tratti ad una sola corsia per senso di marcia e in corrispondenza delle uscite 2 e 3.\nLa tangenziale non ha ricevuto una sigla alfanumerica infatti \u00e8 classificata come strada extraurbana principale ed \u00e8 gestita dalla societ\u00e0 Autostrada Brescia Verona Vicenza Padova.\nLe due gallerie della tangenziale sono le vecchie gallerie, riutilizzate, del tratto Milano-Venezia dell'autostrada A4, dismesse dopo l'ampliamento del tracciato a tre corsie."}
{"id": "1778959", "revid": "1573940", "url": "https://it.wikipedia.org/wiki?curid=1778959", "title": "Aoyama", "text": ""}
{"id": "1778963", "revid": "767487", "url": "https://it.wikipedia.org/wiki?curid=1778963", "title": "L'ultima vacanza", "text": "L'ultima vacanza (\"Last Holiday\") \u00e8 un film del 2006 diretto da Wayne Wang con Queen Latifah e G\u00e9rard Depardieu. Il film \u00e8 un remake della pellicola inglese del 1950 \"Last Holiday\" con Alec Guinness.\nTrama.\nGeorgia Byrd \u00e8 una dipendente dei grandi magazzini diretti dal magnate Matthew Kragen; vive una vita insignificante e coronata solo da tre passioni segrete: cantare nel coro della Chiesa, cucinare per il piccolo vicino di casa e sposare il collega Sean Matthews. Una caduta accidentale durante il lavoro e una diagnosi errata da parte di un medico di origine indiana, fanno credere a Georgia di avere poche settimane di vita, diagnosticandole la malattia di Lampington: la donna decide di godersi il tempo che le rimane e perci\u00f2 preleva dalla banca tutti i propri risparmi per godersi alcuni giorni nel pi\u00f9 lussuoso hotel di Karlovy Vary nella Repubblica Ceca, dove opera uno dei suoi idoli, il celeberrimo chef Didier. In poco tempo diventa l'attrazione dell'hotel e la fortuna \u00e8 dalla sua parte. Conosce ed entra in amicizia con il cuoco tanto che finisce a cucinare con lui. Riesce a innervosire e a snobbare il magnate Kragen che per puro caso \u00e8 impegnato in un viaggio di lavoro e alloggia proprio nello stesso hotel. Respinge le \"avances\" di un senatore molto noto nella sua parrocchia che \u00e8 in viaggio con Kragen; lo stesso Kragen, innervosito da lei, cerca invano di corrompere una cameriera, Miss Gunther, per scoprire chi \u00e8 veramente Georgia. Miss Gunther, frugando tra le cose di Georgia, scopre la malattia e l'imminente fine e, commossa, rinuncia a fare da spia al milionario. Nel frattempo il medico che aveva diagnosticato il male a Georgia scopre che quest'ultima non \u00e8 malata ma che il macchinario per la TAC \u00e8 rotto e che quindi la sua diagnosi \u00e8 sbagliata."}
{"id": "1778966", "revid": "8596", "url": "https://it.wikipedia.org/wiki?curid=1778966", "title": "Antonio Primo de Rivera", "text": ""}
{"id": "1778970", "revid": "599013", "url": "https://it.wikipedia.org/wiki?curid=1778970", "title": "Cyril Yapi", "text": ""}
{"id": "1778973", "revid": "767487", "url": "https://it.wikipedia.org/wiki?curid=1778973", "title": "Moa Anbessa", "text": "Moa Anbessa \u00e8 un collettivo musicale veneziano che comprende produttori, musicisti, djs, cantanti e promoters.\n\"Moa Anbessa Italy\" \u00e8 il nome della indie record label totalmente autoprodotta ed autogestita dalla crew a partire dal 2005, fortemente caratterizzata da un sound roots e dub reggae e da un messaggio cosciente. Tutte le musiche prodotte da \"Moa Anbessa Italy\" sono create,\nregistrate, arrangiate e mixate presso il Moa Anbessa Studio a Venezia grazie all'ispirazione del Signore Altissimo Haile Selassie Jah Rastafari.\nDopo molti anni di lavoro e di esperienza maturata nello studio e dopo numerose date in tutta Italia, la crew decide a fine 2005 di produrre un primo vinile in formato 12 pollici (Command Ep) con quattro versioni cantate, una strumentale ed una dub version. Questo vinile viene mixato da Neil Perch (Zion Train) in Germania, sulla scia di una collaborazione artistica iniziata qualche tempo prima. Il 12 pollici viene presto ristampato vista la notevole richiesta in tutta Europa.\nNella stessa direzione segue il successivo lavoro targato Moa Anbessa Italy, nel febbraio 2007: esce il 12 pollici \"Forward\".\nIn quattro mesi le copie stampate sono sold out, anche grazie all'ormai sempre pi\u00f9 stretta collaborazione con Dubwise Productions, storico distributore di Londra, punto di riferimento di tutti i nomi della scena roots reggae e dub mondiale.\nAnche questa release impegna i quattro cantanti della scuderia, e viene regolarmente suonata in moltissime sessions in tutta Europa e non solo. Nel gennaio 2008 Moa Anbessa ha prodotto il terzo 12 pollici (Holy Fire Ep) che ha visto come al solito coinvolti tutti i musicisti e i cantanti della crew. Anche Holy Fire ottiene riscontri eccellenti in tutte le principali roots e dub session e viene suonato dai pi\u00f9 grossi sound system di tutto il globo quali Jah Shaka e Aba Shanti I, per nominarne due. Si aggiunge inoltre nell'Aprile 2009 il dieci pollici \"I Know\".\nNel frattempo la crew parte per una mini tourn\u00e9e in Germania e ad inizio 2008 per una impegnativa tourn\u00e9e francese che tocca sei citt\u00e0 d'oltralpe. A fine 2007 i cantanti della crew portano il loro messaggio a Londra per una session insieme a Roots Hitek, ottenendo ottimi feedback e allacciando sempre pi\u00f9 importanti rapporti artistici con la scena inglese. Nell'Aprile 2008 la crew \u00e8 inclusa nella compilation \"Lead with the Bass 3\" (Universal Egg Publ.) insieme a grossi artisti quali Zion Train, Vibronics, Love Gorcer...\nNegli ultimi due anni la crew \u00e8 tornata a lavorare in studio e ha preparato un nuovo live set con musiche provenienti esclusivamente da esso ed ha preso parte a molti importanti eventi in tutta Italia ed Europa\nTutti i componenti della crew sono contemporaneamente coinvolti in altri progetti, organizzazione di eventi e collaborazioni artistiche: i cantanti con numerose altre labels ed il Moa Anbessa Studio con mixaggi e remix per svariate crew e produttori.\nIn versione \"live\" Moa Anbessa si conferma un progetto molto duttile, con due set differenti: con il proprio sound system artigianale autocostruito da 10KW con un selecta, un mc e quattro cantanti oppure in dj set con selecta e altri membri della crew ad alternarsi al microfono\nMusica dub e roots reggae composta e mixata al Moa Anbessa Studio e altri provenienti dai pi\u00f9 grossi roots studios europei. Dal conscious roots reggae attraverso lo stepper ed il roots made in Uk, fino alla nuova era dell'electro-digital dub. Dal microfono messaggi coscienti e potenti, quattro cantanti ognuno con il proprio stile e groove...MOA ANBESSA, THE CHANTING STORM!!\nEtichetta.\n\"Moa Anbessa Italy\" \u00e8 il nome della etichetta discografica indipendente autogestita dalla crew a partire dal 2005, fortemente caratterizzata da un suono \"roots\" e \"dub reggae\".\nTutte le musiche prodotte da \"Moa Anbessa Italy\" sono composte, registrate, arrangiate e mixate presso il Moa Anbessa Studio a Venezia."}
{"id": "1778974", "revid": "196390", "url": "https://it.wikipedia.org/wiki?curid=1778974", "title": "Governo Italiano", "text": ""}
{"id": "1778977", "revid": "88740", "url": "https://it.wikipedia.org/wiki?curid=1778977", "title": "Motore V6 ESL", "text": "Con le sigle motore V6 ESL si intende un motore V6 a ciclo Otto prodotto a partire dal 1996 al 2009 dalla Fran\u00e7aise de M\u00e9canique, una joint venture tra il gruppo automobilistico francese PSA e la Casa automobilistica Renault, anch'essa francese.\nCaratteristiche.\nQuesto motore nacque per sostituire il V6 3 litri PRV, oramai anziano e sovente sofferente di problemi di inaffidabilit\u00e0 agli organi della distribuzione.\nPer sostituire il PRV venne rinnovata la storica joint-venture tra Peugeot e Renault, che stavolta non coinvolgeva pi\u00f9 la svedese Volvo, ma che includeva fin dall'inizio la Citro\u00ebn, la quale, al momento del debutto dei motori \"ES\", era da oltre vent'anni nell'orbita della Casa automobilistica di Sochaux, con la quale aveva costituito il Gruppo PSA, e che comunque, in ogni caso, in virt\u00f9 di ci\u00f2 aveva potuto gi\u00e0 usufruire di alcune delle numerose varianti dei motori PRV.\nCome spesso accade in occasione di motori prodotti in joint-venture, anche in questo caso l'unit\u00e0 motrice prese due nomi differenti a seconda che fossero utilizzati dall'una o dall'altra Casa. Cos\u00ec, il Gruppo PSA utilizz\u00f2 la sigla \"ES\", mentre presso la Renault questo motore divenne noto come \"Renault L7X\".\nComunque lo si voglia chiamare, le caratteristiche di questo motore erano:\nA causa delle prestazioni non molto alte, questo motore \u00e8 stato rivisitato nel 2000 dalla tedesca Porsche, che ne ha migliorato le doti di erogazione.\nQuesto motore \u00e8 stato utilizzato dal Gruppo PSA per i suoi modelli di punta ed anche la Renault ha montato tale motore su di alcuni suoi modelli, ma quest'ultima a partire dal 2002 ha gradualmente abbandonato tale motore per montare invece il motore Nissan VQ da 3.5 litri, poich\u00e9 nel frattempo la Casa giapponese \u00e8 passata sotto il controllo della Renault stessa. Tra l'altro, la Renault ha sfruttato poco l'evoluzione da 207 CV di questo 3 litri. Per contro, come spiegato in seguito, fu solo la Renault ad utilizzare le due versioni pi\u00f9 performanti in assoluto di tale 3 litri.\nNel 2005 si \u00e8 avuta l'ultima evoluzione di questo motore, sfruttata per\u00f2 solo da Peugeot, mentre Renault si \u00e8 distaccata da questo propulsore per applicare invece il gi\u00e0 citato V6 Nissan da 3.5 litri della serie VQ.\nL'ultima apparizione di questo 3 litri su una Renault risale alla fine del 2007, con l'uscita di produzione delle ultime Renault Laguna seconda serie.\nI motori 3 litri sviluppati da Gruppo PSA e Renault sono stati proposti in diversi livelli di potenza.\nPSA ES9J4/Renault L7X.\nQuesta \u00e8 la prima versione del 3 litri PSA-Renault. Era caratterizzata da un rapporto di compressione di 10.5:1 ed era alimentato da una centralina Bosch MP7.0. La sua potenza massima era di 194 CV da 5500 a 5750 giri/min, mentre la coppia massima raggiungeva 267 Nm a 4000 giri/min. Come gi\u00e0 accennato, tale propulsore \u00e8 stato l'unico ad essere stato utilizzato congiuntamente da Gruppo PSA e Renault.\nES9 J4S.\nQuesta \u00e8 la versione rivista dalla Porsche, grazie al cui intervento il motore ha beneficiato di prestazioni migliori. In particolare, questo motore ha beneficiato di: camere di scoppio ridisegnate, nuovo collettore di aspirazione, assi a camme dal nuovo profilo, variatore di fase VTC (Variable Timing Camshaft) sul lato aspirazione e testate di tipo crossflow. La variazione di fase avviene su due differenti posizioni ed \u00e8 attuata mediante un dispositivo elettroidraulico governato dalla centralina elettronica, una \"Bosch ME 7.4.6\". L'accensione \u00e8 invece affidata a sei bobine, una per candela. Il rapporto di compressione \u00e8 stato aumentato a 10.9:1, con conseguente aumento della potenza massima, da 194 a 207 CV a 6000 giri/min. La coppia massima raggiunge invece i 285 N\u00b7m a 3750 giri/min.\nES9/A.\nQuesta versione, introdotta nel 2005, si differenzia dalle altre due per la presenza del variatore di fase della distribuzione, il che ha permesso da una parte di ottimizzare consumi ed emissioni, mentre dall'altra ha permesso un leggero aumento di potenza, passata da 207 a 211 CV a 6000 giri/min. Anche la coppia massima ha subito un leggero incremento portandosi a 290 N\u00b7m a 3750 giri/min.\nAltre applicazioni.\nIn precedenza si \u00e8 accennato al fatto che la Renault, pur avendo usufruito solo della prima tra le tre normali evoluzioni del motore ES/L7X, ha per\u00f2 realizzato tre varianti altamente performanti di tale propulsore, che ha tra l'altro utilizzato in esclusiva.\nQueste tre varianti hanno alcuni aspetti in comune, a parte l'unit\u00e0 motoristica di origine, vale a dire il fatto che questo motore \u00e8 stato montato in posizione posteriore centrale trasversale (anzich\u00e9 anteriore trasversale) e la vettura destinata al loro impiego, che \u00e8 stata la Renault Clio 3.0i V6, una reinterpretazione in chiave sportiva della piccola utilitaria francese.\nVariante TWR.\nLa prima variante di tale motore \u00e8 stata realizzata in collaborazione con la \"TWR\" (Tom Walkinshaw Racing), un preparatore britannico, noto per la sua attivit\u00e0 in Formula 1. A partire dal 3 litri di base sono state effettuate diverse modifiche, tra cui le pi\u00f9 rilevanti sono:\nCon queste modifiche, la potenza ha potuto raggiungere 230 CV a 6000 giri/min, con un picco di coppia pari a 300 N\u00b7m a 3750 giri/min. Il 3 litri con queste caratteristiche venne utilizzato sulla \"Clio V6\" prima serie, prodotta tra il 2000 ed il 2003.\nVariante stradale Renault Sport.\nL'evoluzione successiva di questo motore \u00e8 stata sviluppata dalla \"Renault Sport\", che apport\u00f2 modifiche soprattutto al comparto aspirazione, ulteriormente ottimizzato nei condotti e caratterizzato da una portata d'aria molto pi\u00f9 alta rispetto al precedente V6 montato sulla vecchia \"Clio V6\". \u00c8 stato inoltre montato un nuovo filtro aria con scatola in alluminio e con trombette a condotto corto. Anche la profilatura degli assi a camme \u00e8 stata rivista e stavolta \u00e8 ancor pi\u00f9 spinta. Infine, sono stati adottati nuovi iniettori dalla maggior portata e un nuovo corpo farfallato dalla sezione maggiorata del 40%. \u00c8 stato infine ulteriormente innalzato il regime di rotazione. Questo motore ha potuto raggiungere cos\u00ec 255 CV di potenza massima a 7150 giri/min ed una coppia massima di 300 Nm a 4650 giri/min. Anche questo motore venne montato sulle Clio V6, e precisamente su quelle della seconda serie, prodotta dal 2003 al 2005.\nVariante Renault Sport per uso agonistico.\nLa terza variante erogava fino a 280 CV e venne utilizzata per le Clio V6 del campionato monomarca dedicato.\nTabella riepilogativa.\nDi seguito vengono riepilogate le varie caratteristiche dei motori ES/L7X stradali, con le sigle utilizzate dal Gruppo PSA, laddove quest'ultimo li abbia utilizzati:"}
{"id": "1778979", "revid": "238230", "url": "https://it.wikipedia.org/wiki?curid=1778979", "title": "Ferrovia Novara-Alessandria", "text": "La ferrovia Novara-Alessandria \u00e8 una linea ferroviaria italiana di propriet\u00e0 statale che collega la citt\u00e0 di Novara a quella di Alessandria.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che qualifica la linea come complementare.\nStoria.\nLa storia della ferrovia Novara-Alessandria si intreccia con quella della linea Arona-Novara: il progetto di una strada ferrata tra Alessandria, Novara e il Lago Maggiore fu concepito infatti nel periodo di massimo fervore costruttivo da parte del Regno di Sardegna che sotto il Ministero Cavour realizz\u00f2 in poco tempo la linea tra Torino e Genova e quella dalla capitale piemontese a Cuneo. La linea stessa fu pensata come lunga diramazione della Torino-Genova allo scopo di migliorare i collegamenti fra il porto ligure e la Svizzera in concorrenza alla via naturale, di tipo fluviale, garantita dal Ticino.\nLe Regie Patenti del 1845, con le quali si posero le basi per la costruzione delle strade ferrate degli Stati Sardi, avevano stabilito la possibilit\u00e0 di una linea che si diramasse dalla stazione di Alessandria per giungere in riva al Lago Maggiore passando per Novara. I lavori, di competenza della compagnia statale, iniziarono sul finire degli anni quaranta e procedettero a rilento, in quanto il Piemonte attese per molto tempo una risposta dai cantoni svizzeri per quanto riguardava la costruzione di una galleria sotto il passo del Lucomagno. Da essa sarebbero dipese le future decisioni sull'attestamento della strada ferrata presso il porto di Arona o su un collegamento alternativo diretto a Locarno. Nel 1853, in mancanza di certezze sullo sviluppo della rete svizzera, si opt\u00f2 per terminare la linea presso la citt\u00e0 lacuale novarese e di organizzare dei traghetti con la localit\u00e0 svizzera.\nLa linea Novara-Alessandria fu aperta nel 1854: il 5 giugno fu la volta del tratto tra stazione di Alessandria e Mortara, mentre Novara fu raggiunta il mese successivo (3 luglio). La linea fino ad Arona fu aperta il 14 giugno 1855.\nL'intera linea Alessandria-Novara-Arona fu inaugurata la successiva domenica del 17 giugno, alla presenza di Cavour, Rattazzi, Durando e Paleocapa. Il re Vittorio Emanuele II, in lutto per la morte del figlio ultimogenito, invi\u00f2 in sua rappresentanza il Principe di Carignano. Il quella giornata, le acque del lago in piena lambivano la ferrovia.\nNel 1859 per la prima volta nella storia una ferrovia venne utilizzata in un'operazione militare: proprio la Alessandria-Novara serv\u00ec infatti per il celere trasporto delle truppe piemontesi fra Casale e Novara, cogliendo di sorpresa le truppe austriache.\nCon la , la propriet\u00e0 delle linee delle Ferrovie dello Stato piemontese fu ceduta alla Societ\u00e0 per le Ferrovie dell'Alta Italia (SFAI) del gruppo S\u00fcdbahn. Dieci anni dopo, con il riscatto delle linee di propriet\u00e0 SFAI stabilito dagli accordi di Basilea, la linea ritorn\u00f2 di propriet\u00e0 dello Stato italiano, mentre l'esercizio rimase affidato a titolo provvisorio alla societ\u00e0 ferroviaria privata. Le Convenzioni del 1885 risolsero la situazione provvisoria riunendo le linee statali ad ovest di Milano all'interno della Rete Mediterranea, affidata in concessione sessantennale alla Societ\u00e0 per le Strade Ferrate del Mediterraneo.\nA seguito della statizzazione delle ferrovie (1905) la linea fu poi esercita dalle Ferrovie dello Stato. Il 2 aprile 1909 venne attivato il raddoppio del binario fra Mortara e Novara.\nL'elettrificazione, a corrente continua e alla tensione di 3 kV, venne attivata il 2 maggio 1960. L'elettrificazione della linea, parte dell'itinerario dalla Svizzera al porto di Genova, venne decisa da una convenzione italo-elvetica per il potenziamento delle linee internazionali stipulata nel 1955.\nCaratteristiche.\nLa linea \u00e8 una ferrovia a doppio binario. Lo scartamento ferroviario adottato \u00e8 quello ordinario da .\nLa linea \u00e8 elettrificata con tensione da in corrente continua.\nTraffico.\nDal punto di vista del servizio passeggeri, la linea \u00e8 servita da coppie di corse di tipo regionale."}
{"id": "1778981", "revid": "6923", "url": "https://it.wikipedia.org/wiki?curid=1778981", "title": "PSA ES", "text": ""}
{"id": "1778984", "revid": "49405", "url": "https://it.wikipedia.org/wiki?curid=1778984", "title": "Libro di Ether", "text": "Il libro di Ether \u00e8 il quattordicesimo libro del Libro di Mormon. Organizzato in 15 capitoli, \u00e8 un riassunto parziale di Moroni, figlio di Mormon, delle 24 tavole dei Giarediti, che furono rinvenute ai tempi del re Limhi, come raccontato nel libro di Mosia. Il resoconto originale fu redatto da Ether, di cui viene data la genealogia.\nNarrazione.\nIl libro narra la storia dei Giarediti, guidati da Jared e dal fratello, la cui lingua non venne confusa alla torre di Babele e che per ordine del Signore si spostarono nel continente americano."}
{"id": "1778985", "revid": "59912", "url": "https://it.wikipedia.org/wiki?curid=1778985", "title": "Ellesmere", "text": ""}
{"id": "1778989", "revid": "599013", "url": "https://it.wikipedia.org/wiki?curid=1778989", "title": "Deon Burton", "text": "Prese parte con la sua nazionale a Francia '98, prima e finora unica partecipazione della Giamaica ad un campionato mondiale di calcio.\nDurante lo svolgimento del torneo, venne soprannominato il Ronaldo giamaicano, per la somiglianza fisica e lo stesso ruolo in campo dell'allora campione brasiliano."}
{"id": "1778992", "revid": "1764104", "url": "https://it.wikipedia.org/wiki?curid=1778992", "title": "Comprensorio sciistico", "text": "Un comprensorio sciistico \u00e8 una grande area montana dove \u00e8 possibile esercitare le varie pratiche sportive legate allo sci, generalmente raggruppando due o pi\u00f9 stazioni sciistiche e relative piste da sci attraverso collegamenti realizzati con funivie ed altri collegamenti a fune.\nDescrizione.\nA volte non tutte le stazioni del comprensorio sono collegate tra loro; altre volte, erroneamente, il termine designa una singola stazione sciistica con i suoi impianti di risalita. \nSpesso le stazioni sciistiche che formano i comprensori si accordano tra loro per offrire ai propri clienti servizi comuni quali skipass validi su tutta l'area, piani di comunicazione che danno informazioni sulla zona, fidelity card che offrono sconti su alberghi, ristoranti o altre opportunit\u00e0 per il tempo libero. \nAnche la gestione delle piste e della loro sicurezza pu\u00f2 venire effettuata in maniera unitaria, ad esempio tramite centrali operative comuni.\nIn Italia.\nAlcuni tra i pi\u00f9 importanti comprensori sciistici in Italia:"}
{"id": "1778998", "revid": "197807", "url": "https://it.wikipedia.org/wiki?curid=1778998", "title": "Wii ware", "text": ""}
{"id": "1778999", "revid": "599013", "url": "https://it.wikipedia.org/wiki?curid=1778999", "title": "Stephen Malcolm", "text": "Carriera.\nCon la Nazionale di calcio della Giamaica ha partecipato al , disputando 2 partite contro Argentina e Giappone.\n\u00c8 morto a causa di un incidente d'auto: dopo aver disputato un'amichevole contro la Bulgaria a Kingston, la sua vettura sub\u00ec una foratura ad una ruota, sbandando nei pressi di Falmouth. Nell'incidente rimase coinvolto anche Theodore Whitmore, che non riport\u00f2 gravi conseguenze. In suo onore la societ\u00e0 ha ritirato maglia numero 2, quella da lui indossata durante la sua militanza."}
{"id": "1779001", "revid": "486946", "url": "https://it.wikipedia.org/wiki?curid=1779001", "title": "Governo ombra del PCI", "text": ""}
{"id": "1779002", "revid": "486946", "url": "https://it.wikipedia.org/wiki?curid=1779002", "title": "Governo ombra del Pci", "text": ""}
{"id": "1779003", "revid": "6923", "url": "https://it.wikipedia.org/wiki?curid=1779003", "title": "Johannes Peter M\u00fcller", "text": "Biografia.\nSi laure\u00f2 in biologia all'universit\u00e0 di Bonn e rimase nella stessa universit\u00e0 ottenendo il dottorato in Zoologia nel 1824. Nel 1826 fu nominato professore associato, e nel 1830 professore ordinario, di fisiologia. Nel 1833 fu professore di anatomia e fisiologia alla Humboldt Universit\u00e4t di Berlino, come successore di Karl Asmund Rudolphi (1771-1832). Rimase a Berlino fino alla morte.\nGi\u00e0 in vita, gli si attribu\u00ec il merito di aver innalzato la fisiologia alla dignit\u00e0 di scienza autonoma. La sua ricerca spazi\u00f2 in tutti i campi della fisiologia e dell'anatomia anatomia umana normale e patologica, discipline che M\u00fcller cerc\u00f2 sempre di interpretare rigorosamente in senso meccanicistico. Sono molto noti i suoi studi di \"fisiologia\" sull'apparato digerente, sul sistema nervoso (teoria dell'energia specifica dei nervi), sul sangue e sul sistema linfatico, mentre fra i suoi \"studi anatomici\" si segnalano quelli nel campo dell'angiologia, degli organi di senso, sugli apparati della fonazione e dell'udito, sui gangli nervosi, sulle ossa, sulla cartilagini, sulle ghiandole endocrine, sui reni, ecc.\nAlla sua scuola si formarono i maggiori scienziati, fisiologi e anatomisti tedeschi del secolo scorso, come Hermann von Helmholtz (1821-1894), Emil Du Bois-Reymond (1818-1896), Theodor Schwann (1810-1882), Friedrich Gustav Jakob Henle (1809-1885), Karl Bogislaus Reichert (1811-1883), Rudolf Virchow (1821-1902), Ernst Wilhelm Ritter von Br\u00fccke (1819-1892), Carl Ludwig (1816-1895), Ernst Haeckel (1834-1919), Moritz Schiff (1823-1896), ecc.\nNegli ultimi anni della sua vita M\u00fcller si dedic\u00f2 all'anatomia comparata e alla tassonomia. Suoi principali oggetto di studio furono i pesci e gli invertebrati marini.\nUno dei maggiori contributi di M\u00fcller alla nascita della psicologia moderna fu l'introduzione del \"principio dell'energia nervosa specifica\". M\u00fcller scopr\u00ec che un medesimo stimolo esterno \u00e8 in grado di produrre nel soggetto che lo riceve sensazioni diverse a seconda del tipo di nervo (ottico, acustico...) che sollecita. Il nervo ottico, ad esempio, invier\u00e0 al cervello sempre impulsi visivi, anche se sollecitato meccanicamente o elettricamente. Tale scoperta introduceva una netta distinzione tra gli stimoli fisici e le sensazioni da essi derivanti. Il principio fu ripreso da Helmholtz.\nOpere.\nI risultati della sua sterminata attivit\u00e0 scientifica sono testimoniati da oltre duecento lavori scientifici fra articoli e monografie.\nDopo la morte di Johann Friedrich Meckel (1781-1833) ha diretto la rivista \"Archiv fur Anatomie und Physiologie\".\nManuale di fisiologia umana.\nDi grande importanza, fra le monografie, \u00e8 il manuale di fisiologia, lo \"Handbuch der Physiologie des Menschen\" edito in due volumi: il primo nel 1833 e il secondo nel 1840. L'importanza del manuale \u00e8 stata notevole sia dal punto di vista didattico, in quanto era costantemente sottolineata la relazione fra fisiologia e clinica medica, sia dal punto di vista filosofico, in quanto divulgava in ambito scientifico il vitalismo, la dottrina filosofica secondo la quale i fenomeni della vita possiedono dei caratteri propri, grazie ai quali differiscono completamente dai fenomeni chimico-fisici. M\u00fcller riteneva infatti che la causa ultima dei fenomeni della vita fosse una \"Lebenskraft\" (forza vitale). Quest'ultimo aspetto, in realt\u00e0, contribu\u00ec ironicamente a rendere l'opera, nella seconda met\u00e0 del XIX secolo, una delle fonti fondamentali del meccanicismo. A proposito degli organi di senso, M\u00fcller espone la sua teoria dell'\"energia specifica di ciascun senso\" secondo la quale \u00e8 l'organo di senso a rispondere in modo determinato agli stimoli. Questa teoria, che era stata esposta inizialmente in un'opera del 1826 riguardante la visione, sar\u00e0 sviluppata successivamente da Carlo Matteucci ed Emil Du Bois Reymond."}
{"id": "1779011", "revid": "49405", "url": "https://it.wikipedia.org/wiki?curid=1779011", "title": "Libro di Moroni", "text": "Il Libro di Moroni conclude il Libro di Mormon. Suddiviso in 10 capitoli, riporta una serie di precetti sull'ordinamento della Chiesa e su questioni dottrinali, come il rapporto tra bene e male, i miracoli, le tre virt\u00f9 teologali e precetti. Vi sono contenute anche due lettere di Mormon al figlio Moroni, in cui vengono descritte le misere condizioni della chiesa e le apostasie."}
{"id": "1779012", "revid": "599013", "url": "https://it.wikipedia.org/wiki?curid=1779012", "title": "Robbie Earle", "text": ""}
{"id": "1779014", "revid": "1272592", "url": "https://it.wikipedia.org/wiki?curid=1779014", "title": "California Victory", "text": "Il California Victory era un club calcistico della citt\u00e0 di San Francisco (California). Fondato nel 2006, ha militato nella USL First Division durante la sola stagione 2007, al termine della quale il club \u00e8 stato sciolto.\nStoria.\nIl 12 ottobre 2006 il direttore della USL, Francisco Marcos, annunci\u00f2 ufficialmente che Dmitry Piterman, presidente del club spagnolo del Deportivo Alav\u00e9s, aveva acquistato una franchigia della USL First Division.\nIl Victory era la prima squadra di propriet\u00e0 europea a competere in uno qualsiasi dei campionati della United Soccer Leagues, inoltre era l'unico team californiano della USL First Division da quando, nel 2001, si era sciolto il San Diego Flash.\nI match casalinghi del Victory venivano giocati al Kezar Stadium, impianto un tempo utilizzato dagli Oakland Raiders e dai San Francisco 49ers.\nDopo una deludente prima stagione, il club \u00e8 stato sciolto nel 2007, quando venne a mancare l'appoggio economico del club-gemello del Deportivo Alav\u00e9s.\nNome.\nIl nome del club (\"Victory\") deriva dalla citt\u00e0 spagnola in cui ha sede il Deportivo Alav\u00e9s: Vitoria-Gasteiz, capitale delle province di \u00c1lava e dei Paesi Baschi.\nSaveTheVictory.org.\nSaveTheVictory.org \u00e8 il sito web di un movimento organizzato dai sostenitori del Victory. Obiettivo del movimento era raccogliere fondi per acquistare il club e gestirlo con la formula dell'azionariato popolare, soluzione gi\u00e0 applicata dai Green Bay Packers, squadra della NFL.\nOrganico.\nStaff 2007.\nTerry Fisher, allenatore e dirigente calcistico di lungo corso, fu il primo general manager della squadra.\nGlenn Van Straatum fu il primo (e unico) allenatore."}
{"id": "1779015", "revid": "16160006", "url": "https://it.wikipedia.org/wiki?curid=1779015", "title": "Ant Bully", "text": ""}
{"id": "1779022", "revid": "121953814", "url": "https://it.wikipedia.org/wiki?curid=1779022", "title": "Bastiola", "text": "Bastiola \u00e8 stata una frazione del comune di Bastia Umbra (PG), situata lungo la Strada statale 147 di Assisi. Gli abitanti sono 2.163 , facendone una delle frazioni pi\u00f9 popolate del comune. Negli anni 2010 la frazione \u00e8 stata accorpata al capoluogo, rendendola di fatto un suo quartiere (viene considerato parte del rione \"Portella\"); tra le localit\u00e0 che lo compongono, menzioniamo San Bartolo e Ceppaiolo.\nBastiola ha un carattere prevalentemente abitativo, con pochi negozi. Il quartiere pu\u00f2 usufruire di una scuola elementare e di un asilo. Qui sono anche stati ritrovati dei resti archeologici risalenti al medioevo.\nSi trova in prossimit\u00e0 della confluenze del torrente Tescio nel fiume Chiascio, corsi d'acqua che sono scavalcati da importanti ponti noti nella storia (ora sono comunque stati in parte rifatti in epoca moderna, dopo i bombardamenti della seconda guerra mondiale) .\nDa ricordare, in prossimit\u00e0 del quadrivio centrale del quartiere, la presenza di una residenza storica risalente al 1890, in seguito divenuta un albergo di lusso, chiuso da alcuni anni.\nI primi di luglio vi si tiene la \"Festa della birra a caduta\"."}
{"id": "1779024", "revid": "124123", "url": "https://it.wikipedia.org/wiki?curid=1779024", "title": "Frank Sinclair", "text": "Carriera.\n\u00c8 il primatista mondiale in fatto di autogol (25)."}
{"id": "1779025", "revid": "599013", "url": "https://it.wikipedia.org/wiki?curid=1779025", "title": "Armin Helfer", "text": "Carriera.\nClub.\nCome il fratello maggiore Martin, Helfer crebbe nelle giovanili dell'HC Brunico (poi divenuto HC Val Pusteria), esordendo in prima squadra nel corso della stagione 1996-97, in seconda serie. Dalla stagione successiva, dopo la promozione dei \"Lupi\" in Serie A, cominci\u00f2 a ritagliarsi sempre maggiore spazio in prima squadra divenendo presto titolare.\nCoi pusteresi rimase fino al termine della stagione 2000-01, per passare poi all'HCJ Milano Vipers fortemente voluto da Adolf Insam, con cui, in sei stagioni, contribu\u00ec in modo determinante al dominio meneghino nel campionato di quegli anni:\ncinque scudetti (2002, 2003, 2004, 2005 e 2006),\ntre Coppe Italia (2002, 2004 e 2005)\ne tre Supercoppe italiane (2001, 2002 e 2006).\nDecise poi di accettare l'offerta dell'HC Innsbruck con cui raggiunse i play-off del campionato austriaco, non riuscendo tuttavia a superare i quarti di finale.\nNella stagione successiva pass\u00f2 al HC Thurgau, in Lega Nazionale B. La squadra fu il \"farm team\" dei Kloten Flyers, ed Helfer pot\u00e9 esordire in gennaio nella Lega Nazionale A, raccogliendo poi alcuni altri incontri.\nL'11 maggio 2009 Helfer decise di rinunciare alla Lega Nazionale A per far ritorno nel campionato italiano firmando un contratto biennale con il suo club d'origine, l'HC Val Pusteria. Nelle successive stagioni la formazione si distinse con una finale raggiunta in campionato ed una Coppa Italia vinta.\nNel dicembre 2009 la societ\u00e0 svizzera HC Davos chiese ed ottenne dal Val Pusteria il prestito del giocatore per fargli disputare la Coppa Spengler.\nNel 2011 torn\u00f2 all'HC Thurgau, e divenne capitano. Ciononostante la squadra svizzera lo svincol\u00f2 nel mese di gennaio 2012. Helfer decise di ritornare cos\u00ec al Val Pusteria, e della squadra fu a lungo capitano. Rimase coi pusteresi fino al termine della carriera, annunciata nel marzo del 2020.\nVest\u00ec la maglia numero 62 in ricordo del compagno di squadra Oskar Degilia, che vestiva quella numero 26, morto in un incidente stradale nel 2002.\nNazionale.\nHelfer esord\u00ec in Nazionale maggiore giovanissimo, a diciannove anni, in una serie di incontri amichevoli in Svizzera (la prima partita in assoluto fu una sconfitta per 4-1 contro la Nazionale elvetica).\nLa prima competizione ufficiale a cui partecip\u00f2 furono i campionati mondiali successivi, chiusi al nono posto. Da allora partecip\u00f2 a tutte le edizioni dei mondiali (in gruppo A nel 2000, 2001, 2002, 2006, 2007, 2008, 2010, 2012, 2017 e 2019; in Prima Divisione nel 2003, 2004, 2005, 2009, 2011, 2013, 2015, 2016 e 2018, ed in quest'ultima occasione fu il capitano degli azzurri, vista l'assenza di Anton Bernard) e alle Olimpiadi di Torino 2006. Salt\u00f2 per infortunio i mondiali del 2014.\nNell'aprile 2020 \u00e8 stato selezionato dalla federazione internazionale nella ideale miglior nazionale italiana di tutti i tempi assieme a Mike Rosati, Robert Oberrauch, Lucio Topatigh, Roland Ramoser e Mario Chitaroni."}
{"id": "1779031", "revid": "118359046", "url": "https://it.wikipedia.org/wiki?curid=1779031", "title": "La carriola", "text": "La carriola \u00e8 una novella di Luigi Pirandello scritta nel 1917, che fa parte della raccolta \"Novelle per un anno\".\nTesto.\nQuand'ho qualcuno attorno, non la guardo mai; ma sento che mi guarda lei, mi guarda, mi guarda senza staccarmi un momento gli occhi d'addoso. Vorrei farle intendere, a quattr'occhi, che non \u00e8 nulla; che stia tranquilla; che non potevo permettermi con altri questo breve atto, che per lei non ha alcuna importanza e per me \u00e8 tutto. Lo compio ogni giorno al momento opportuno, nel massimo segreto, con spaventosa gioia, perch\u00e9 vi assaporo, tremando, la volutt\u00e0 d'una divina, cosciente follia, che per un attimo mi libera\nDovevo essere sicuro (e la sicurezza mi parve di poterla avere solamente con lei) che questo mio atto non fosse scoperto. Giacch\u00e9, se scoperto, il danno che ne verrebbe, e non soltanto a me, sarebbe incalcolabile. Sarei un uomo finito. Forse m'acchiapperebbero, mi legherebbero e mi trascinerebbero, atterriti, in un ospizio di matti. Il terrore da cui tutti sarebbero presi, se questo mio atto fosse scoperto, ecco, lo leggo ora negli occhi della mia vittima.\nSono affidati a me la vita, l'onore, la libert\u00e0, gli averi di gente innumerevole che m'assedia) dalla mattina alla sera per avere la mia opera, il mio consiglio, la mia assistenza; d'altri doveri altissimi sono gravato, pubblici e privati: ho moglie e figli, che spesso non sanno essere come dovrebbero, e che perci\u00f2 hanno bisogno d'esser tenuti a freno di continuo dalla mia autorit\u00e0 severa, dall'esempio costante della mia obbedienza inflessibile e inappuntabile a tutti i miei obblighi, uno pi\u00f9 serio dell'altro, di marito, di padre, di cittadino, di professore di diritto, d'avvocato. Guai, dunque, se il mio segreto si scoprisse!\nLa mia vittima non pu\u00f2 parlare, \u00e8 vero. Tuttavia, da qualche giorno, non mi sento pi\u00f9 sicuro. Sono costernato e inquieto. Perch\u00e9, se \u00e8 vero che non pu\u00f2 parlare, mi guarda, mi guarda con tali occhi e in questi occhi \u00e8 cos\u00ec chiaro il terrore, che temo qualcuno possa da un momento all'altro accorgersene, essere indotto a cercarne la ragione. Sarei, ripeto, un uomo finito. Il valore dell'atto ch'io compio, pu\u00f2 essere stimato e apprezzato solamente da quei pochissimi, a cui la vita si sia rivelata come d'un tratto s'\u00e8 rivelata a me. Dirlo e farlo intendere, non \u00e8 facile. Ma prover\u00f2.\nRitornavo, quindici giorni or sono, da Perugia, ove mi ero recato per affari della mia professione. Uno degli obblighi miei pi\u00f9 gravi \u00e8 quello di non avvertire la stanchezza che m'opprime, il peso enorme di tutti i doveri che mi sono e mi hanno imposto, e di non indulgere minimamente al bisogno di un po' di distrazione, che la mia mente affaticata di tanto in tanto reclama. L'unica che mi possa concedere, quando mi vince troppo la stanchezza per una briga a cui attendo da tempo, \u00e8 quella di volgermi a un'altra nuova. M'ero perci\u00f2 portate\nin treno, nella busta di cuoio, alcune carte nuove da studiare.\nA una prima difficolt\u00e0 incontrata nella lettura, avevo alzato gli occhi e li avevo volti verso il finestrino della vettura. Guardavo fuori, ma non vedevo nulla, assorto in quella difficolt\u00e0. Veramente non potrei dire che non vedessi nulla. Gli occhi vedevano; vedevano e forse godevano per conto loro della grazia e della soavit\u00e0 della campagna umbra. Ma io, certo, non prestavo attenzione a ci\u00f2 che gli occhi vedevano. Se non che, a poco a poco, cominci\u00f2 ad allentarsi in me quella che prestavo alla difficolt\u00e0 che m'occupava, senza che per questo, intanto, mi s'avvistasse di pi\u00f9 lo spettacolo della campagna, che pur mi passava sotto gli occhi limpido, lieve, riposante.\nNon pensavo a ci\u00f2 che vedevo e non pensai pi\u00f9 a nulla: restai, per un tempo incalcolabile, come in una sospensione vaga e strana, ma pur chiara e placida. Ariosa. Lo spirito mi s'era quasi alienato dai sensi, in una lontananza infinita, ove avvertiva appena, chi sa come, con una delizia che non gli pareva sua, il brulichio d'una vita diversa, non sua, ma che avrebbe potuto esser sua, non qua, non ora, ma l\u00e0, in quell'infinita lontananza; d'una vita remota, che forse era stata sua, non sapeva come n\u00e9 quando; di cui gli alitava il ricordo indistinto non d'atti, non d'aspetti, ma quasi di desideri prima svaniti che sorti; con una pena di non essere, angosciosa, vana e pur dura, quella stessa dei fiori, forse, che non han potuto sbocciare; il brulichio, insomma, di una vita che era da vivere, l\u00e0 lontano lontano, donde accennava con palpiti e guizzi di luce; e non era nata; nella quale esso, lo spirito, allora, s\u00ec, ah, tutto intero e pieno si sarebbe ritrovato; anche per soffrire, non per godere soltanto, ma di sofferenze veramente sue.\nGli occhi a poco a poco mi si chiusero, senza che me n'accorgessi, e forse seguitai nel sonno il sogno di quella vita che non era nata. Dico forse, perch\u00e9, quando mi destai, tutto indolenzito e con la bocca amara, acre e arida, gi\u00e0 prossimo all'arrivo, mi ritrovai d'un tratto in tutt'altro animo, con un senso d'atroce afa della vita, in un tetro, plumbeo attonimento, nel quale gli aspetti delle cose pi\u00f9 consuete m'apparvero come votati di ogni senso, eppure, per i miei occhi, d'una gravezza crudele, insopportabile. Con quest'animo scesi alla stazione, montai sulla mia automobile che m'attendeva all'uscita, e m'avviai per ritornare a casa.\nEbbene,\nfu nella scala della mia casa; fu sul pianerottolo innanzi alla mia porta. Io\nvidi a un tratto, innanzi a quella porta scura, color di bronzo, con la targa\novale, d'ottone, su cui \u00e8 inciso il mio nome, preceduto dai miei titoli e\nseguito da' miei attributi scientifici e professionali, vidi a un tratto, come\nda fuori, me stesso e la mia vita, ma per non riconoscermi e per non\nriconoscerla come mia. Spaventosamente d'un tratto mi s'impose la certezza, che\nl'uomo che stava davanti a quella porta, con la busta di cuoio sotto il\nbraccio, l'uomo che abitava l\u00e0 in quella casa, non ero io, non ero stato mai\nio. Conobbi d'un tratto d'essere stato sempre come assente da quella casa,\ndalla vita di quell'uomo, non solo, ma veramente e propriamente da ogni vita.\nIo non avevo mai vissuto; non ero mai stato nella vita; in una vita, intendo,\nche potessi riconoscer mia, da me voluta e sentita come mia.\nAnche il mio\nstesso corpo, la mia figura, quale adesso improvvisamente m'appariva, cos\u00ec\nvestita, cos\u00ec messa su, mi parve estranea a me; come se altri me l'avesse\nimposta e combinata, quella figura, per farmi muovere in una vita non mia, per\nfarmi compiere in quella vita, da cui ero stato sempre assente, atti di\npresenza, nei quali ora, improvvisamente, il mio spirito s'accorgeva di non\nessersi mai trovato, mai, mai! Chi lo aveva fatto cos\u00ec, quell'uomo che figurava\nme? chi lo aveva voluto cos\u00ec? chi cos\u00ec lo vestiva e lo calzava? chi lo faceva\nmuovere e parlare cos\u00ec? chi gli aveva imposto tutti quei doveri uno pi\u00f9 gravoso\ne odioso dell'altro? Commendatore, professore, avvocato, quell'uomo che tutti\ncercavano, che tutti rispettavano e ammiravano, di cui tutti volevano l'opera,\nil consiglio, l'assistenza, che tutti si disputavano senza mai dargli un\nmomento di requie, un momento di respiro \u2013 ero io? io? propriamente? ma quando\nmai? E che m'importava di tutte le brighe in cui quell'uomo stava affogato\ndalla mattina alla sera; di tutto il rispetto, di tutta la considerazione di\ncui godeva, commendatore, professore, avvocato, e della ricchezza e degli onori\nche gli erano venuti dall'assiduo scrupoloso adempimento di tutti quei doveri,\ndell'esercizio della sua professione? Ed erano l\u00ec, dietro quella porta che\nrecava su la targa ovale d'ottone il mio nome, erano l\u00ec una donna e quattro\nragazzi, che vedevano tutti i giorni con un fastidio ch'era il mio stesso, ma\nche in loro non potevo tollerare, quell'uomo insoffribile che dovevo esser io,\ne nel quale io ora vedevo un estraneo a me, un nemico.\nMia moglie? i miei\nfigli? Ma se non ero stato mai io, veramente, se veramente non ero io (e lo\nsentivo con spaventosa certezza) quell'uomo insoffribile che stava davanti alla\nporta; di chi era moglie quella donna, di chi erano figli quei quattro ragazzi?\nMiei, no! Di quell'uomo, di quell'uomo che il mio spirito, in quel momento, se\navesse avuto un corpo, il suo vero corpo, la sua vera figura, avrebbe preso a\ncalci o afferrato, dilacerato, distrutto, insieme con tutte quelle brighe, con\ntutti qua doveri e gli onori e il rispetto e la ricchezza, e anche la moglie,\ns\u00ec, fors'anche la moglie... Ma i ragazzi? Mi portai le mani alle tempie e me le\nstrinsi forte. No. Non li sentii miei. Ma attraverso un sentimento strano,\npenoso, angoscioso, di loro, quali essi erano fuori di me, quali me li vedevo\nogni giorno davanti, che avevano bisogno di me, delle mie cure, del mio\nconsiglio, del mio lavoro; attraverso questo sentimento e col senso d'atroce\nafa col quale m'ero destato in treno, mi sentii rientrare in quell'uomo\ninsoffribile che stava davanti alla porta.\nTrassi di tasca il chiavino; aprii\nquella porta e rientrai anche in quella casa e nella vita di prima. Ora la mia\ntragedia \u00e8 questa. Dico mia, ma chi sa di quanti! Chi vive, quando vive, non si\nvede: vive... Se uno pu\u00f2 vedere la propria vita, \u00e8 segno che non la vive pi\u00f9:\nla subisce, la trascina. Come una cosa morta, la trascina. Perch\u00e9 ogni forma \u00e8\nuna morte. Pochissimi lo sanno; i pi\u00f9, quasi tutti, lottano, s'affannano per\nfarsi, come dicono, uno stato, per raggiungere una forma; raggiuntala, credono\nd'aver conquistato la loro vita, e cominciano invece a morire. Non lo sanno,\nperch\u00e9 non si vedono; perch\u00e9 non riescono a staccarsi pi\u00f9 da quella forma\nmoribonda che hanno raggiunta; non si conoscono per morti e credono d'esser vivi.\nSolo si conosce chi riesca a veder la forma che si \u00e8 data o che gli altri gli\nhanno data, la fortuna, i casi, le condizioni in cui ciascuno \u00e8 nato. Ma se\npossiamo vederla, questa forma, \u00e8 segno che la nostra vita non \u00e8 pi\u00f9 in essa:\nperch\u00e9 se fosse, noi non la vedremmo: la vivremmo, questa forma, senza vederla.\ne morremmo ogni giorno di pi\u00f9 in essa, che \u00e8 gi\u00e0 per s\u00e9 una morte, senza\nconoscerla.\nPossiamo dunque vedere e conoscere soltanto ci\u00f2 che di noi \u00e8 morto.\nConoscersi \u00e8 morire. Il mio caso \u00e8 anche peggiore. Io vedo non ci\u00f2 che di me \u00e8\nmorto; vedo che non sono mai stato vivo, vedo la forma che gli altri, non io,\nmi hanno data, e sento che in questa forma la mia vita, una mia vera vita, non\nc'\u00e8 stata mai. Mi hanno preso come una materia qualunque, hanno preso un\ncervello, un'anima, muscoli, nervi, carne, e li hanno impastati e foggiati a\npiacer loro, perch\u00e9 compissero un lavoro, facessero atti, obbedissero a\nobblighi, in cui io mi cerco e non mi trovo. E grido, l'anima mia grida dentro\nquesta forma morta che mai non \u00e8 stata mia: \u2013 Ma come? io, questo? io, cos\u00ec? ma\nquando mai? \u2013 E ho nausea, orrore, odio di questo che non sono io, che non sono\nstato mai io; di questa forma morta, in cui sono prigioniero, e da cui non mi\nposso liberare. Forma gravata di doveri, che non sento miei, oppressa da brighe\ndi cui non m'importa nulla, fatta segno d'una considerazione di cui non so che\nfarmi; forma che \u00e8 questi doveri, queste brighe, questa considerazione, fuori\ndi me, sopra di me: cose vuote, cose morte che mi pesano addosso, mi soffocano,\nmi schiacciano e non mi fanno pi\u00f9 respirare.\nLiberarmi? Ma nessuno pu\u00f2 fare che\nil fatto sia come non fatto, e che la morte non sia, quando ci ha preso e ci\ntiene. Ci sono i fatti. Quando tu, comunque, hai agito, anche senza che ti\nsentissi e ti ritrovassi, dopo, negli atti compiuti; quello che hai fatto\nresta, come una prigione per te. E come spire e tentacoli t'avviluppano le\nconseguenze delle tue azioni. E ti grava attorno come un'aria densa,\nirrespirabile la responsabilit\u00e0, che per quelle azioni e le conseguenze di\nesse, non volute o non prevedute, ti sei assunta. E come puoi pi\u00f9 liberarti?\nCome potrei io nella prigione di questa forma non mia, ma che rappresenta me\nquale sono per tutti, quali tutti mi conoscono e mi vogliono e mi rispettano,\naccogliere e muovere una vita diversa, una mia vera vita? una vita in una\nforma: che sento morta, ma che deve sussistere per gli altri, per tutti quelli\nche l'hanno messa su e la vogliono cos\u00ec e non altrimenti? Dev'essere questa,\nper forza. Serve cos\u00ec, a mia moglie, ai miei figli, alla societ\u00e0, cio\u00e8 ai\nsignori studenti universitari della facolt\u00e0 di legge, ai signori clienti che\nm'hanno affidato la vita, l'onore, la libert\u00e0, gli averi.\nServe cos\u00ec, e non\nposso mutarla, non posso prenderla a calci e levarmela dai piedi; ribellarmi,\nvendicarmi, se non per un attimo solo, ogni giorno, con l'atto che compio nel\nmassimo segreto, cogliendo con trepidazione e circospezione infinita il momento\nopportuno, che nessuno mi veda. Ecco. Ho una vecchia cagna lupetta, da undici\nanni per casa, bianca e nera, grassa, bassa e pelosa, con gli occhi gi\u00e0\nappannati dalla vecchiaia. Tra me e lei non c'erano mai stati buoni rapporti.\nForse, prima, essa non approvava la mia professione, che non permetteva si\nfacessero rumori per casa; s'era messa per\u00f2 ad approvarla a poco a poco, con la\nvecchiaia; tanto che, per sfuggire alla tirannia capricciosa dei ragazzi, che\nvorrebbero ancora ruzzare con lei gi\u00f9 nel giardino, aveva preso da un pezzo il\npartito di rifugiarsi qua nel mio studio da mane a sera, a dormire sul tappeto\ncol musetto aguzzo tra le zampe. Tra tante carte e tanti libri, qua, si sentiva\nprotetta e sicura. Di tratto in tratto schiudeva un occhio a guardarmi, come\nper dire: \u00abBravo, s\u00ec, caro: lavora; non ti muovere di l\u00ec, perch\u00e9 \u00e8 sicuro che,\nfinch\u00e9 stai l\u00ec a lavorare, nessuno entrer\u00e0 qui a disturbare il mio sonno.\u00bb Cos\u00ec\npensava certamente la povera bestia. La tentazione di compiere su lei la mia\nvendetta mi sorse, quindici giorni or sono, all'improvviso, nel vedermi guardato\ncos\u00ec. Non le faccio male; non le faccio nulla.\nAppena posso, appena qualche\ncliente mi lascia libero un momento, mi alzo cauto, pian piano, dal mio\nseggiolone, perch\u00e9 nessuno s'accorga che la mia sapienza temuta e ambita, la\nmia sapienza formidabile di professore di diritto e d'avvocato, la mia austera\ndignit\u00e0 di marito, di padre, si siano per poco staccate dal trono di questo\nseggiolone; e in punta di piedi mi reco all'uscio a spiare nel corridoio, se\nqualcuno non sopravvenga; chiudo l'uscio a chiave, per un momento solo; gli\nocchi mi sfavillano di gioja, le mani mi ballano dalla volutt\u00e0 che sto per\nconcedermi, d'esser pazzo, d'esser pazzo per un attimo solo, d'uscire per un\nattimo solo dalla prigione di questa forma morta, di distruggere, d'annientare\nper un attimo solo, beffardamente, questa sapienza, questa dignit\u00e0 che mi\nsoffoca e mi schiaccia; corro a lei, alla cagnetta che dorme sul tappeto;\npiano, con garbo, le prendo le due zampine di dietro e \"le faccio fare la carriola\": le faccio muovere cio\u00e8 otto o dieci\npassi, non pi\u00f9, con le sole zampette davanti, reggendola per quelle di dietro.\nQuesto \u00e8 tutto. Non faccio altro. Corro subito a riaprire l'uscio adagio\nadagio, senza il minimo cricchio, e mi rimetto in trono, sul seggiolone, pronto\na ricevere un nuovo cliente, con l'austera dignit\u00e0 di prima, carico come un\ncannone di tutta la mia sapienza formidabile. Ma, ecco, la bestia, da quindici\ngiorni, rimane come basita a mirarmi, con quegli occhi appannati, sbarrati dal\nterrore. Vorrei farle intendere \u2013 ripeto \u2013 che non \u00e8 nulla; che stia\ntranquilla, che non mi guardi cos\u00ec. Comprende, la bestia, la terribilit\u00e0\ndell'atto che compio. Non sarebbe nulla, se per scherzo glielo facesse uno dei\nmiei ragazzi. Ma sa ch'io non posso scherzare; non le \u00e8 possibile ammettere che\nio scherzi, per un momento solo; e seguita maledettamente a guardarmi,\natterrita.\nIl contenuto.\nSi tratta di una novella di ambientazione borghese. Il protagonista \u00e8 un avvocato di successo, che sta tornando a casa da un viaggio in treno e nel dormiveglia si \"vede vivere\", ovvero si riconosce come \"altro da s\u00e9\". Il treno \u00e8 simbolico, e indica il fluire del tempo. Questa crisi di identit\u00e0 si acuisce ancora di pi\u00f9 sulla strada verso casa, finch\u00e9 il protagonista giunge davanti alla porta di casa e vede sulla targhetta il suo nome e cognome e la sua professione. In quel momento capisce che sotto quella forma che la societ\u00e0 gli ha dato si nasconde il vuoto, che non ha mai vissuto veramente. Egli non pu\u00f2 fuggire totalmente dalla forma e dalle convenzioni sociali, e non gli resta che accettare quella sua forma.\nPer sopportarla, per\u00f2, dovr\u00e0 inventarsi dei momenti in cui dare libero sfogo a questo \"altro da s\u00e9\". La novella termina con la descrizione di uno di questi momenti: l'avvocato afferra la sua cagnolina per le zampe posteriori e le fa fare la carriola, facendole compiere otto o dieci passi nel suo studio. Dal punto di vista narrativo \u00e8 interessante l'incipit della novella, che \u00e8 fortemente enigmatico. C'\u00e8 una descrizione che potrebbe far pensare ad una donna, ma che in realt\u00e0 si riferisce alla cagnetta, spaventata dal comportamento deviato del padrone.\nIl mondo ha imposto al protagonista una maschera: costui \u00e8, infatti, obbligato a mostrarsi una persona affidabile, precisa, colta, sicura di s\u00e9, delle proprie capacit\u00e0 e possibilit\u00e0. Il protagonista ci spiega che ogni sua forma, ogni sua maschera \u00e8 una forma di morte, perch\u00e9 \u00e8 comunque una maschera. Pirandello, nello scrivere questa novella, intende comunicare che la pace \u00e8 solo nella follia, che \u00e8 il sovvertire tutti gli schemi. In questo brano \u00e8 presente, infatti, la visione di vita pirandelliana, che si caratterizza da una realt\u00e0 di uomo che non vive ma interpreta una parte; \u00e8 inoltre pervasa dal pesante incombere di una maschera che non si pu\u00f2 togliere perch\u00e9 \u00e8 vincolante per la riuscita della nostra vita, e che ci porta a un senso di angoscia e solitudine.\nStile della novella.\nNella novella, che \u00e8 un genere stilistico simile al racconto, con protagonisti, luoghi e tempi inventati, troviamo un narratore in prima persona. La prosa \u00e8 scarna: questo serve a conferire maggiore tensione al brano; inoltre l'atmosfera \u00e8 intrisa da amara ironia, come in un mondo paradossale."}
{"id": "1779032", "revid": "110157", "url": "https://it.wikipedia.org/wiki?curid=1779032", "title": "Shelby Automobiles", "text": "Shelby Automobiles \u00e8 la denominazione dal 2003 della casa automobilistica statunitense fondata nel 1962 dall'ex pilota automobilistico Carroll Shelby come Shelby American.\nStoria.\n\"Cobra\" \u00e8 il marchio delle prime vetture costruite da Carroll Shelby dal 1961 negli Stati Uniti. La prima denominazione del modello \u00e8 stata \"Shelby A.C. Cobra\" per diventare poi \"A.C. Cobra\" e infine \"Ford Cobra\". Il motivo di queste variazioni \u00e8 dovuto agli accordi intercorsi, in tempi successivi, fra Shelby, la Ford americana e la casa inglese AC Cars.\nLa vettura era infatti assemblata con telaio e carrozzeria dell'AC e meccanica Ford. Il nome di Shelby sembra lo abbia imposto la Ford che forniva i motori e che non voleva esporsi direttamente nelle corse; AC lo ha voluto la casa inglese per i telai e le carrozzerie che inviava negli Stati Uniti, e Cobra era il marchio voluto da Shelby. In seguito diventa A.C. Cobra, ma con l'aggiunta della scritta Ford Powered sulla vettura. Infine si modifica in Ford Cobra perch\u00e9 Shelby diventa un preparatore delle vetture sportive costruite in serie dalla Ford.\nCarroll Shelby, gi\u00e0 noto pilota non solo negli Stati Uniti ma anche in Europa, dove ha corso con vetture MG, Allard, Jaguar, Aston Martin, Ferrari e Maserati nelle maggiori competizioni di durata, aveva avuto modo in questo periodo di avere contatti con i costruttori europei di vetture sportive. Di questi rapporti approfitta nell'autunno del 1961 quando decide di costruire delle vetture da gran turismo e sport. si rivolge alla casa inglese A.C. affinch\u00e9 gli fornisca i telai che riteneva robusti, leggeri e adatti a essere equipaggiati con motore Ford a 8 cilindri a V senza dover apportare troppe modifiche.\nNel frattempo, essendo venuto a conoscenza che la Ford americana stava costruendo un motore 8 V abbastanza leggero (blocco motore in alluminio), chiede di poterlo avere per applicarlo su una vettura sportiva che stava progettando. Ottiene risposte affermative da tutte e due le Case con fornitura a credito delle varie parti fino alla vendita delle prime vetture. Invia all'A.C. le dimensioni degli ingombri del motore Ford di 2622 cm\u00b3 ma poco dopo fa seguire quelli dello stesso propulsore nella cilindrata di 4261\u00a0cm\u00b3. Shelby parte per la Gran Bretagna perch\u00e9 si rende conto che al telaio occorre apportare delle modifiche in conseguenza delle maggiori potenze sviluppate dal motore.\nLa prima piccola officina della Shelby A.C. Cobra ha sede a Santa F\u00e9 dove vengono elaborati i motori per ricavarne una maggiore potenza. Si trasferir\u00e0 nel giugno del 1962 a Venice in California, nella stessa officina gi\u00e0 attrezzata dove Lance Reventlow ha appena cessato di costruire le Scarab. La sede successiva definitiva \u00e8 a Los Angeles nelle vicinanze dell'aeroporto.\nNel 1963 \u00e8 in produzione la \"289 Sport\" che vince il Campionato Americano per vetture di serie e partecipa con poco successo alla 24 Ore di Le Mans. Vince invece a Riverside con David Mac-Donald mentre Ken Miles si piazza secondo. Nel 1964 la presenza della Cobra, assistita direttamente dalla Ford \u00e8 massiccia in numerose gare degli Stati Uniti ed europee. Ottiene dei buoni risultati sia con la Sport 427 sia con la coup\u00e9. Le coup\u00e9 per Le Mans sono state costruite a Modena presso la carrozzeria Gransport. Nel Campionato Internazionale Costruttori la Cobra \u00e8 terza dietro alla Ferrari e alla Porsche nell'ordine. La coup\u00e9 Daytona costruita nel 1965 \u00e8 quella che d\u00e0 le maggiori soddisfazioni a Shelby. Conquista infatti il Campionato Internazionale Costruttori per vetture Gran Turismo. \nDal 1964 la collaborazione con Ford si intensifica e Shelby viene incaricato di progettare una versione potenziata di uno dei cavalli di battaglia della casa di Detroit, la Ford Mustang che diventa in questa versione particolare Shelby Mustang.\nNel 1966, durante alcuni collaudi, muore Ken Miles, capo collaudatore, collaboratore dei progetti costruttivi della Cobra e pilota di Carroll Shelby. \u00c8 uno dei motivi che determina in Shelby la decisione di smettere di costruire vetture; l'altro motivo \u00e8 l'interessamento della Ford ad una partecipazione diretta alle competizioni automobilistiche. Un primo accenno a questo fatto lo si era avuto nel 1964, quando Shelby chiese alla Ford di poter montare i motori Galaxie sulle sue Cobra. La Ford per\u00f2 si oppose nettamente perch\u00e9 le Cobra sarebbero state in competizione con le Ford GT coup\u00e9. Nel 1966 la Ford partecipa indirettamente alle corse con la GT-40 e da allora Shelby si occupa delle versioni spinte delle Mustang oltre a essere socio di Dan Gurney nella Eagle che costruiva negli anni '60 monoposto di Formula 1 e Formula Indianapolis.\nNel 1970 si interrompono i rapporti con la Ford e i successivi rapporti di Shelby con il mondo delle quattro ruote ripresero solo nel 1982 con la firma di un accordo con la Chrysler per la progettazione di modelli di derivazione Dodge, in particolare della Dodge Viper.\n\u00c8 del 2003 il nuovo accordo con Ford da cui nasce la nuova denominazione sociale dell'azienda."}
{"id": "1779034", "revid": "599013", "url": "https://it.wikipedia.org/wiki?curid=1779034", "title": "Darryl Powell", "text": ""}
{"id": "1779043", "revid": "1272592", "url": "https://it.wikipedia.org/wiki?curid=1779043", "title": "Ospedalicchio", "text": "Ospedalicchio \u00e8 una frazione di 1.139 abitanti del comune di Bastia Umbra, in provincia di Perugia, distante circa 3\u00a0km dal capoluogo. Essa si trova a 199 , all'estremit\u00e0 nord della Valle Umbra.\nGeografia fisica.\nTerritorio.\nOspedalicchio \u00e8 un punto di snodo di merci e di persone, poich\u00e9 sorge lungo la Strada statale 75 Centrale Umbra, superstrada che collega Perugia a Foligno e Spoleto, ed \u00e8 situato in prossimit\u00e0 dell'aeroporto di Perugia-Sant'Egidio. Inoltre, \u00e8 posto proprio al confine tra i territori dell'assisate e del perugino, con la frazione di Collestrada, lungo la cosiddetta \"via ghisleria\" (1577, da monsignor Pietro Ghisleri, governatore di Perugia) che mette in comunicazione Perugia ed Assisi. Probabilmente, l'ospedale di Collestrada aveva qui una piccola dipendenza, che ha fornito il nome al paese.\nPur facendo parte del territorio del comune di Bastia Umbra, compreso nella Diocesi di Assisi-Nocera Umbra-Gualdo Tadino, Ospedalicchio rientra nei confini del territorio dell'Arcidiocesi di Perugia-Citt\u00e0 della Pieve.\nStoria.\nIn questi luoghi si sono combattute molte battaglie nel corso dei secoli, tra le due citt\u00e0 di Perugia ed Assisi. Nel XIV secolo il Comune di Perugia vi costru\u00ec un forte militare (\"Castrum Spedalicchium\", nel 1379) a presidio del confine. Dutrante il periodo della dominazione pontificia, l'aspetto militare venne meno e si espanse il borgo civile, addossato all'interno delle mura difensive. I nobili perugini Eugeni, nel XVII secolo, vi costruirono la propria residenza di campagna, utilizzando anche un'antica torre risalente al medioevo.\nNel 1828 il paese viene annesso al comune di Bastia Umbra.\nEventi.\nGiochi della Giovent\u00f9.\nSfida fatta l'ultimo venerd\u00ec di Agosto tra i 4 rioni del paese che sono: San Cristoforo (blu), San Lazzaro (verde), San Lorenzo (rosso), San Vitale (giallo). Questo evento, dopo essere stato interrotto per diversi anni, \u00e8 ripreso normalmente dal 2015."}
{"id": "1779045", "revid": "110157", "url": "https://it.wikipedia.org/wiki?curid=1779045", "title": "Love Songs for the Retarded", "text": "Love Songs for the Retarded \u00e8 il secondo album dei Queers, pubblicato nel 1993."}
{"id": "1779046", "revid": "94647", "url": "https://it.wikipedia.org/wiki?curid=1779046", "title": "Punto francese", "text": ""}
{"id": "1779047", "revid": "648716", "url": "https://it.wikipedia.org/wiki?curid=1779047", "title": "Feriae latinae", "text": "Le Feriae Latinae erano una festivit\u00e0 latina, divenuta poi romana, nata probabilmente prima della fondazione di Roma.\nDescrizione.\nTradizionalmente la festa fu istituita in seguito alle vittorie di Tarquinio Prisco contro le citt\u00e0 etrusche, a cui fu aggiunto un secondo giorno in occasione della fine della monarchia a Roma, e un terzo con la stipula del Foedus Cassianum tra Romani e Latini nel 493 a.C. .\nLe \"Feriae Latinae\", dedicate a \"Iuppiter Latiaris\" (Giove Laziale), cui veniva sacrificato un toro, erano \"conceptivae\", cio\u00e8 avevano una data non fissa, ma mobile all'interno dell'anno, stabilita di volta in volta (generalmente in primavera). Quando la guida della Lega Latina divenne appannaggio di Roma, il compito di stabilire la data delle \"Feriae Latinae\" spett\u00f2 ai consoli.\nCome avveniva in occasione delle Olimpiadi tra gli Elleni, anche tra i popoli latini le guerre venivano sospese durante la celebrazione delle \"Feriae Latinae\". Il sacrificio vero e proprio era preceduto da una processione, nella quale venivano portati agnelli, formaggi, latte ed altri cibi analoghi.\nAl termine della processione Giove veniva onorato con il sacrificio di un toro candido, le cui viscere venivano bruciate e le cui carni venivano divise tra i rappresentanti delle citt\u00e0 che componevano la Lega Latina. Il termine delle celebrazioni veniva sancito dall'accensione di un grande fal\u00f2 sul Monte Cavo."}
{"id": "1779048", "revid": "121879457", "url": "https://it.wikipedia.org/wiki?curid=1779048", "title": "Affinit\u00e0 protonica (dati)", "text": "Le affinit\u00e0 protoniche vengono riportate in kJ/mol, in ordine crescente della basicit\u00e0 in fase gas della base"}
{"id": "1779055", "revid": "41851", "url": "https://it.wikipedia.org/wiki?curid=1779055", "title": "Professional Graphics Controller", "text": "Il Professional Graphics Controller fu una scheda video per IBM XT prodotta da IBM. Era molto avanzata e metteva a disposizione degli utenti sia un acceleratore grafico 2D che uno 3D per gli utenti di applicazioni CAD. Era composta da tre schede ISA interconnesse e conteneva il suo processore e la sua memoria.\nIl \"Professional Graphics Controller\" (anche chiamato \"Professional Graphics Adapter\") fu messo in commercio nel 1984 e prodotto fino al 1987, offriva una risoluzione e una profondit\u00e0 di colori leggermente superiore della EGA, fino a 640\u00d7480 pixel a 256 colori con 60 frame al secondo.\nFu progettato per il mercato computer-aided design e includeva di RAM e un processore a bordo (derivato dall'8086) che forniva la possibilit\u00e0 di ruotare in 3D ed effettuare il clipping delle immagini. Non fu mai proposta al mercato consumer dei personal computer, ma con il suo prezzo di listino di dollari, era molto competitivo paragonato alle workstation dedicate per il CAD che costavano dollari nel 1984.\nIn aggiunta alla modalit\u00e0 nativa di 640\u00d7480, il PGC era anche retrocompatibile con il CGA.\nNecessitava di un proprio monitor specifico.\nConnettore.\nNumerazione dei piedini (pin) e immagine del connettore femmina:"}
{"id": "1779056", "revid": "88740", "url": "https://it.wikipedia.org/wiki?curid=1779056", "title": "Grande", "text": ""}
{"id": "1779061", "revid": "228587", "url": "https://it.wikipedia.org/wiki?curid=1779061", "title": "Passaparola", "text": "Il passaparola indica il diffondersi, attraverso una rete sociale, di informazioni o consigli in forma diretta tra soggetti.\nCaratteristiche.\nIl termine deriva dal gergo militare, ove indica la trasmissione rapida e sottovoce di ordine da una estremit\u00e0 all'altra di una fila di soldati. \u00c8 altres\u00ec un gioco, che consiste nel comunicare rapidamente e a bassa voce una parola o una frase tra persone disposte in fila o in cerchio, per poi verificare quanto il messaggio di partenza si sia trasformato giungendo all'ultima persona del gruppo.\nDa sempre il passaparola definisce una informazione passata di bocca in bocca tra soggetti. \u00c8 tema di studio nelle scienze della comunicazione e in sociologia. Con l'evoluzione dei mass media, hanno iniziato a far parte di questo processo di trasmissione anche le conversazioni telefoniche, i messaggi di testo, le comunicazioni via Internet (tramite blog, forum, social network, posta elettronica), e - pi\u00f9 in generale - ogni trasferimento di informazioni che si dipana di soggetto in soggetto.\nFinalit\u00e0.\nIl passaparola pu\u00f2 essere utilizzato per scopi promozionali attraverso l'applicazione di specifiche strategie di marketing.\nIn genere il metodo del passaparola \u00e8 comunemente utilizzato per indicare la trasmissione di un'informazione positiva piuttosto che negativa, ma questa non \u00e8 una regola.\nIl termine passaparola \u00e8 usato talvolta anche per indicare un semplice rumor, un gossip, un \"sentito dire\"."}
{"id": "1779062", "revid": "1543377", "url": "https://it.wikipedia.org/wiki?curid=1779062", "title": "Kyon (Burkina Faso)", "text": "Kyon \u00e8 un dipartimento del Burkina Faso classificato come comune, situato nella provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 5 villaggi: Essapoun, Nagarpoulou, Po, Poa e Zilivel\u00e9."}
{"id": "1779065", "revid": "110157", "url": "https://it.wikipedia.org/wiki?curid=1779065", "title": "Guaranteed (Eddie Vedder)", "text": "Guaranteed \u00e8 una canzone di Eddie Vedder inclusa nella del film \"Into the Wild - Nelle terre selvagge\".\nCome per le altre canzoni della colonna sonora, Vedder nello scrivere il testo si \u00e8 ispirato alla vera storia di Christopher McCandless. Il brano ha vinto un Golden Globe 2008 per la migliore canzone originale ed \u00e8 stato nominato ai Broadcast Film Critics Association Award e ai Grammy Award.\nNel videoclip, diretto da Marc Rocco, Eddie Vedder si esibisce in una stanza scura mentre scorrono varie immagini del film \"Into the Wild - Nelle terre selvagge\"."}
{"id": "1779069", "revid": "1543377", "url": "https://it.wikipedia.org/wiki?curid=1779069", "title": "Pouni", "text": "Pouni \u00e8 un dipartimento del Burkina Faso classificato come comune, situato nella Provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 20 villaggi: Baganapoun, Band\u00e9o, Band\u00e9o-Napon\u00e9, Edi\u00e9, Elinga, Gado, Karbol\u00e9, Lilbour\u00e9, Naboua, Nadoulou, Naton, Pousma, Tambouassa, Ti\u00e9kouyou, Tita, Tita-Napon\u00e9, Tiyell\u00e9, Valiou, Villy e Villy-Bongo."}
{"id": "1779075", "revid": "174925", "url": "https://it.wikipedia.org/wiki?curid=1779075", "title": "Orgonite", "text": ""}
{"id": "1779076", "revid": "287204", "url": "https://it.wikipedia.org/wiki?curid=1779076", "title": "Al Jefferson", "text": "Per la sua stazza \u00e8 soprannominato \"Big Al\".\nCarriera.\nHigh school e college.\nHa frequentato la Prentliss High School a Prentiss (Mississippi). Nell'anno da senior, fu considerato McDonald's All-American Game e fu finalista del Naismith Award. Decise di frequentare la University of Arkansas ma decise poi di saltare il college e dichiararsi eleggibile per il draft NBA 2004. Nell'ultimo anno di high school ebbe una media di 42 punti e 18 rimbalzi a gara. Nella sua migliore gara ha segnato 66 punti.\nBoston Celtics.\nViene selezionato con la 15\u00aa scelta dai Boston Celtics diventando cos\u00ec il primo giocatore a essere selezionato direttamente dalla scuola superiore dai Celtics (Kendrick Perkins era stato selezionato dai Memphis Grizzlies nel draft 2003 per poi essere ceduto lo stesso giorno ai Celtics). Nella stagione da matricola gioca principalmente come ala grande con una media di 6,7 punti, 4,4 rimbalzi e in 14,8 minuti a partita. La stagione 2005-06 \u00e8 per molto deludente, soprattutto a causa di una serie di infortuni alla caviglia e a una lacerazione al menisco del ginocchio destro che lo limitano a disputare solo 59 partite. Nella sua seconda stagione ha una media di 7,9 punti e 5,1 rimbalzi in 18,0 minuti a partita. Durante la pausa prima della stagione 2006-07 assume uno chef personale che gli ha fatto perdere 30 chili. Dopo aver provato dei dolori persistenti durante la Summer League di Las Vegas, una TAC ha rivelato la presenza di alcuni speroni ossei. Il 2 agosto 2006 si \u00e8 sottoposto ad un intervento chirurgico per rimuovere gli speroni ossei. L'8 novembre 2006, poco prima della quarta partita della stagione, si \u00e8 sottoposto ad un'operazione di appendicectomia al New England Baptist Hospital. L'intervento \u00e8 stato eseguito dal dottor Steven Camer e il dottor Farhat Homsy, assistiti dal medico dei Celtics Brian McKeon. Dopo aver perso sette partite, torna in campo il 23 novembre 2006.\nOltre a un aumento del minutaggio (9,3 punti e 7,0 rimbalzi in 22,0 minuti in 9 partite da riserva), viene promosso a causa di un infortunio al centro titolare Kendrick Perkins. Grazie anche agli infortuni dei centri di riserva Michael Olowokandi e Theo Ratliff, l'allenatore Doc Rivers lo sposta a centro contro i Memphis Grizzlies il 6 dicembre 2006. Nelle successive 7 partite ha mantenuto una media di 16,3 punti e 11,1 rimbalzi in 33,7 minuti a partita. In quella che molti hanno considerato una partita di sblocco, ha messo a segno un career-high di 29 punti e 14 rimbalzi contro i New Jersey Nets. Era la seconda volta che segnava pi\u00f9 di 20 punti in una partita. Il 10 dicembre 2005 aveva infatti segnato 21 punti contro i Dallas Mavericks. La terza e la quarta partita con pi\u00f9 di 20 punti arrivano 6 e 7 giorni dopo la seconda, il 15 dicembre e il 16 dicembre quando ha segnato rispettivamente 28 punti contro i Denver Nuggets e 22 punti contro i Charlotte Bobcats. Queste prestazioni portano i Celtics a una striscia di 5 vittorie consecutive. Il 3 marzo 2007 segna un \"career-high\" di 32 punti e 18 rimbalzi contro i New Jersey Nets, contro i quali aveva stabilito un altro career-high a inizio stagione. Il 5 marzo viene nominato giocatore NBA della settimana per la settimana dal 26 febbraio al 4 marzo.\nMinnesota Timberwolves.\nIl 31 luglio 2007 viene ceduto insieme a Gerald Green, Ryan Gomes, Theo Ratliff, Sebastian Telfair e alcune scelte al draft ai Minnesota Timberwolves in cambio di Kevin Garnett. Arrivato ai Wolves ha firmato una mega estensione del contratto per un totale di 5 anni a 65 milioni di dollari. Nella sua prima stagione con i Wolves, diventa subito l'uomo-franchigia. Giocando tutte le 82 partite, classificandosi 20\u00ba della lega in punti di media a partita (11\u00ba in punti totali) con una media di 21,0 punti e tirando il 50% dal campo. Si afferma come uno dei migliori lunghi della NBA divenendo uno dei 4 giocatori a riuscire a totalizzare almeno 20 punti e 10 rimbalzi a partita (gli altri erano stati Dwight Howard, Carlos Boozer e Antawn Jamison). Si classifica al 5\u00ba posto per rimbalzi a partita (4\u00ba per rimbalzi a partita) e 2\u00ba per rimbalzi offensivi a partita (3,8), dietro a Tyson Chandler (4,1). Si classifica inoltre 12\u00ba per efficienza nella NBA e 3\u00ba per doppie doppie. Nel gennaio 2008 viene nominato giocatore della settimana della Western Conference dopo aver guidato i Wolves a una striscia di 3-1 con una media di 33,3 punti e 15,3 rimbalzi nella settimana dal 21 al 27 gennaio. Il 27 gennaio 2008 segna un \"career-high\" di 40 punti contro i New Jersey Nets ripetendosi l'8 aprile 2008 contro i Charlotte Bobcats.\nJefferson stava disputando la miglior stagione in carriera con 23,1 punti, 11,0 rimbalzi e 1,7 stoppate a partita nelle prime 50 partite della stagione 2008-09, prima di subire un grave infortunio al ginocchio destro dopo un goffo atterraggio contro i New Orleans Hornets. Jefferson sostenne di aver sentito uno schiocco del ginocchio e l'infortunio consistette nello strappo completo del ginocchio, che richiese un intervento di ricostruzione che costrinse Jefferson a terminare la stagione. In quel momento i Wolves avevano un bilancio di 17-33 mostrando per\u00f2 segni di miglioramento, ma, dopo l'infortunio di Jefferson, hanno disputato il resto della stagione con un bilancio di 7-25, venendo costretti ancora una volta a partecipare alla lotteria per il draft.\nIl 13 gennaio 2010 stabilisce un record di franchigia di 26 rimbalzi nella sconfitta al terzo tempo supplementare contro gli Houston Rockets. Il record verr\u00e0 poi superato da Kevin Love.\nUtah Jazz.\nIl 13 luglio 2010 viene acquisito dagli Utah Jazz in cambio di due future scelte al draft e del centro Kosta Koufos per rimpiazzare Carlos Boozer, che si era precedentemente accordato con i Chicago Bulls.\nCharlotte Hornets.\nIl 3 luglio 2013 viene ingaggiato dagli Charlotte Hornets, con cui firma un contratto triennale a 40,5 milioni di $.\nIl 3 marzo 2014, nella gara esterna contro i Miami Heat, mette a referto il suo \"season-high\" mettendo a referto 38 punti conditi da 19 rimbalzi.\nIl suo apporto vale a Charlotte il raggiungimento dei playoff, chiudendo una stagione con record di squadra positivo (43 vinte e 39 perse) dopo tre annate largamente perdenti. Al primo turno i Bobcats vengono subito eliminati perdendo 4-0 contro i Miami Heat. La stagione da trascinatore di Jefferson viene comunque premiata individualmente con l'inserimento nel \"Third All-NBA Team\"."}
{"id": "1779079", "revid": "1543377", "url": "https://it.wikipedia.org/wiki?curid=1779079", "title": "T\u00e9nado", "text": "T\u00e9nado \u00e8 un dipartimento del Burkina Faso classificato come comune, situato nella Provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 17 villaggi: Baguiomo, Bal\u00e9l\u00e9do, Batondo, Bavila, Doudou, Kaboro, Koualio, Koukouldi, Lati, Poun, Sassia, Tialgo, Ti\u00e9bo, Tio, Tiogo, Tiogo-Mouhoun e Zindin."}
{"id": "1779081", "revid": "287204", "url": "https://it.wikipedia.org/wiki?curid=1779081", "title": "Tenado", "text": ""}
{"id": "1779082", "revid": "748037", "url": "https://it.wikipedia.org/wiki?curid=1779082", "title": "Giulio Avellino", "text": "Biografia.\nVisse a lungo a Ferrara ove oper\u00f2 e vi mor\u00ec sul principio del secolo XVIII. M\u00e8ntore e futuro suocero l'architetto e matematico Niccol\u00f2 Francesco Maffei. Fu allievo di Salvator Rosa a Roma, il cui stile riusc\u00ec persino a ingentilire, in particolar modo realizzando ruderi e architetture, ma anche picciole figure spiritose. I signori Cremona e Donati ne scelsero per le loro residenze svariati pezzi. Si pu\u00f2 dire che non vi sia \"quadreria\" in Ferrara o in Romagna che non ne esponga almeno un pezzo. Artista altres\u00ec documentato a Napoli, Cremona e Venezia.\nMuore a Ferrara il 20 agosto 1700 presso l'Ospedale dei Battuti Bianchi dipendente dalla parrocchia chiesa di San Salvatore, tempio ove \u00e8 documentata la sepoltura."}
{"id": "1779088", "revid": "767487", "url": "https://it.wikipedia.org/wiki?curid=1779088", "title": "La citt\u00e0 delle stelle", "text": "La citt\u00e0 delle stelle \u00e8 un libro della serie Stravaganza, la serie di libri per ragazzi scritta da Mary Hoffman.\nTrama.\nGeorgia O'Grady \u00e8 una quindicenne appassionata di cavalli. Ma la gente la considera strana per via del suo modo di vestire, del suo anellino sul sopracciglio e per il suo distacco dalla gente. Ogni giorno dopo scuola, Giorgia passa davanti a un antiquario e s'innamora di una statuina di un cavallo alato. Quando finalmente riesce a comprarla \u00e8 davvero contenta, ma quando per sbaglio si addormenta con la statuina in mano e si risveglia nel Montone, ed \u00e8 terribilmente confusa. Col tempo e con l'aiuto di Cesare e Paolo, quest'ultimo uno Stravagante, capisce di trovarsi a Talia, l'equivalente alla nostra Italia.\nA Montone, uno dei duodecimi della citt\u00e0 di Remora, per noi Siena, si svolge ogni anno la Stellata, una corsa di cavalli nella quale partecipano tutti i duodecimi, l'equivalente del nostro Palio di Siena. \nGiorgia incontra Luciano, il ragazzo che le piaceva tempo fa e che era morto nel mondo di Giorgia; lui e Paolo le spiegano che esiste una fratellanza di Stravaganti, alla quale lei fa anche parte. Luciano, come sappiamo da prima, era stato \"traslato\" a Bellezza, involontariamente.\nI De' Chimici, la famiglia pi\u00f9 potente di Tal\u00eda, ha in mente, come ogni anno, di truccare la Stellata in modo che i propri Duodecimi vincano. Ma non tutti i De' Chimici sono uguali: infatti Luciano, Cesare e Giorgia, costretta a farsi chiamare Giorgio per il suo aspetto maschile, stringono amicizia con Gaetano e Falco. Quest'ultimo ha una gamba malata e riesce difficilmente a muoversi. Per questo motivo, dopo aver scoperto il segreto degli Stravaganti, il ragazzo chiede a Luciano e a Giorgia di aiutarlo nella \"traslazione\" definitiva al mondo di Giorgia, dove \u00e8 probabile che possano curarlo. Questo porter\u00e0 per\u00f2 diverse conseguenze nella vita di tutti quanti."}
{"id": "1779097", "revid": "34928", "url": "https://it.wikipedia.org/wiki?curid=1779097", "title": "Kibut", "text": ""}
{"id": "1779098", "revid": "1543377", "url": "https://it.wikipedia.org/wiki?curid=1779098", "title": "Zamo", "text": "Zamo \u00e8 un dipartimento del Burkina Faso classificato come comune, situato nella Provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 7 villaggi: Bekapor\u00e9, Bounga, Bow, Guigui, Koualio, Lia e Sadouan."}
{"id": "1779099", "revid": "599013", "url": "https://it.wikipedia.org/wiki?curid=1779099", "title": "Guaranteed", "text": ""}
{"id": "1779102", "revid": "767487", "url": "https://it.wikipedia.org/wiki?curid=1779102", "title": "The Turtles", "text": "I Turtles sono un gruppo musicale sunshine pop e folk rock statunitense formatosi a Los Angeles nel 1965, conosciuti principalmente per il brano \"Happy Together\" del 1967 che arriv\u00f2 primo nella Billboard Hot 100 per tre settimane.\nStoria dei Turtles.\nIl nucleo originale che diede origine alla band fu \"The Crossfires from Planet Mars\", composto da Howard Kaylan e Mark Volman, ma questi cambiarono presto il nome al duo, aderendo alla prevalente moda musicale e rinominandosi The Tyrtles, sul modello di quanto fecero i Byrds che storpiarono il vocabolo \"Birds\" (\"Uccelli\"). Tuttavia questo nuovo nome non ebbe molti consensi e allora si decise di cambiarlo nuovamente in quello attuale (va ricordato che \"turtle\" in lingua inglese significa \"tartaruga\").\nNella loro carriera hanno realizzato molti successi, oltre alla sopracitata \"Happy Together\" (anche conosciuta nella versione italiana \"Per vivere insieme\" del gruppo i Quelli), come \"It Ain't Me Baby\", \"Let Me Be\", \"You Baby\", \"Outside Chance\" ed \"Elenore\" (della quale Gianni Morandi fece una versione italiana col brano \"Scende la pioggia\").\nIn seguito al calare del successo, unito a problemi con l'etichetta discografica, i Turtles si sciolsero nel 1970, per poi riformarsi nel 1983. Durante i primi anni (1970-71) di questa lunga pausa, Kaylan e Volman fecero parte di una delle numerose incarnazioni della band di Frank Zappa con lo pseudonimo di \"The Phlorescent Leech &amp; Eddie\" oppure con i loro veri nomi. Col noto chitarrista-compositore italoamericano incisero \"Chunga's Revenge\", \"Fillmore East - June 1971\", \"200 Motels\" e \"Just Another Band from L.A.\". Dopo la rifondazione collaborarono alla colonna sonora di alcuni prodotti per bambini come il cartone animato degli \"Orsetti del cuore\"."}
{"id": "1779109", "revid": "767487", "url": "https://it.wikipedia.org/wiki?curid=1779109", "title": "Zawara", "text": "Zawara \u00e8 un dipartimento del Burkina Faso classificato come comune, situato nella Provincia di Sangui\u00e9, facente parte della Regione del Centro-Ovest.\nIl dipartimento si compone del capoluogo e di altri 14 villaggi: Baporo, Benega, Bourou, Carrefour, Gabou, Iridi\u00e9, Ividi\u00e9, Kodara, Laba, Lorou, N\u00e9m\u00e9laye, Nongbamba, Po\u00e9 e Tiodi\u00e9."}
{"id": "1779111", "revid": "230988", "url": "https://it.wikipedia.org/wiki?curid=1779111", "title": "Ferrovia Casarsa-San Vito-Motta", "text": ""}
{"id": "1779118", "revid": "6923", "url": "https://it.wikipedia.org/wiki?curid=1779118", "title": "Brabham BT51", "text": ""}
{"id": "1779121", "revid": "1543377", "url": "https://it.wikipedia.org/wiki?curid=1779121", "title": "L\u00e9o (Burkina Faso)", "text": "L\u00e9o \u00e8 un dipartimento del Burkina Faso classificato come citt\u00e0, capoluogo della provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 19 villaggi: Betiessan, Boutiourou, Djansia, Djantiogo, Don, Fido, Fien, Kayero-Bo, Kayero-Tio, Koalga, Lan, Nabliliessan, Nadion, Onliassan, Outoulou, Sanga, Sissily, Taga, Wan."}
{"id": "1779122", "revid": "599013", "url": "https://it.wikipedia.org/wiki?curid=1779122", "title": "Lorenzo Gaslini", "text": "Carriera.\nFiglio del nobile Pio Gaslini e di Teodolinda della Pedrina. Appassionato di sport ed in particolare di calcio, fu uno dei pionieri della Lazio nel ruolo di portiere anche per la sua alta statura; gioc\u00f2 quindi anche nel Milan.\nCon i rossoneri disput\u00f2 tre stagioni: nel 1909-1910 e dal 1913-14 al 1914-15.\nIl suo esordio nel Milan in gare ufficiali fu il 16 gennaio 1910 in -Milan 5-3, mentre la sua ultima partita giocata con i rossoneri il 22 novembre 1914 Milan-Chiasso (5-0).\nFu chiamato sotto le armi il 15 maggio 1915 ed il 24 maggio, inizio della prima guerra mondiale, era gi\u00e0 a Monfalcone, partecipando a tutte le battaglie del 1\u00ba Reggimento Granatieri a cui apparteneva, quindi sul Carso e sull'alto Isonzo.\nPassato alla Scuola di Aviazione consegu\u00ec il brevetto di pilota militare per apparecchi Farman. Assegnato alla omonima squadriglia presso il campo di aviazione di Campoformio prese parte al bombardamento di Tolmino del 1917.\nMori nel 1919 a seguito di una polmonite conseguita in volo. \u00c8 sepolto a Sesto San Giovanni nel Cimitero Monumentale nel sacello di famiglia.\nGli fu dedicata una lapide presso la direzione centrale della Banca Italiana di Sconto ed il suo nome \u00e8 riportato, insieme ai soci del Milan caduti nella prima guerra Mondiale, su una lapide (oggi semi distrutta), posta sulla parete esterna degli spogliatoi del \"Tennis Club Lombardo\", fondato nel 1946, gi\u00e0 spogliatoi del Milan adiacenti al Campo di Viale Lombardia a Milano."}
{"id": "1779124", "revid": "729019", "url": "https://it.wikipedia.org/wiki?curid=1779124", "title": "Nazionale di calcio a 5 dell'Uzbekistan", "text": "La nazionale di calcio a 5 dell'Uzbekistan \u00e8, in senso generale, una qualsiasi delle selezioni nazionali di Calcio a 5 della Federazione calcistica uzbeka che rappresentano l'Uzbekistan nelle varie competizioni ufficiali o amichevoli riservate a squadre nazionali.\nLa nazionale uzbeka \u00e8 tra le selezioni di pi\u00f9 vecchia storia del calcio a 5 asiatico, non ha partecipato alle qualificazioni ai mondiali del 1992 e 1996 ma a partire dalla prima edizione del AFC Futsal Championship disputato nel 1999, la selezione centrasiatica ha disputato tutte e dieci le fasi finali, ospitandone una nel 2006 a Tashkent. L'Uzbekistan ha centrato il primo importante risultato nel 2001 quando ha raggiunto la finale del campionato asiatico dopo aver battuto in semifinale la Corea del Sud, nell'atto finale gli uzbeki sono stati travolti dall'Iran per 9-0. Dopo l'eliminazione ai quarti di finale nelle due successive edizioni l'Uzbekistan torna a giocare una semifinale a Macao nel 2004 durante l'edizione valida per la qualificazione ai Mondiali dello stesso anno a Taiwan, ma \u00e8 il Giappone che vincendo 4-2 stacca il biglietto per la rassegna iridata.\nDopo una nuova semifinale in Vietnam nel 2005, l'Uzbekistan ha la possibilit\u00e0 di ospitare la rassegna continentale nel 2006 sul parquet amico di Tashkent, una esaltante cavalcata per gli uzbeki, costretti a fermarsi in finale di nuovo contro il Giappone vittorioso 5-1. L'Uzbekistan non \u00e8 sceso dal podio nell'edizione successiva dove \u00e8 giunta terza ma nell'edizione pi\u00f9 importante, quella del 2008 che regalava il pass per i mondiali, \u00e8 stata clamorosamente sconfitta dalla Cina per 4-1 ai quarti, abbandonando il sogno della prima partecipazione alla rassegna iridata"}
{"id": "1779138", "revid": "216538", "url": "https://it.wikipedia.org/wiki?curid=1779138", "title": "Antonio Barbalonga", "text": ""}
{"id": "1779143", "revid": "2014155", "url": "https://it.wikipedia.org/wiki?curid=1779143", "title": "Enrichetta Adelaide di Savoia", "text": "Biografia.\nNacque al Castello del Valentino a Torino dal Duca Vittorio Amedeo I di Savoia e dalla moglie, la principessa Cristina, figlia del re di Francia Enrico IV.\nIl 7 ottobre 1637 perse il padre Vittorio Amedeo I, duca di Savoia, quando aveva appena un anno. Sua madre, Cristina di Francia, era la figlia di Enrico IV di Francia e di Maria de Medici. Dopo la morte di suo padre, sua madre divenne reggente di Savoia per conto di due dei fratelli di Enrichetta Adelaide: Francesco Giacinto (1632-1638), poi Carlo Emanuele II (1634-1675), dopo che il fratello maggiore mor\u00ec.\nQuando l'erede Francesco Giacinto mor\u00ec nel 1638, i fratelli Maurizio e Tommaso incominciarono la guerra civile piemontese con il supporto spagnolo. Le due parti in guerra erano conosciute come i \"principisti\" (sostenitori dei principi) e \"madamisti\" (sostenitori della \"Madama Reale\", la Reggente Cristina). Con il sostegno di suo fratello, il re Luigi XIII di Francia, Maria Cristina fu in grado di sconfiggere la sfida alla sua maniera.\nMatrimonio.\nL'8 dicembre 1650 spos\u00f2 il duca di Baviera Ferdinando Maria Wittelsbach. Questi, alla morte del padre Massimiliano I, avvenuta nel 1651, divenne Elettore di Baviera.\nEnrichetta Adelaide ebbe larga influenza negli affari esteri della Baviera, indirizzando sempre il suo paese verso una politica filo francese. Questo port\u00f2 a un'alleanza della Baviera con la Francia contro l'Austria. Uno dei risultati dell'alleanza fu il matrimonio della figlia maggiore di Enrichetta Adelaide, Maria Anna Cristina e suo cugino Luigi, il Delfino di Francia (le Grand Dauphin), nel 1680.\nEnrichetta fu anche una delle maggiori promotrici della realizzazione della residenza reale di Monaco, il Castello di Nymphenburg e della chiesa Theatinerkirche sotto l'influenza del suo confessore, il teatino Antonio Spinelli. Alla corte di Monaco furono invitati numerosi artisti italiani, tra i quali Isabella Maria dal Pozzo, che introdussero in Baviera l'amore per l'Opera italiana.\nMorte.\nMor\u00ec a Monaco il 13 giugno 1676. Fu sepolta nella Chiesa dei Teatini, la Chiesa che lei e suo marito fecero costruire come un gesto di ringraziamento per la nascita del tanto atteso erede al trono bavarese, il principe Massimiliano II Emanuele, nel 1662.\nMatrimonio e figli.\nDal matrimonio con Ferdinando Maria nacquero i seguenti figli che raggiunsero l'et\u00e0 adulta:"}
{"id": "1779144", "revid": "71433", "url": "https://it.wikipedia.org/wiki?curid=1779144", "title": "Un certain regard", "text": ""}
{"id": "1779147", "revid": "48344", "url": "https://it.wikipedia.org/wiki?curid=1779147", "title": "Do The Evolution", "text": ""}
{"id": "1779148", "revid": "1543377", "url": "https://it.wikipedia.org/wiki?curid=1779148", "title": "Bi\u00e9ha", "text": "Bi\u00e9ha \u00e8 un dipartimento del Burkina Faso classificato come comune, situato nella provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 21 villaggi: Biniou, Boala, Bori, Danfina, Konzio, Koumbo, Koumbogoro, Kounou, Livara, Nabor\u00e9, Nakoayaro, Neboun, Oukouna, Pien, Pissai, Prata, Sabou\u00e9, Tacien, Vrou, Yall\u00e9 e Yelbouga."}
{"id": "1779151", "revid": "287204", "url": "https://it.wikipedia.org/wiki?curid=1779151", "title": "Bieha", "text": ""}
{"id": "1779155", "revid": "1543377", "url": "https://it.wikipedia.org/wiki?curid=1779155", "title": "Creseide", "text": "Creseide \u00e8 il nome con cui vengono indicate le monete coniate in Lidia, nel VI secolo a.C., verso il tempo di Creso\nLo statere di Creso fu coniato inizialmente in elettro, una lega di oro e argento.\nAl dritto erano raffigurati prevalentemente animali: un toro e un leone in lotta, il solo leone, cavallo.\nAl rovescio la traccia dei punzoni utilizzati che lasciava un quadrato incuso.\nSono caratterizzate da una forma ovoidale e dall'uso di punzoni nel rovescio, che lasciano il tipico segno di un quadrato in incuso.\nQueste monete erano gi\u00e0 nell'antichit\u00e0 ritenute le prime monete coniate. I Lidi, secondo Erodoto, \"furono i primi degli uomini che usarono coniare monete d'oro e d'argento\". Anche Senofane esprime la stessa opinione.\nLa loro emissione si divide in tre fasi: pi\u00f9 antica fu una moneta in elettro con uno statere da circa 14,2 grammi, poi furono coniate monete in oro o argento puro ma di peso inferiore."}
{"id": "1779160", "revid": "726373", "url": "https://it.wikipedia.org/wiki?curid=1779160", "title": "F.E.A.R. Extraction Point", "text": "F.E.A.R: Extraction Point \u00e8 la prima espansione ufficiale di \"F.E.A.R.\", pubblicata il 27 ottobre 2006, che continua la storia narrata nel primo episodio. Questa volta, la squadra F.E.A.R., decimata dall'esperienza dei laboratori della Armacham, si dovr\u00e0 preoccupare di fuggire dal luogo nel quale sono precipitati insieme al loro Black Hawk. Il giocatore dovr\u00e0 cercare, contrastando sempre la bambina Alma, di raggiungere il punto di estrazione stabilito. Richiede parte dei file di \"F.E.A.R.\", di conseguenza non sar\u00e0 possibile installarlo se non si possiede il primo episodio. Monolith Productions ha dichiarato che la storyline del gioco \u00e8 considerata non-canonica nell'universo della serie.\nTrama.\nIntervallo 1: Contaminazione.\nLa trama dell'espansione inizia esattamente dove terminava con il gioco originale, dopo l'esplosione del laboratorio sotterraneo di Origin. L'Apripista \u00e8 riuscito a scampare alla gigantesca esplosione e viene salvato da un Black Hawk, ma l'elicottero viene fatto precipitare da Alma. L'Apripista \u00e8 riunito con Douglas Holiday e Jin Sun-Kwon. Essi indicano un punto di estrazione, istituito presso il tetto dell'Auburn Memorial Hospital, informando l'Apripista che non dovrebbe procedere oltre. Proseguendo, nella citt\u00e0 deserta, esso incontra Fettel in una vicina chiesa, cosa inspiegabile, in quanto questi era stato ucciso nel precedente episodio. Paxton Fettel riattiva i Replicanti e sparisce.\nIntervallo 2: In Volo.\nNel frattempo, Jin viene catturata dai Replicanti, ma riesce a fuggire con la metropolitana verso l'ospedale. Il giocatore le va incontro attraverso dei magazzini insieme a Holiday, ma il compagno viene violentemente ucciso dalle sagome.\nIntervallo 3: Discesa.\nIl giocatore \u00e8 costretto a procedere solo attraverso la metropolitana. Durante il viaggio attraverso il tunnel, Alma, nella sua forma pi\u00f9 giovane, libera in pi\u00f9 occasioni la strada all'Apripista, uccidendo i replicanti che lo ostacolano. Le forze Replicanti decidono quindi di demolire il tunnel della metropolitana, nella speranza che il crollo intrappoli il giocatore. L'Apripista viene travolto, e catapultato dall'esplosione in un vicino parcheggio.\nIntervallo 4: Malizia.\nNel corso del suo cammino, l'Apripista viene assalito dalle Armature Potenziate dei Replicanti. Dopo esser finalmente arrivato all'Auburn Memorial Hospital, il protagonista sente un urlo proveniente dal piano superiore. Egli irrompe nella stanza, solo per trovare tre spiriti galleggianti intorno al corpo di Jin senza vita.\nIntervallo 5: Punto di Prelevamento.\nAdesso, combattendo solo per la sua sopravvivenza, l'Apripista raggiunge l'ascensore. Improvvisamente, si verifica una interruzione di corrente e deve trovare un modo per ripristinarla. Camminando intorno al buio seminterrato, il giocatore si ritrova in un'allucinazione, nella quale vede una serie di celle di detenzione, in cui sono imprigionate alcune vittime delle brutalit\u00e0 di Alma. Il protagonista vede la forma pi\u00f9 giovane e quella pi\u00f9 anziana di Alma che si riuniscono in una luce blu. Infine, l'Apripista restituisce corrente all'ospedale, e il sangue, prima abbondante sul pavimento e sulle pareti, \u00e8 sparito.\nIntervallo 6: Epilogo.\nL'Apripista pu\u00f2 cos\u00ec raggiungere il tetto dell'ospedale per mezzo dell'ascensore: qui trova Paxton Fettel. Questi gli rivela che non capisce la situazione, e scatena una squadra di Replicanti contro di lui. Dopo l'eliminazione dei Replicanti, un elicottero Black Hawk arriva per mettere in salvo l'Apripista, ma Fettel, con un mezzo sconosciuto, distrugge il velivolo. Il protagonista sbatte la testa, e perde i sensi. Al suo risveglio, vede l'intera citt\u00e0 in fiamme. Il gioco si conclude con una frase di Paxton Fettel: \"La guerra si avvicina, l'ho visto nei miei sogni. Fuoco sulla Terra. Cadaveri nelle strade. Citt\u00e0 ridotte in polvere. Vendetta.\".\nArmi e granate.\nIl videogioco ha un ricco arsenale, con due armi in pi\u00f9 rispetto al primo episodio. Eccone una breve descrizione.\nSi possono inoltre trasportare quattro tipi di granate. Esse sono:\nModalit\u00e0 di gioco.\nLa struttura di gioco \u00e8 rimasta pressoch\u00e9 invariata rispetto a \"F.E.A.R.\", e alterna rapidi e violenti combattimenti a momenti di intensa esplorazione, spesso contornati da visioni e da allucinazioni di vario tipo. Quanto alle novit\u00e0, sono stati aggiunti nuovi nemici, tre nuove armi, nuovi tipi di allucinazioni e nuove ambientazioni. Inoltre, si possono aprire le porte colpendole con il calcio dell'arma, con le mosse di arti marziali utilizzate dall'Apripista e con esplosivi di vario tipo. In questa espansione si trovano anche delle casse speciali con il logo Armacham, che possono essere distrutte per ottenere medikit e munizioni.\nDa notare che sono stati migliorati alcuni aspetti del motore grafico, quindi, giocandolo su un PC con lo stesso livello qualitativo, \"Extraction Point\" gira a un frame rate pi\u00f9 basso rispetto a \"F.E.A.R.\"."}
{"id": "1779162", "revid": "648716", "url": "https://it.wikipedia.org/wiki?curid=1779162", "title": "Gaetano Gaslini", "text": "Figlio del nobiluomo Angelo Gaslini, scrittore e fondatore della Filanda Gaslini a Sesto San Giovanni, dopo l'Accademia militare fu destinato alla truppe coloniali quale tenente di fanteria nel battaglione degli Ascari, 5 compagnia del battaglione milizia mobile ,Battaglione Cacciatori , sotto il comando del maggiore Prestinari.\nGi\u00e0 distintosi nella difesa di Adigrat e nella presa di Macall\u00e8, cadde ad Abba Garima durante la battaglia di Adua nel 1896 mentre era alla testa della sua compagnia . Nella sua ultima lettera ai familiari appare la piena consapevolezza della fine imminente di fronte alle forze soverchianti del nemico, ma unita a una grande serenit\u00e0 e volont\u00e0 di adempiere fino alla fine i suoi doveri di ufficiale.\nMedaglia d'argento al valor militare, gli \u00e8 stata dedicata una via a Sesto San Giovanni ed una lapide nel palazzo comunale."}
{"id": "1779165", "revid": "1543377", "url": "https://it.wikipedia.org/wiki?curid=1779165", "title": "Boura (Burkina Faso)", "text": "Boura \u00e8 un dipartimento del Burkina Faso classificato come comune, situato nella provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 21 villaggi: Bofian, Bouara, Bouyague, Bozo, Dangue, Goumou, Hiela, Kala, K\u00e9lindou, Kia, Ki\u00e9tou, Longa, Pensiaka, Pina, Poudi\u00e9n\u00e9, Sati, Sossor\u00e9, Ty, Worou, Yoro e Zamouna."}
{"id": "1779166", "revid": "838137", "url": "https://it.wikipedia.org/wiki?curid=1779166", "title": "Curator aquarum", "text": "Nell'antica Roma, il curator aquarum era una delle pi\u00f9 alte cariche dello Stato, affidata a senatori di rango consolare, e conferiva al detentore il controllo assoluto sull'approvvigionamento idrico della citt\u00e0 e sulla gestione degli acquedotti.\nFino all'epoca imperiale, competente per la \"cura aquarum\" era il censore, cio\u00e8 il magistrato responsabile delle opere pubbliche, affiancato normalmente da un edile curule che era invece responsabile, pi\u00f9 genericamente, del demanio, e dai questori, che curavano l'aspetto economico, dal finanziamento per la realizzazione dell'opera alle spese di manutenzione e di retribuzione delle maestranze, nonch\u00e9 alla riscossione degli eventuali canoni di utilizzazione. Il censore affidava di solito la realizzazione di un acquedotto tramite la concessione in appalto, e ne curava poi il collaudo finale, mentre l'edile si occupava piuttosto della distribuzione delle acque e dell'erogazione.\nDopo un periodo, dal 33 al 12 a.C., in cui Agrippa, con il consenso di Augusto, monopolizz\u00f2 nelle sue mani il controllo di tutto l'apparato idrico della citt\u00e0, alla sua morte la gestione pass\u00f2 direttamente all'imperatore, che la affid\u00f2 ad un'\u00e9quipe di tre senatori che poi trasform\u00f2 in un vero e proprio Ufficio, in cui uno dei tre, di livello consolare, assumeva la carica di \"curator aquarum\".\nIl rango di questo funzionario era tale da consentirgli il controllo assoluto della gestione delle risorse idriche cittadine: manutenzione degli impianti, interventi, regolarit\u00e0 e distribuzione del flusso.\nIn quanto alto magistrato aveva diritto alla \"toga praetexta\", alla \"sella curulis\" e godeva dell'immunit\u00e0. Alle sue dipendenze aveva un organico molto ampio, composto da tecnici, architetti e ingegneri, da amministrativi e dai 240 schiavi di Agrippa, che Augusto trasform\u00f2 in \u201cschiavi pubblici\u201d, mantenuti dallo Stato, con mansioni varie, a cui se ne aggiunsero, all'epoca di Claudio, altri 460 mantenuti direttamente dalle finanze imperiali.\nData l'importanza l'Ufficio doveva avere una sua sede, di cui per\u00f2 non si hanno notizie. Verso la fine del II secolo \u00e8 probabilmente da collocare nell'area di Roma tra gli attuali Largo di Torre Argentina e Piazza del Ges\u00f9, e in epoca costantiniana venne verosimilmente trasferita nel Foro Romano.\nLa magistratura rimase in vigore per oltre tre secoli, ma con Diocleziano cominci\u00f2 a perdere d'importanza, e la responsabilit\u00e0 dell'approvvigionamento idrico pass\u00f2 ad un nuovo tipo di magistrato, il \"consularis aquarum\". Dopo il 330 il controllo degli acquedotti venne definitivamente affidato al \"praefectus urbi\"."}
{"id": "1779173", "revid": "1543377", "url": "https://it.wikipedia.org/wiki?curid=1779173", "title": "N\u00e9bi\u00e9lianayou", "text": "N\u00e9bi\u00e9lianayou \u00e8 un dipartimento del Burkina Faso classificato come comune, situato nella Provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 10 villaggi: Adjoan, Aziga, B\u00e9to, Logo, Loro, Nago, Pala, Pinou, Sintiou e Zinou."}
{"id": "1779176", "revid": "287204", "url": "https://it.wikipedia.org/wiki?curid=1779176", "title": "Nebielianayou", "text": ""}
{"id": "1779189", "revid": "22356", "url": "https://it.wikipedia.org/wiki?curid=1779189", "title": "Bisonalveus browni", "text": ""}
{"id": "1779193", "revid": "1833487", "url": "https://it.wikipedia.org/wiki?curid=1779193", "title": "Gas serra", "text": "Sono chiamati gas serra quei gas presenti nell'atmosfera che riescono a trattenere, in maniera consistente, una parte considerevole della componente nell'infrarosso della radiazione solare che colpisce la Terra ed \u00e8 emessa dalla superficie terrestre, dall'atmosfera e dalle nuvole. Tale propriet\u00e0 causa il fenomeno noto come \"effetto serra\" ed \u00e8 verificabile da un'analisi spettroscopica in laboratorio. Possono essere di origine sia naturale che antropica (cio\u00e8 prodotti dalle attivit\u00e0 umane). Il Protocollo di Kyoto regolamenta dal 1997 le emissioni dei gas serra ritenuti pi\u00f9 dannosi, in particolare CO2, N2O, CH4, esafluoruro di zolfo (SF6), idrofluorocarburi (HFCs) e perfluorocarburi.\nStoria.\nLa prima teorizzazione dell'effetto serra come generale fenomeno di cattura del calore solare da parte dell'atmosfera terrestre viene tradizionalmente fatta risalire al lavoro del matematico e fisico francese J. Fourier, che nel 1827 fu il primo ad analizzare matematicamente la temperatura della Terra e ad enunciare il principio per il quale la sua misura attuale dipenderebbe in buona parte dall'effetto \"isolante\" dell'atmosfera planetaria. Fourier non fu tuttavia in grado di attribuire una causa specifica al fenomeno, dedotto da constatazioni sul bilancio energetico della Terra, considerato come complesso.\nNel 1859 l'irlandese John Tyndall, basandosi sul lavoro di Fourier, fu il primo a analizzare le propriet\u00e0 dei principali gas contenuti nell'atmosfera, cos\u00ec come essa era descritta all'epoca, nell'assorbimento del calore solare. Le sue rigorose indagini sperimentali furono in grado di dimostrare la sostanziale differenza fra molecole come ossigeno, azoto ed idrogeno, descritte come \"trasparenti\" in relazione alla radiazione infrarossa, ed altre che invece avevano la propriet\u00e0 di intrappolarla. In particolare, Tyndall attribu\u00ec al vapore acqueo il ruolo principale nell'impedimento della rifrazione del calore solare, seguito dall'anidride carbonica e dall'ozono, e propose l'idea che le variazioni nelle percentuali di questi gas potessero essere la causa di modificazioni nel clima del pianeta.\nNel 1896 il fisico svedese Svante Arrhenius, riprendendo il lavoro di Tyndall sulle glaciazioni e le loro cause, un problema notevolmente dibattuto della climatologia dell'epoca, propose l'ipotesi che l'aggiunta della CO2 in atmosfera per mano antropica in seguito alla crescente industrializzazione avrebbe potuto avere effetti il fenomeno dell'effetto serra naturale. In particolare, calcol\u00f2 che un raddoppio della concentrazione dell'anidride carbonica immessa nell'atmosfera avrebbe avuto come conseguenza un innalzamento di 5-6 \u00b0C della temperatura sulla superficie terrestre. Sebbene le stime di Arrhenius si siano col tempo rivelate numericamente inesatte, fu principalmente grazie al suo lavoro che la correlazione fra aumento della CO2 e innalzamento delle temperature fu portata all'evidenza scientifica.\nAnche a causa delle predizioni errate compiute dal fisico svedese, l'idea che un aumento di determinate immissioni di natura artificiale potesse influenzare l'atmosfera e la temperatura della terra fu ben presto accantonata dal mondo scientifico dell'epoca, e considerata di scarsa rilevanza. Negli anni '30 le rilevazioni di un aumento delle temperature in Nord America furono attribuite da gran parte della comunit\u00e0 scientifica come un ciclo derivante da cause naturali; fu l'inglese G. Callendar, ingegnere appassionato di meteorologia, a contrastare questa tesi, proponendo nel 1938 come ipotesi per spiegare l'incremento delle temperature il parallelo aumento della concentrazione di CO2 nell'atmosfera dei decenni precedenti; l'idea rest\u00f2 tuttavia grandemente minoritaria nel mondo scientifico. L'idea fu portata nuovamente alla luce negli anni '50, grazie anche al notevole miglioramento della precisione strumentale dei rilevamenti. Nel 1956 il fisico canadese Gilbert Plass si occup\u00f2 nuovamente del problema, giungendo alla conclusione che un raddoppio delle concentrazioni di anidride carbonica nell'atmosfera avrebbe avuto come conseguenza un aumento della temperatura della superficie terrestre di 3,6 \u00b0C.\nCol tempo, l'interesse scientifico intorno alla relazione fra gas serra e riscaldamento globale crebbe, agevolato da numerose sperimentazioni effettuate in tutto il mondo e dalla crescente precisione nella misurazione dei dati fondamentali. Nel 1985 in occasione di una conferenza internazionale tenutasi a Villach, in Austria, 29 climatologi posero ufficialmente come cruciale per la comunit\u00e0 scientifica mondiale il problema dell'aumento delle concentrazioni di gas serra, identificato come la causa di un aumento senza precedenti delle temperature globali e, come sua conseguenza, di un potenziale innalzamento del livello dei mari stimato fra i 20 e i 140 centimetri. Del 1988 \u00e8 l'istituzione del Gruppo intergovernativo sul cambiamento climatico (IPCC) da parte dell'ONU e dell'Organizzazione meteorologica mondiale, il cui obiettivo \u00e8 l'analisi del problema del riscaldamento globale e, come sua parte costituente, dello studio dell'effetto dei gas serra sull'atmosfera, oltre che la misurazione delle loro concentrazioni.\nDescrizione.\nPrincipali gas serra.\nIl contributo di un gas alla variazione dell'effetto serra \u00e8 determinato dalla forzante radiativa del gas, dalla sua concentrazione nell'atmosfera e dal suo tempo di permanenza nell'atmosfera. L'indice noto come Global Warming Potential (GWP, potenziale di riscaldamento globale), che rappresenta l'effetto combinato del tempo di permanenza in atmosfera di ogni gas e la relativa efficacia specifica nell'assorbimento della radiazione infrarossa emessa dalla Terra, \u00e8 una misura di quanto un dato gas serra contribuisca al riscaldamento globale, commisurata alla CO2, assunta come parametro di riferimento e il cui GWP ha per definizione il valore 1. I GWP sono calcolati dal Gruppo intergovernativo sul cambiamento climatico e sono utilizzati come fattori di conversione per calcolare le emissioni di tutti i gas serra in emissioni di CO2 equivalente.\nVapore acqueo (H2O), anidride carbonica (CO2), protossido di azoto (N2O), metano (CH4) ed esafluoruro di zolfo (SF6) sono i gas serra principali nell'atmosfera terrestre. Oltre a questi gas di origine sia naturale che antropica, esiste un'ampia gamma di gas serra rilasciati in atmosfera di origine esclusivamente antropica, come i clorofluorocarburi (CFC), i bromofluorocarburi (BFC) e molte altre sostanze le cui molecole contengono alogeni, le cui emissioni sono regolamentate dal Protocollo di Montr\u00e9al. I gas alogenati sono emessi in quantit\u00e0 molto inferiori rispetto a CO2, CH4 e N2O ed hanno bassissime concentrazioni in atmosfera, ma possono avere un tempo di vita molto lungo e un forte effetto come forzante radiativo, da 3\u00a0000 a 13\u00a0000 volte superiore a quella del biossido di carbonio. Il contributo di un gas alla variazione dell'effetto serra \u00e8 determinato dalla forzante radiativa del gas, dalla sua concentrazione nell'atmosfera e dal suo tempo di permanenza nell'atmosfera.\nVapore acqueo.\nIl principale gas a effetto serra \u00e8 il vapore acqueo (H2O), responsabile per circa due terzi dell'effetto serra naturale, anche se non mancano opinioni secondo cui il vapore acqueo sarebbe responsabile fino al 98% dell'effetto serra. Nell'atmosfera, le molecole di acqua catturano il calore irradiato dalla Terra diramandolo in tutte le direzioni, riscaldando cos\u00ec la superficie della Terra prima di essere irradiato nuovamente nello spazio.\nIl vapore acqueo atmosferico \u00e8 parte del ciclo idrologico, un sistema chiuso di circolazione dell'acqua dagli oceani e dai continenti verso l'atmosfera in un ciclo continuo di evaporazione, traspirazione, condensazione e precipitazione. Tuttavia l'aria calda pu\u00f2 assorbire molta pi\u00f9 umidit\u00e0 e di conseguenza le temperature in aumento intensificano ulteriormente l'aumento di vapore acqueo in atmosfera e quindi il cambiamento climatico. Esso rappresenta il 70% dei gas a effetto serra che svolgono una vera e propria attivit\u00e0 di riflettere di nuovo i raggi sulla Terra, con un'energia radiante di 75\u00a0W/m2, ma \u00e8 anche un fattore di feedback positivo, essendo direttamente legato alla temperatura.\nMetano.\nIl metano (CH4) \u00e8 tipicamente considerato responsabile per circa l'8%, anche se il suo reale impatto dipende fortemente dal suo Global Warming Potential, che se propriamente calcolato sulla vita media del gas in atmosfera (circa 12 anni) passa dal valore comunemente usato di circa 30 a circa 110, aumentando molto il suo forzante radiativo. Il metano \u00e8 il prodotto della degradazione di materiale organico in ambiente anaerobico. La sua concentrazione atmosferica media sta aumentando con un tasso medio annuo valutato tra l'1.1% e l'1.4%. Le principali fonti di metano sono i terreni paludosi (25-170 Tg annui; 1 Tg o teragrammo = grammi), la fermentazione enterica da digestione di bovini allevati (90-100 Tg), le risaie (40-179 Tg), la fermentazione del concime organico (40-110 Tg), la degradazione in ambiente riducente della biomassa (30-110 Tg), la produzione e la distribuzione di gas naturale (20-50 Tg), l'estrazione del carbone (10-40 Tg) e le termiti (5-45 Tg), per un incremento dello 0.6% annuo. \u00c8 da rilevare il forte aumento delle emissioni di metano da parte delle discariche; inoltre si \u00e8 avuto un aumento delle emissioni provenienti dal settore energetico, e una diminuzione di quelle del settore agricolo.\nAlocarburi.\nTra questi gas i pi\u00f9 conosciuti sono i clorofluorocarburi (CFC), gli idroclorofluorocarburi (HCFC), e gli idrofluorocarburi (HFC). La concentrazione di questi gas in atmosfera \u00e8 molto bassa, ma il loro potenziale di riscaldamento \u00e8 da 3.000 a 13.000 volte superiore della CO2. Gli alocarburi non derivano da processi naturali; la loro presenza in atmosfera \u00e8 attribuibile per la maggior parte alle attivit\u00e0 umane. Fino alla met\u00e0 degli anni settanta i CFC erano largamente impiegati come propellenti per le bombolette spray, nei solventi e in alcuni collanti.\nNel 1987, siglando il Protocollo di Montr\u00e9al, le nazioni del mondo hanno stretto un accordo per ridurre drasticamente l'uso di questi gas perch\u00e9 considerati lesivi dell'ozono atmosferico. I CFC sono stati in gran parte sostituiti dagli HCFC, meno dannosi per l'ozono ma comunque nocivi per l'effetto serra poich\u00e9 contribuiscono al riscaldamento globale. Cos\u00ec mentre la concentrazione di CFC diminuisce, quella degli altri gas aumenta. Oltre ad essere molto potenti, questi gas permangono in aria per periodi molto lunghi, fino a 400 anni.\nProtossido di azoto.\nIl protossido di azoto costituisce una piccolissima parte dell'atmosfera, ed \u00e8 mille volte meno presente della CO2 ma quasi 300 volte pi\u00f9 potente nel trattenere il calore.\nLa concentrazione del protossido di azoto \u00e8 cresciuta moltissimo negli ultimi decenni, passando da 275 ppb del periodo pre-industriale ai 312 ppb del 1994. La maggior parte del protossido di azoto in atmosfera deriva da processi microbiologici. Nei terreni e nelle acque, le maggiori fonti di emissione di N2O sono i processi di nitrificazione e denitrificazione, quest'ultimo \u00e8 il principale responsabile delle emissioni di N2O in ambienti sotterranei. Si sono osservati anche fenomeni di assorbimento del protossido di azoto da parte degli oceani, ma ad oggi la conoscenza su come il suolo e i sistemi marini fungano da pozzi di assorbimento per questo gas \u00e8 troppo ridotta per considerare la loro importanza su scala globale.\nOzono.\nL'ozono \u00e8 contenuto in minima parte nell'atmosfera ed \u00e8 concentrato in prevalenza intorno ai 45\u00a0km di altezza dove viene formato dalla reazione tra raggi solari UVA e l'ossigeno atmosferico. L'ozono stratosferico funge da filtro verso le radiazioni ultraviolette provenienti dal Sole, ma nella troposfera si comporta da gas serra sebbene il suo contributo sia minimo. \u00c8 un componente essenziale dell'atmosfera, ma se negli strati pi\u00f9 alti \u00e8 utile perch\u00e9 capace di filtrare la radiazione ultravioletta del sole verso la terra, negli strati pi\u00f9 bassi, nella troposfera, \u00e8 da considerasi un inquinante (anche se il suo potenziale come gas serra rispetto alla CO2 non \u00e8 ancora stato calcolato). L'ozono \u00e8 naturalmente creato e distrutto dalle radiazioni ultraviolette: quelle pi\u00f9 potenti lo creano a partire dall'ossigeno, mentre le pi\u00f9 deboli lo distruggono. Parte dell'ozono \u00e8 anche prodotta nei processi di inquinamento atmosferico. L'ozono \u00e8 coinvolto nella formazione delle piogge acide e la sua concentrazione pu\u00f2 provocare patologie respiratorie.\nAnidride carbonica.\nL'anidride carbonica, la cui molecola ha formula CO2, \u00e8 responsabile per il 5-20% (la teoria pi\u00f9 accreditata \u00e8 il 15%) dell'effetto serra naturale ed interagisce con l'atmosfera per cause naturali e antropiche.\nI serbatoi naturali della CO2 sono gli oceani, i sedimenti fossili, la biosfera terrestre, l'atmosfera. Gran parte dell'anidride carbonica degli ecosistemi viene immessa nell'atmosfera. Un certo numero di organismi hanno la capacit\u00e0 di assimilare la CO2 atmosferica. Il carbonio, cos\u00ec, grazie alla fotosintesi delle piante, che combina l'anidride carbonica e l'acqua in presenza dell'energia solare, entra nei composti organici e quindi nella catena alimentare, ritornando infine all'atmosfera attraverso la respirazione. Si possono individuare delle variazioni annuali della concentrazione di CO2 atmosferica. Durante l'inverno si verifica un aumento della concentrazione dovuto al fatto che nelle piante a foglia caduca prevale la respirazione; mentre durante l'estate la concentrazione di CO2 atmosferica diminuisce per l'aumento totale della fotosintesi.\nGli oceani hanno un ruolo fondamentale nel bilancio del carbonio, costituiscono una vera e propria riserva di carbonio sotto forma di ione bicarbonato e contengono quantit\u00e0 enormi di CO2, fino al 79% di quella naturale: gli oceani possono rilasciare o assorbire CO2 in quanto \u00e8 solubile in acqua. L'incremento di temperatura dell'acqua diminuisce la solubilit\u00e0 del biossido di carbonio, pertanto l'aumento della temperatura degli oceani sposta CO2 dal mare all'atmosfera, mentre una diminuzione fa avvenire il contrario. Gli oceani assorbendo cos\u00ec la CO2 atmosferica mantengono bassa la sua concentrazione; se la concentrazione tendesse ad abbassarsi, gli oceani potrebbero liberare anidride carbonica svolgendo un ruolo di equilibratori. Questo bilancio naturale, in assenza di attivit\u00e0 antropica, in prima approssimazione, \u00e8 sempre in pareggio. Esso coinvolge valori di emissioni e assorbimenti maggiori alle emissioni antropiche. Tuttavia, per quanto piccole rispetto al totale, le emissioni antropiche sono sufficienti a squilibrare l'intero sistema.\nL'anidride carbonica si va cos\u00ec accumulando nell'atmosfera, in quanto i processi di assorbimento da parte dello strato rimescolato dell'oceano non riescono a compensare del tutto il flusso entrante di carbonio. Le emissioni legate all'attivit\u00e0 umana sono dovute all'uso di energia fossile, ossia petrolio, carbone e gas naturale; e la restante parte dovuta a fenomeni di deforestazione e cambiamenti d'uso delle superfici agricole. Il contributo della deforestazione \u00e8 peraltro molto incerto, ed oggi al centro di molti dibattiti: le stime indicano valori compresi tra un massimo di 2 ad un minimo di 0.6 GtC/anno. L'ammontare equivalente di CO2 si ottiene moltiplicando per 44/12. Per quanto concerne la persistenza media in anni della CO2 in atmosfera, l'IPCC considera un intervallo compreso tra i 50 e i 200 anni che, dipende sostanzialmente dal mezzo di assorbimento."}
{"id": "1779202", "revid": "670104", "url": "https://it.wikipedia.org/wiki?curid=1779202", "title": "Andreas Lutz", "text": "Carriera.\nClub.\nLutz gioc\u00f2 nelle giovanili dell'HC Merano ed esord\u00ec in prima squadra, in massima serie, durante la stagione 2002-03. Mise assieme altre 14 presenze nella stagione successiva, al termine della quale il Merano, a causa di problemi economici, decise di iscriversi in Serie A2. In seconda serie divenne titolare, e le buone prove lo misero tanto in luce da interessare anche delle squadre nordamericane. Si accas\u00f2 tuttavia in Italia, al Ritten Sport, e con la squadra di Collalbo giunse in finale di campionato.\nNella successiva stagione si accas\u00f2 al neopromosso SG Pontebba in prestito dal Merano, che ancora ne deteneva il cartellino. Nell'agosto 2007 i friulani lo acquistarono a titolo definitivo, e con loro si aggiudic\u00f2 il primo trofeo personale, la Coppa Italia 2008. Nel 2009, in seguito allo scarso utilizzo da parte dell'allenatore, Lutz fu girato per alcune partite in prestito al Cortina, ma torn\u00f2 ai friulani per la stagione successiva. Nel 2011 venne acquistato dall'Hockey Milano Rossoblu, formazione con la quale conquist\u00f2 la promozione in Serie A per poi essere confermato nelle stagioni successive.\nNell'estate del 2015 lasci\u00f2 Milano a seguito dell'autoretrocessione decisa dal team meneghino per trasferirsi all'Asiago Hockey, formazione campione d'Italia in carica.\nRimase ad Asiago per due stagioni: nell'estate del 2017 fece ritorno al Renon, con cui vinse la Supercoppa italiana nel successivo mese di ottobre, ed il titolo italiano al termine della stagione.\nNazionale.\nLutz entr\u00f2 nel giro della Nazionale dal 2005. Nel 2006 fu riserva ai XX Giochi olimpici invernali, ma il suo primo torneo ufficiale furono i Mondiali 2008, chiusi con la retrocessione dell'Italia in Seconda divisione."}
{"id": "1779203", "revid": "767487", "url": "https://it.wikipedia.org/wiki?curid=1779203", "title": "Pharoahe Monch", "text": ""}
{"id": "1779204", "revid": "251304", "url": "https://it.wikipedia.org/wiki?curid=1779204", "title": "Gran Premio d'Europa 1997", "text": "Il Gran Premio d'Europa 1997 \u00e8 stata una gara di Formula 1 disputata il 26 ottobre 1997 sul circuito di Jerez de la Frontera, in Spagna. Questa gara fu l'ultima della stagione e si rivel\u00f2 decisiva per l'assegnazione del titolo mondiale, conteso tra Michael Schumacher, primo in classifica con 78 punti, e Jacques Villeneuve, secondo con un punto di distacco. La vittoria and\u00f2 a quest'ultimo, poich\u00e9 il tedesco fu costretto al ritiro dopo aver tentato di spingere fuori pista il canadese. La gara fu vinta da Mika H\u00e4kkinen su McLaren (prima vittoria in carriera del pilota finlandese), seguito dal compagno di squadra David Coulthard e da Jacques Villeneuve. Questo gran premio segna l'ultima apparizione in F1 per Gerhard Berger, Ukyo Katayama e Norberto Fontana.\nVigilia.\nPrima dell'ultimo appuntamento mondiale della stagione 1997, che vede Michael Schumacher in vantaggio di un punto (78 a 77) su Jacques Villeneuve, il presidente della FIA Max Mosley dichiara di aspettarsi correttezza e lealt\u00e0 tra i piloti in lotta per il titolo. Al termine delle prove libere vi sono anche tensioni tra il canadese e l'altro pilota Ferrari, Eddie Irvine, definito da Villeneuve \"un pericoloso idiota\".\nGara di addio per Gerhard Berger: l'austriaco lascia la Formula 1 dopo 211 Gran Premi e 10 vittorie, ponendo fine ad una lunga carriera cominciata nel Gran Premio d'Austria 1984 alla guida di un'ATS.\nAnnuncia il proprio ritiro, almeno come motorista ufficiale, la Renault, il cui V10 aveva letteralmente dominato la scena negli ultimi nove anni. Dal Gran Premio del Brasile 1989 a questo, la \"regi\u00e8\" ha disputato 146 Gran Premi, cogliendo ben 75 vittorie, 6 titoli mondiali costruttori e 5 piloti. Sar\u00e0 la Mecachrome ad occuparsi dei motori nei prossimi anni.\nL'ultimo annuncio pre-gara \u00e8 della Williams, che sigla un accordo biennale di sponsorizzazione con la Winfield; la monoposto inglese assumer\u00e0 quindi una colorazione biancorossa.\nQualifiche.\nResoconto.\nNelle qualifiche del Gran Premio per la prima volta tre piloti realizzano lo stesso tempo per la pole position: in base ai regolamenti FIA, la prima piazza viene assegnata al primo pilota che aveva fatto segnare la prestazione, quindi in questo caso a Jacques Villeneuve, che aveva per primo fermato il cronometro sul tempo di 1:21,072. Dopo quattordici minuti anche il rivale per la conquista del titolo Michael Schumacher aveva segnato tempo identico, imitato negli ultimi nove minuti di sessione da Heinz-Harald Frentzen.\nDietro di loro Damon Hill su Arrows distante di appena 58 millesimi, ritardato anche dalle bandiere gialle esposte per segnalare Ukyo Katayama fermo.\nUnico precedente nella storia della Formula 1, nel Gran Premio di Gran Bretagna 1961, in cui 4 piloti furono accreditati dello stesso tempo.\nRisultati.\nI risultati delle qualifiche sono stati i seguenti:\nGara.\nResoconto.\nI due rivali per il titolo si schierano a fianco, entrambi con la solita strategia delle due soste. Al via, Villeneuve fa pattinare troppo le gomme e Schumacher infila la prima curva in testa davanti a Frentzen, Villeneuve, H\u00e4kkinen, Coulthard ed Hill. Il ferrarista si invola con un passo veloce, Frentzen non riesce ad avvicinarlo ed all'ottavo giro fa passare il compagno di squadra. A centro gruppo si mette in luce Panis, che scavalca prima Diniz e poi Alesi. Il vantaggio di Schumacher su Villeneuve rimane stabile intorno ai cinque secondi, ma anche gli altri non sono lontani. Al 22\u00ba giro Schumacher si ferma per la prima sosta (7\"6) e rientra quarto davanti a Coulthard.\nUn passaggio pi\u00f9 tardi dopo \u00e8 Villeneuve che rifornisce, tornando in pista ancora alle spalle del rivale; il nuovo leader \u00e8 ora Frentzen. Il tedesco della Williams fa un po' da tappo per compattare gli inseguitori favorendo quindi Villeneuve che \u00e8 in scia a Schumacher. Il pilota canadese tenta un primo assalto al 27\u00ba giro ma esagera e va con due ruote nella sabbia perdendo contatto. I due proseguono molto vicini l'uno all'altro. Al 31\u00ba giro si ritrovano a doppiare la Sauber di Norberto Fontana, che lascia passare Schumacher e blocca Villeneuve facendogli perdere secondi preziosi; il distacco dal ferrarista \u00e8 ora salito ad oltre 3 secondi. L'attenzione ormai \u00e8 solo sui due.\nSchumacher effettua la sua seconda sosta alla 43\u00aa tornata (9\"4); un giro dopo tocca a Villeneuve (8\"3). Il canadese rientra ancora dietro a Schumacher e alla prima staccata si fa sorprendere anche da Coulthard, che si inserisce fra i due. Lo scozzese lascia per\u00f2 immediatamente strada al pilota della Williams, rifornendo a sua volta il giro successivo; in questo momento della gara Schumacher dispone di circa due secondi e mezzo di vantaggio su Villeneuve. Pi\u00f9 staccati seguono Frentzen, Berger, Coulthard e H\u00e4kkinen. Il duello tra i primi due non \u00e8 per\u00f2 terminato; Villeneuve recupera sul rivale, arrivando nuovamente a tallonarlo. Dopo diversi attacchi, neutralizzati da Schumacher anche in modo molto aggressivo, nel corso del 47\u00ba giro, alla curva Dry Sac, Schumacher si fa sorprendere da un attacco del canadese. Il tedesco prova comunque a chiudere la traiettoria, quando ormai \u00e8 evidente che il rivale lo ha sorpassato; le due vetture si agganciano, ma a rimetterci \u00e8 la Ferrari che finisce nella sabbia e non riesce a ripartire.\nAnche la vettura di Villeneuve \u00e8 rimasta danneggiata nello scontro; il canadese, costretto a rallentare, pu\u00f2 comunque controllare la situazione. Il suo vantaggio su Coulthard da 15\" piano piano scende; dietro allo scozzese si trova un trenino formato da H\u00e4kkinen, Irvine, Berger, Frentzen e Panis. Villeneuve rallenta sempre pi\u00f9, tanto che Nakano addirittura si sdoppia; pi\u00f9 indietro, H\u00e4kkinen riesce ad infilare il compagno di squadra e si butta all'inseguimento. Il finlandese \u00e8 scatenato: Villeneuve non vuole prendere rischi e lo lascia passare alla chicane nell'ultimo giro. All'ultima curva anche Coulthard infila il canadese, a cui il terzo posto basta per laurearsi Campione del Mondo 1997. Sul podio, grande festa anche per H\u00e4kkinen (prima vittoria in carriera per lui e primo finnico a farlo dopo Keke Rosberg al Gran Premio d'Australia 1985), per la McLaren che conquista la prima doppietta dal Gran Premio del Giappone 1991 e per la Williams Campione del Mondo Costruttori, l'ultimo finora conquistato dalla scuderia inglese al termine di una lunga serie di successi.\nRisultati.\nI risultati del Gran Premio sono stati i seguenti:\nDecisioni della FIA.\nIl 28 ottobre la FIA, che inizialmente aveva sancito il contatto tra Michael Schumacher e Jacques Villeneuve come un normale incidente di gara, cambi\u00f2 idea e convoc\u00f2 il tedesco per l'11 novembre davanti al consiglio mondiale.\nIl giorno dell'udienza, Schumacher venne condannato dalla FIA con la squalifica dal campionato, pur consentendogli di mantenere tutti i punti conquistati. La sua manovra venne inoltre ritenuta intenzionale, ma non premeditata.\nPolemiche dopo la gara.\nDopo il Gran Premio, oltre alle polemiche accesesi sul comportamento di Schumacher riguardo alla collisione con Villeneuve, emerse anche la storia di una presunta combine tra Williams e McLaren per la vittoria del Gran Premio, ma senza che nessuna delle due squadre venisse sanzionata per la mancanza di prove.\nUn'altra polemica riguard\u00f2 un rallentamento causato a Villeneuve dal pilota della Sauber Norberto Fontana, per cui non vennero presi provvedimenti. Nel 2006, poi, l'argentino dichiar\u00f2 in un'intervista fattagli da \"Magazine Ol\u00e9\" che poche ore prima della partenza del Gran Premio il direttore sportivo della Ferrari Jean Todt fece visita al team svizzero e chiese di rallentare il pi\u00f9 possibile il pilota canadese della Williams. Peter Sauber neg\u00f2 il tutto rispondendo di non aver ricevuto alcun ordine dalla scuderia di Maranello.\nDopo l'episodio della collisione, Schumacher venne molto criticato sia dai media italiani che da quelli tedeschi. In particolare il quotidiano Frankfurter Allgemeine lo defin\u00ec \"un kamikaze senza onore\" e una TV fece un sondaggio e raccolse voti, in cui il 28% dei tifosi dichiar\u00f2 che avrebbe potuto non sostenerlo pi\u00f9.\nAnche i giornali italiani si schierarono apertamente contro la manovra di Schumacher e i quotidiani inglesi paragonarono l'azione a quella vista in occasione del Gran Premio d'Australia 1994 contro Damon Hill."}
{"id": "1779218", "revid": "748037", "url": "https://it.wikipedia.org/wiki?curid=1779218", "title": "Placido Campolo", "text": "Nato a Messina da distinti genitori, inizio il suo apprendistato presso Antonio Filocamo, in seguito si trasfer\u00ec a Roma e apprese l'arte di dipingere sotto la direzione di Sebastiano Conca. Si mise in luce, sempre a Roma, in un concorso di pittura nel 1732 all\"'Accademia del disegno\". Nel periodo romano ricevette diversi incarichi dal Papa, lavori eseguiti con tale perizia da meritargli l'onore dell'abito di cavaliere. Tornato nella sua citt\u00e0 natale, dipinse gli affreschi della \"Galleria del Senato\".\nSu suo disegno e degli architetti Bitto e Asciak nel 1820 fu realizzato a Messina l'Hotel Trinacria.\nMor\u00ec vittima dell'epidemia di peste che sconvolse Messina nel 1743."}
{"id": "1779226", "revid": "1345932", "url": "https://it.wikipedia.org/wiki?curid=1779226", "title": "Condensazione di Suzuki", "text": "La condensazione di Suzuki-Miyaura, o pi\u00f9 semplicemente reazione di Suzuki, \u00e8 la reazione organica di un acido aril-boronico con un alogenuro arilico tramite complesso di palladio(0). La reazione \u00e8 largamente usata per formazione di legami selettivi C-C, tra due anelli aromatici.\nEssa venne pubblicata per la prima volta nel 1979 dai giapponesi Akira Suzuki e Norio Miyaura.\nLa stessa metodologia \u00e8 stata scoperta essere una reazione generale per una larga variet\u00e0 di reazioni\nper la formazione di legami C-C selettivi, come organomagnesio, -zinco, -silicio, -stagno.\nCiclo catalitico.\nLa reazione di condensazione incrociata dei composti organoboro segue un ciclo catalitico simile a quello\ndegli altri principali reagenti metallici, coinvolgendo (a) addizione ossidativa di alogenuri organici\no altri elettrofili a dare complesso di palladio(II) R1-Pd-X; (b) transmetallazione tra R1-Pd-X e R2-\nB(OH)2 con l'aiuto di una base; e (c) eliminazione riduttiva di R1-R2 per rigenerare il complesso di\npalladio (0).\nProcesso di transmetallazione.\nSebbene i due passaggi di addizione ossidativa ed eliminazione riduttiva siano ragionevolmente ben\ncapiti, poco si conosce circa il processo di transmetallazione. Sulla base delle informazioni\ndisponibili, si ritiene che ci siano diversi processi implicati nel trasferimento del gruppo organico\nnel complesso R1-Pd-X.\nL'addizione di idrossido di sodio o altre basi causa una notevole accelerazione nella\ntransmetallazione tra R1-Pd-X e alchilborati o acidi organoboronici che \u00e8 abbastanza differente\ndall'effetto nelle relative reazioni di altri organometalli.\nLa quaternarizzazione dell'atomo di boro da parte di una base carica negativamente, aumenta la\nnucleofilia del gruppo organico sull'atomo di boro per l'alchilazione di R1-Pd-X. Un anione\nidrossilborato R2B(OH)3\u2014, il quale \u00e8 presente in equilibrio con l'acido boronico libero, potrebbe\nalchilare R1-Pd-X.\nUn processo alternativo \u00e8 la transmetallazione su complessi alcosso-, idrosso-, acetosso-, o\nacetilacetosso-palladio (II) formati \"in situ\" da scambi di legandi tra R1-Pd-X e una base (RO-).\nTali RO-Pd (II) complessano sotto transmetallazione da parte dell'acido boronico senza l'aiuto della\nbase.\nComplessi metossi-, idrossi-, e acetossi-palladio (II), sintetizzati tramite scambi di ligandi tra R1-Pd-X e una base, reagiscono con\nacidi arilboronici per dare i corrispondenti prodotti di accoppiamento.\nProcessi catalitici che implicano l'addizione ossidativa del ArB(OH)2 a complessi di Pd(0) sono\nstati riportati come meccanismo di omocondensazione degli acidi arilbononici.\nSebbene questo processo sia molto comune in reazioni di addizione ed accoppiamento di composti organomercurio e organostagno, non sono ancora state riportate rilevanti informazioni per composti organoboro.\nCondizioni di reazione.\nLa reazione pu\u00f2 essere condotta usando vari catalizzatori, basi, solventi, e le loro combinazioni\ninfluenzano significativamente le rese e la selettivit\u00e0 dei prodotti.\nCatalizzatori.\nPd(PPh3)4 \u00e8 il catalizzatore pi\u00f9 comune, che pu\u00f2 anche essere prodotto \"in situ\" da sali di Pd(II), ad\nesempio palladio acetato, e trifenilfosfina libera.\nEffetti dell'acqua.\nLa reazione di condensazione incrociata di composti organoboro con alogenuri organici richiede la presenza\ndi base carica negativamente, come una soluzione acquosa di carbonato, fosfato o idrossido di sodio oppure potassio.\nNonostante basi inorganiche anidre possono mediare la reazione come sospensione in solventi\norganici, la presenza di acqua o l'uso di basi inorganiche idrate sono preferibili perch\u00e9 la reazione \u00e8 accelerata in presenza di acqua.\nIl risultato di studi cinetici su reazioni di accoppiamento dell'acido arilboronico con bromoarene\nper la sintesi del farmaco Losartan mostra come la stechiometria totale richieda 2 equivalenti di\nacqua e 2 equivalenti di K2CO3. La reazione richiede un equivalente di acqua ed un\nequivalente di K2CO3 per la formazione di KArB(OH)3; e dato che la reazione di accoppiamento\nproduce B(OH)3, l'altro equivalente di acqua e carbonato \u00e8 usato per neutralizzare l'acido borico.\nEffetti della base.\nNonostante Na2CO3 sia una base debole \u00e8 efficace per uno largo gruppo di reazioni di\naccoppiamento di acidi arilboronici, ma non \u00e8 adatto per reagenti che presentino impedimenti sterici\ncome vari orto-sostituenti.\nLa transmetallazione coinvolge lo spostamento nucleofilo di R1-Pd-X con ArB(OH)3M, producendo\nR1-Pd-R2, B(OH)3 e MX. \nLa reazione pu\u00f2 velocizzarsi con un contro ione (M+) che presenti alta costante di stabilit\u00e0\nper lo ione alogenuro uscente (Ag+ &gt;Tl+ \u00bb Ba+ &gt; Cs+ &gt; K+). Inoltre dato che una concentrazione dell'anione\nidrossiborato, che esiste in una soluzione alcalina in equilibrio con l'acido boronico libero, aumenta\ncon l'aumentare della forza basica (OH- &gt; MPO4- &gt; MCO3- &gt; HCO3-), questo \u00e8 un fattore che ne influenza la cinetica.\nPer reazioni sensibili alla presenza di basi sono usati basi molto blande come i sali di fluoro (CsF, Bu4NF, o Bu4NHF2 per 2-3 equivalenti).\nNonostante la reazione sia lenta con alogenuri o acidi\nboronici stericamente impediti, una larga gamma di gruppi funzionali possono essere tollerati.\nEffetti dei sostituenti.\nSostituenti elettron-attrattori (es. -CO, -COOH, -COR, -NO2, -CN eccetera) coniugati alla posizione di attacco dell'alogenuro arilico sono considerati attivatori della reazione in quanto contribuiscono, per effetto di risonanza, a diminuirne la densit\u00e0 di carica favorendo l'attacco nucleofilo nel processo di transmetallazione; come risulta visibile dalle forme di risonanza.\nCariche positive, o carboni parzialmente positivi per effetto di risonanza, nell'anello aromatico in vicinanza del carbonio alosostituito agiscono analogamente, ma questa volta per effetto induttivo. Questi effetti sono mostrati nella seguente figura.\nReazioni collaterali.\nLe principali reazioni e i loro meccanismi sono riportati in seguito in figura. \nLa metatesi di R-Pd-X a R1M e MX produce entrambi i dimeri quando il passaggio di\ntransmetallazione \u00e8 relativamente lento a causa della bassa nucleofilia del reagente\norganometallico.\nPartecipazione dei ligandi arilfosfinici.\nLe trifenilfosfine sono eccellenti ligandi per la stabilizzazione delle specie del palladio; nonostante\nquesto, pu\u00f2 avvenire un'indesiderata reazione collaterale di aril-aril interscambio tra aril-palladio e\naril-fosfina. Un prodotto di fenil-accoppiamento \u00e8 un\nimportante prodotto collaterale per alogenuri ricchi di elettroni, mentre \u00e8 ottenuto in piccolissime\nquantit\u00e0 con alogenuri elettron-deficienti.\nLa transmetallazione \u00e8 rallentata in alogenuri elettron-ricchi, ma basi forti possono sufficientemente\naccelerarla lasciando invariato l'aril-aril interscambio.\nSiccome la velocit\u00e0 di transmetallazione del R1-Pd-X \u00e8 in ordine di X = Cl &gt; Br &gt; I la scelta dell'aloarene serve anche a minimizzare tale reazioni collaterale.\nOmocondensazione indotta dall'ossigeno.\nIn molti casi \u00e8 stato riportato un largo grado di omocondensazione. \nIn questi casi \u00e8 necessario fare attente considerazioni riguardo all'ossigeno (vedere schema seguente).\nQuando la miscela di reazione \u00e8 esposta all'aria, gli acidi arilboronici possono produrre facilmente\nprodotti di omocondensazione. \nLa reazione \u00e8 lenta in condizioni neutre, ma \u00e8 molto rapida in presenza di basi\nacquose.\nDealogenazione.\nLe reazioni di accoppiamento spesso finiscono per provocare la dealogenazione degli alogenuri\norganici (RX \u2192 RH), particolarmente quando sono utilizzati alcoli come solvente.\nAnche alla dimetilformammide pu\u00f2 essere imputato un ruolo di donatore di idruro in presenza di\nbase."}
{"id": "1779243", "revid": "1543377", "url": "https://it.wikipedia.org/wiki?curid=1779243", "title": "Niabouri", "text": "Niabouri \u00e8 un dipartimento del Burkina Faso classificato come comune, situato nella Provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 14 villaggi: Bakuo, Bazena, Bon, Danfi-Dagara, Danfi-Nuni, Diyou, Kabaro, Kasso, Lapone, Lassane, Payalo, Pourou, Sadon e Samon."}
{"id": "1779247", "revid": "438678", "url": "https://it.wikipedia.org/wiki?curid=1779247", "title": "CJK (informatica)", "text": "CJK \u00e8 un termine usato principalmente all'ambito dell'informatica per identificare le tre principali lingue parlate nell'Asia Orientale: cinese, giapponese e coreano (Chinese\", Japanese\" e \"Korean\" in inglese, da cui la sigla).\nLa caratteristica comune delle tre lingue \u00e8 quella di condividere, parzialmente o completamente, l'uso dei caratteri (o pi\u00f9 precisamente \"ideogrammi\") cinesi. Nonostante ci\u00f2 i sistemi di codifica usati non sono fra loro compatibili in quanto sviluppati separatamente da diversi enti (governi o societ\u00e0 produttrici di software). Il Consorzio Unicode ha cercato di porre rimedio a questo problema unificando e standardizzando l'insieme di caratteri attraverso un processo noto come \"unificazione Han\".\nIl numero di caratteri richiesto per coprire in modo completo le necessit\u00e0 di queste lingue \u00e8 in ogni caso tale da richiedere codifiche ad almeno 16 bit o a lunghezza variabile."}
{"id": "1779250", "revid": "1543377", "url": "https://it.wikipedia.org/wiki?curid=1779250", "title": "Silly (Burkina Faso)", "text": "Silly \u00e8 un dipartimento del Burkina Faso classificato come comune, situato nella Provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 30 villaggi: Bouri, Bredi\u00e9, Diara, Dio, Goun, Guia, Kalao, Karabole, Kiedie, Kielie, Kiere, Konamo, Koubounga, Kouli, Kovry, Ladio, Lama, Meno-Diantio, Naparo, Nevry, Pano, Pobi\u00e9, Poupourou, Sadouan, Sadouin, Sao, Tonon, Ya, Yayou e Zinion."}
{"id": "1779252", "revid": "118340553", "url": "https://it.wikipedia.org/wiki?curid=1779252", "title": "Il Polpo", "text": "Il Polpo \u00e8 una sit-com ideata e diretta da Gennaro Nunziante. Parodia, in salsa dialettale pugliese, della serie televisiva La piovra, andata in onda su Telenorba.\nTrama.\nUna sanguinosa faida vede protagoniste due famiglie, gli Inpetto e i Sanguellatte. All'origine di tutto un torto subito una domenica mattina di molti anni prima: la mamma di Rocco Sanguellatte, intenta nel preparare il tradizionale rag\u00f9, si accorse di essere sprovvista del prezzemolo, indispensabile per il condimento delle braciole. And\u00f2 quindi a chiederne un po' alla dirimpettaia, ovvero la mamma di Freddy Inpetto, la quale per\u00f2 si scus\u00f2 dicendole di non averne in casa, congedandola. Di l\u00ec a poco Rocco, avendo incontrato il suo amico Freddy, not\u00f2 un qualcosa di verde tra i suoi denti identificandolo proprio come prezzemolo, deducendone quindi una mancanza di rispetto nei confronti della madre e dando cos\u00ec inizio alla tragedia. \nA dover subire gli effetti di questa lotta serrata tra famiglie due sorelle, Rossella O'rata e Alice Marinata, rispettivamente mogli di Rocco Sanguellatte e Freddy Inpetto e costrette a incontrarsi a insaputa dei rispettivi mariti, e il commissario Cosimo Ciambotto, il quale dirige le indagini sui vari omicidi assieme al suo fidato brigadiere Romano Saragot.\nUna svolta nella serie arriva nel corso della 6\u00aa puntata quando il piccolo Pioneer, unico figlio dei coniugi Sanguellatte (cos\u00ec battezzato perch\u00e9 mentre veniva alla luce suo padre stava rubando un'autoradio dell'omonima marca), viene freddato da un colpo d'arma da fuoco. Alla disperazione della famiglia Sanguellatte fa seguito un'altra tragedia: Freddy Inpetto viene ferito gravemente e lotta tra la vita e la morte. Tutti i sospetti ricadono su Rocco Sanguellatte, ma le ricerche del commissario Ciambotto (il quale ritrover\u00e0 nel luogo del delitto una bandiera dell'Albania) e la testimonianza dello stesso Freddy, ripresosi dal coma, lo scagioneranno.\nLa bandiera albanese viene ricollegata al programma Teledurazzo ed \u00e8 cos\u00ec che vari personaggi dello show (tra i quali il conduttore Mazza e l'aiutante Ciro, Giacinto Casanova, Piero Scamarcio e lo Scippatore di Emozioni e Carmelo Meglio) vengono convocati al commissariato per sottoporsi ai ferrei interrogatori del commissario Ciambotto, che nel frattempo con le sue gesta ha conquistato il cuore di Alice e Rossella. Alla fine le indagini porteranno alla scoperta del vero colpevole dell'attentato: il poeta maledetto Mino Pausa, il quale dichiarer\u00e0 di non sopportare il personaggio di Freddy Impetto in quanto troppo somigliante a quello di Cico Polmone e verr\u00e0 cos\u00ec rinchiuso in cella per scontare la sua pena.\nNel frattempo il brigadiere Saragot, deluso dall'atteggiamento del boss malavitoso Frank Paranza (il quale non si \u00e8 mai presentato ai loro appuntamenti) e protagonista di un infelice momento della sua vita coniugale (sua moglie l'ha lasciato scappando con un ex ballerino di tip-tap con una gamba di legno), decide di lasciare il suo lavoro in caserma per inseguire il suo sogno di diventare una rockstar. Il commissario Ciambotto, rimasto solo e pesantemente minacciato da Rocco e Freddy a causa dell'infatuazione delle loro mogli per lui, decide di abbandonare lo sceneggiato scappando su Antenna Sud. I tre si riappacificheranno dopo una lunga ricerca nelle sedi di altre emittenti e testate giornalistiche locali. Subito dopo anche l'ex brigadiere Saragot, tornato al commissariato per presentare orgogliosamente il suo primo LP nonch\u00e9 un videoclip musicale che lo vede protagonista assieme a Rossana Doll, viene riaccolto dal commissario Ciambotto riprendendo la sua vecchia mansione. \nSiamo ormai alla resa dei conti: Rocco uccide Freddy per vendicare finalmente il torto subito da sua madre, Rossella uccide Rocco in quanto stanca della lotta tra famiglie e, ormai totalmente infatuata del commissario Ciambotto, spara anche a sua sorella Alice ritenendola una pericolosa concorrente. Ma il commissario, ancora innamorato della sua defunta moglie Enza, respinger\u00e0 le avance di Rossella pagando anch'egli con la vita. Infine la stessa Rossella decide di farla finita (anche perch\u00e9, come spiegato dagli stessi personaggi, le 36 puntate stavano finendo e lo sceneggiato doveva pur concludersi in qualche modo), facendo del brigadiere Saragot l'unico sopravvissuto alla storia.\nColonna sonora.\nLa sigla iniziale \u00e8 quella de \"La piovra 4\" mentre le sigle finali sono due: \"Kinder Tutten Lieder\", scritta da Gennaro Nunziante e \"Bruno Buccolieri\" e cantata da Piero Scamarcio (interpretato da Emilio Solfrizzi) e Pioneer (interpretato da \"Giacinto Lucariello\" con la voce di \"Mariella Marsico\"), ed \"Enza\", scritta da Gianni Ciardo e Bruno Buccolieri e cantata da Gianni Ciardo. In occasione dell'ultima puntata la sigla di coda viene sostituita da un montaggio di scene tratte dai precedenti episodi accompagnate dal brano \"Son s'ciopp\u00e0a\" di Enzo Jannacci. All'interno della sit-com inoltre vi sono molti brani musicali tratti da \"La piovra\".\nCitazioni.\nAll'interno della sit-com ci sono varie citazioni tra cui quella degli sponsor, vero e proprio leit-motiv di ogni episodio. Tra le citazioni spiccano quelle di Raffaele Nigro (all'epoca caporedattore Rai in Puglia), Rossana Doll e varie citazioni di testate giornalistiche e politici locali. Il personaggio Carmelo Meglio, eccentrico commediante particolarmente ostile verso la madre, \u00e8 un omaggio all'artista salentino Carmelo Bene. \u00c8 presente anche un cross-over con l'altra serie di Toti e Tata, Teledurazzo, con alcuni protagonisti della trasmissione chiamati a testimoniare dal commissario Ciambotto. In un episodio Freddy Inpetto e Rocco Sanguellatte effettuano delle incursioni in alcuni studi televisivi e di testate giornalistiche tra cui la sede della Rai a Bari e le sedi di RTG Puglia-Quotidiano Puglia, Gazzetta del Mezzogiorno e Antenna Sud per cercare il commissario Ciambotto cacciato malamente dai due.\nRaffaele Nigro e Rossana Doll sono anche protagonisti di una piccola parte all'interno della sit-com. Nigro viene invitato da Rossella O'rata al commissariato di polizia mentre Rossana Doll \u00e8 protagonista di un insolito duetto con il brigadiere Saragot interpretando la canzone Parole parole di Mina.\nNella diciassettesima puntata, Piero Scamarcio (Emilio Solfrizzi) e lo scippatore di emozioni (Antonio Stornaiolo) presentano un loro pezzo dal titolo \"La pioggia viola\", parodia in chiave neomelodica di \"Purple Rain\" di Prince.\nTrasmissione televisiva.\nLa sitcom \u00e8 stata trasmessa per la prima volta su Telenorba e Teledue nell'estate del 1993, in seguito \u00e8 stata replicata pi\u00f9 volte nel corso degli anni. Dal 2008 \u00e8 andata in onda una versione rivisitata della sitcom su Telenorba 7 con il taglio di tutti gli sponsor, tuttavia nel 2013 e a seguire nel 2015, la sitcom \u00e8 stata riproposta in replica integrale su Telenorba 8. Dal 2 al 24 aprile 2020 la sitcom \u00e8 stata nuovamente riproposta su Telenorba in prima serata e dal 9 giugno 2020 al pomeriggio."}
{"id": "1779254", "revid": "547034", "url": "https://it.wikipedia.org/wiki?curid=1779254", "title": "Antonio Criscimanni", "text": "Carriera.\nGiocatore.\nCresciuto nella Roma, ha militato in serie B dal 1976 al 1980, giocando come mezz'ala nelle file di , e SPAL. Nella stagione 1980-1981 venne ceduto all', in Serie A.\nVenne acquistato dal nell'estate del 1981, inserendosi in una formazione che contava, fra gli altri, giocatori come Ruud Krol, Pellegrini III e Bruscolotti. Con gli azzurri conquist\u00f2 il 4\u00ba posto in classifica nella stagione 1981-1982.\nL'esperienza al Napoli si concluse nel 1983 con il passaggio al , dove rimase un anno. Successivamente si accas\u00f2 all', dove gioc\u00f2 altre 3 stagioni in Serie A, senza poter evitare la retrocessione della formazione friulana nel 1986-1987. Nel 1988 si trasfer\u00ec al Livorno, restandovi per due stagioni. Chiuse la carriera nel 1993, in Svizzera.\nAllenatore.\nCriscimanni inizi\u00f2 ad allenare gi\u00e0 nel 1992, quando giocava nel Morbio, club svizzero in cui chiuse la carriera. Preso il patentino da allenatore con la federazione elvetica, allen\u00f2 per diversi anni in Svizzera. I principali club svizzeri che guid\u00f2 furono: Chiasso, Stabio e Lugano. Nel Lugano ha sia allenato le giovanili, che ricoperto il ruolo di vice allenatore della prima squadra.\nFece poi ritorno in Italia per allenare l'Arcisatese. Successivamente allen\u00f2 per quattro anni le giovanili del Varese. Nella stagione 2011/12 ritorn\u00f2 ad allenare l'Arcisatese.\nNella stagione seguente divenne l'allenatore dell'omonima squadra di Viggi\u00f9, citt\u00e0 in provincia di Varese. Nella stagione 2013/14 vinse il campionato, ottenendo la promozione in Prima Categoria.\nNel 2016, terminata l'esperienza al Viggi\u00f9, \u00e8 diventato l'allenatore della Cuassese, club militante in Seconda Categoria."}
{"id": "1779256", "revid": "1543377", "url": "https://it.wikipedia.org/wiki?curid=1779256", "title": "T\u00f4", "text": "T\u00f4 \u00e8 un dipartimento del Burkina Faso classificato come comune, situato nella Provincia di Sissili, facente parte della Regione del Centro-Ovest.\nIl dipartimento si compone del capoluogo e di altri 25 villaggi: Bagounsia, Beune, Boun, Diona, Gagoun, Go, Gori, Kadakouna, Kanduyo, Korabou, Kouri, Ly, Metio, Nabon, Namandala, Poin, Sagalo, Sapo, Tabou, Tiano, Tiao, Tiessourou, Tuai, Vara e Vatao."}
{"id": "1779265", "revid": "174925", "url": "https://it.wikipedia.org/wiki?curid=1779265", "title": "Donbass Arena", "text": "La Donbass Arena ( - \"Arena del Bacino del Donec\") \u00e8 uno stadio di calcio situato a Donec'k, in Ucraina. \nInaugurato il 29 agosto 2009 dopo tre anni di lavori con una grande cerimonia firmata da K-events-Filmmaster Group, l'impianto sostituisce lo Stadio \u0160achtar. Ha ospitato alcuni incontri del campionato europeo di calcio 2012, organizzato congiuntamente da Polonia e Ucraina. Rientra nella categoria 4 UEFA, ovvero quella degli stadi con maggior livello tecnico. \nDall'agosto del 2014 non ospita pi\u00f9 gli incontri dello \u0160achtar, trasferitosi per ragioni di sicurezza in altra sede a causa della guerra del Donbass.\nStoria.\n\u00c8 stato progettato dalla ArupSport Company. I lavori di costruzione sono iniziati il 27 giugno 2006 per opera della compagnia turca ENKA, in occasione della candidatura di Ucraina e Polonia ad ospitare la fase finale del campionato europeo di calcio 2012, poi accolta.\nLa cerimonia di apertura dello stadio si svolse il 29 agosto 2009 ed era denominata \"Grand Show\". Essa consisteva in due parti: la prima prevedeva coreografie, discorsi di politici responsabili, esibizioni di cantanti ucraini di musica popolare e la presentazione della squadra di calcio dello \u0160achtar. Nella seconda parte si tenne il concerto della cantante statunitense Beyonc\u00e9. La capienza dello stadio durante la cerimonia di apertura era di 43.000 spettatori. I 10.000 biglietti per l'apertura inizialmente destinati alla vendita libera andarono esauriti in un solo giorno a causa della grande richiesta. Alla cerimonia di apertura erano presenti 43.000 spettatori e 3.000 ospiti VIP.\nLa coreografia del \"Grand Show\" prevedeva la partecipazione di 1.500 volontari, che per quattro mesi lavorarono sotto la direzione del celebre coreografo Bryn Walters. I volontari furono raccolti da lastre brillanti con l'emblema dello \u0160achtar, una mappa e una bandiera dell'Ucraina. I cantanti Svitlana Loboda, Alain Vinnitsa e Mogilev Natalia eseguirono la famosa canzone dei Queen \"We Will Rock You\". Ben seicento volontari crearono un gol, riproducendo, tramite il movimento intorno al campo, un giocatore con la palla che tirava in porta e metteva la palla in rete. Tra le star molto attese alla Donbas Arena durante il Grand Show c'era anche il vincitore dell'Eurovision Song Contest 2008 Dima Bilan, accolto, con la sua \"Believe\", da un grande boato.\nNel giugno del 2012 fu sede di cinque partite del campionato europeo di calcio, ospitato congiuntamente da Polonia e Ucraina.\nIl 23 agosto 2014 l'impianto fu parzialmente danneggiato da due ordigni, esplosi a causa delle tensioni militari tra forze governative ucraine e miliziani filorussi. Proprio a causa del conflitto, lo \u0160achtar ha abbandonato l'impianto, spostandosi prima all'Arena L'viv di Leopoli, poi allo Stadio Metalist di Charkiv e successivamente allo Stadio Olimpico di Kiev."}
{"id": "1779268", "revid": "1226", "url": "https://it.wikipedia.org/wiki?curid=1779268", "title": "Disco Volante", "text": ""}
{"id": "1779273", "revid": "1543377", "url": "https://it.wikipedia.org/wiki?curid=1779273", "title": "Sapouy", "text": "Sapouy \u00e8 un dipartimento del Burkina Faso classificato come citt\u00e0, capoluogo della provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 47 villaggi: Balogo, Baouiga, Baouiga-Yorgo, Bassawarga, Boom, Boro, Bouem, Bougagnonon, Boulou, Diallo, Diar\u00e9, Dianzo\u00e9, Faro, Gallo, Guirs\u00e9, Idiou, Kada, Kation, Konon, Kouli, Koutera, Ladiga, Latian, Lou, Nabilpaga-Yorga, Nadonon, Napo-Nabilpaga, N\u00e9brou, N\u00e9krou, N\u00e9liri, Obonon, Ouayalguin, Poun, Santio, Sia, Sobaka, Soubor\u00e9, Souli, Tiabien, Tiabien-Kasso, Tiaburo, Tiagao, Tiakour\u00e9, Tiana, Tiar\u00e9, Yilou e Zavara."}
{"id": "1779274", "revid": "729019", "url": "https://it.wikipedia.org/wiki?curid=1779274", "title": "Emospermia", "text": "L' emospermia \u00e8 la presenza di sangue nello sperma.\nTrattamento.\nIl trattamento prevede nelle forme da infezione prostatica o delle vie seminali terapia antinfiammatoria e cortisonica. Quando il problema \u00e8 legato purtroppo a patologia neoplastica prostatica la terapia sar\u00e0 mirata alla soluzione della patologia"}
{"id": "1779280", "revid": "1543377", "url": "https://it.wikipedia.org/wiki?curid=1779280", "title": "Bakata", "text": "Bakata \u00e8 un dipartimento del Burkina Faso classificato come comune, situato nella provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 13 villaggi: Basn\u00e9r\u00e9, Biy\u00e9n\u00e9, Boul\u00e9-Dabor\u00e9, Boul\u00e9-Gala, Bouyoua, Diao, Kinkirsgogo, Kou, Kouboulou, Lorou, Payiri, Tayalo e Zinloua."}
{"id": "1779283", "revid": "474175", "url": "https://it.wikipedia.org/wiki?curid=1779283", "title": "Stadio \u0160achtar", "text": "Lo stadio \u0160achtar (, \u0160achtar stadion; ) \u00e8 uno stadio ucraino di uso polivalente situato a Donec'k.\nLa sua capienza \u00e8 di 31.718 posti e, a livello calcistico, ospitava le gare dello \u0160achtar Donec'k, ora ospita le partite del Metalurh Donec'k.\nL'impianto, costruito nel 1936, venne ristrutturato nel 1950, nel 1966, nel 1981 e nel 2000.\nNel 2009 \u00e8 stato sostituito dalla Donbas Arena, un nuovo impianto che ospita le partite dello \u0160achtar Donec'k."}
{"id": "1779284", "revid": "123754507", "url": "https://it.wikipedia.org/wiki?curid=1779284", "title": "Ravello (Parabiago)", "text": "Ravello (\"Rav\u00e8ll\" in dialetto locale, : ) \u00e8 una frazione del comune di Parabiago in provincia di Milano.\n\u00c8 delimitata a sud dal \"viale Lombardia\" e a est dalla linea ferroviaria, mentre a nord ed a ovest \u00e8 circondata dai prati e dai boschi del Parco del Roccolo, confinando con i comuni di Canegrate (nord) e Busto Garolfo (ovest).\nEtimologia.\nIl nome Ravello deriverebbe da \"Rapatella\", diminutivo di \"Rapa\" o di \"Rava\", ad indicare uno smottamento.\nStoria.\nLa frazione, con il nome di \"Cassina Ravello\", esisteva gi\u00e0 tra il XIII ed il XIV secolo: difatti Goffredo da Bussero cita una \"Chiesa di Santa Maria\", probabilmente a servizio di alcune ville signorili presenti in loco. Durante la battaglia di Parabiago (21 febbraio 1339) vi si rifugiarono i parabiaghesi, tra i quali il tredicenne Protasio Crivelli, che successivamente, all'et\u00e0 di 110 anni, avrebbe raccontato le vicende dello scontro ad un cronista milanese.\nTra gli anni 1746 e 1747, si verific\u00f2 in tutta la zona dell'Alto Milanese un'epidemia che colp\u00ec il bestiame, ma la \"Cassina Ravello\" fu eccezionalmente risparmiata dalla moria; a ricordare la buona sorte dei ravellesi, \u00e8 presente all'interno della Chiesina della Madonna della Neve, una tavoletta raffigurante la Maria madre di Ges\u00f9 Madonna,San Rocco e Santa Caterina da Alessandria in primo piano, mentre sul fondo la campagna attorno alla frazione, con animali e contadini in adorazione, sotto di essa la scritta \"Per grazia della Santissima Vergine questa cassina fu preservata dall'epidemia del bestiame nell'anno 1746-47\"\".\nNei primi decenni del novecento, contava tra i 300 e 400 residenti, tra i quali molti immigrati da altre cittadine lombarde, in particolar modo da Treviglio, Lodi e Crema; l'incremento della popolazione spinse l'amministrazione parabiaghese a dotarla nel 1922 di una scuola elementare, dedicata allo scultore milanese Adolfo Wildt, e di un asilo infantile, cominciato il 13 novembre 1947, progettato dagli architetti Zanda e Battaini.\nUn secondo importante aumento della popolazione si ebbe tra gli anni '60 e '70, con l'allargamento del \"Quartiere Oltreferrovia\", adiacente a Ravello; proprio nel nuovo quartiere si costruirono una scuola elementare nuova, con annessa scuola materna (oltre a quella gi\u00e0 presente di Via Piemonte), un ricovero per anziani, ed una chiesa nuova con oratorio, dedicata alla Crocifissione di Ges\u00f9, sede della Parrocchia di Ravello, autonoma a partire da quegli anni. Nel quartiere si trovano anche numerose attivit\u00e0 commerciali nei pressi del passaggio a livello che divide la citt\u00e0 dall'Oltreferrovia.\nEdifici rilevanti.\nChiesa parrocchiale del Ges\u00f9 Crocifisso.\nSituata nel quartiere \"Oltre-ferrovia\" (ancora in territorio di Parabiago, non nella frazione), la Parrocchia di Ravello \u00e8 intitolata al \"Ges\u00f9 Crocifisso\"; edificata negli anni '70 in stile post-moderno, in occasione della proclamazione di Ravello a Parrocchia autonoma, \u00e8 sede delle attivit\u00e0 amministrative ecclesiastiche della frazione. Il primo Parroco fu Don Pasquale Fumagalli, arrivato nel settembre del 1965 (dalla frazione Cascina dei Gatti di Sesto San Giovanni) e rimasto qui fino al 2003 per cedere il posto a Don Raimondo Savoldi.\nChiesa della Madonna della Neve.\nIl 4 gennaio 1794, su progetto dell'ebanista Giuseppe Maggiolini, inizia la costruzione dell'attuale \"Chiesa della Madonna della Neve\". La costruzione dur\u00f2 circa un anno e la nuova chiesa venne benedetta e consacrata dallo stesso parroco Peregalli in data 1\u00ba agosto 1795. Da questa data in poi, ogni prima domenica di agosto si \u00e8 sempre festeggiato la patronale della frazione di Ravello.\nCascina Ravellino.\nLa \"Cascina Ravellino\", \u00e8 attualmente sita tra il centro della frazione e i bordi del Parco del Roccolo, ma un tempo si trovava in aperta campagna e tra i suoi poderi agricoli aveva un esteso vigneto ove si coltivava una qualit\u00e0 autoctona di uva, oggi estinta, per la produzione di un particolare vino locale; a questa variet\u00e0 di vino, il poeta Carlo Porta ha dedicato una poesia in dialetto milanese intitolata :"}
{"id": "1779285", "revid": "729019", "url": "https://it.wikipedia.org/wiki?curid=1779285", "title": "Castley", "text": "Castley \u00e8 una marca italiana di chitarre elettriche, fondata nel boom dei costruttori italiani a cavallo fra gli anni '60 e '70.\nStoria.\nNegli anni sessanta il distretto industriale di Castelfidardo oltre che per la produzione di fisarmoniche si caratterizzava, per la fervente nascita di fabbriche di chitarre elettriche e acustiche. Le fabbriche marchigiane approcciavano la costruzione delle chitarra elettriche in modo radicalmente differente rispetto allo stile in voga negli Stati Uniti. Provenendo dalla produzione di fisarmoniche, avevano maturato una grandissima esperienza della lavorazione del legno. Grazie allo spunto iniziale della Eko, cominciarono a costruire chitarre con grande libert\u00e0 progettuale, senza una precisa tradizione di riferimento. Questo permise un alto tasso di innovazione sia nello stile che nelle soluzioni impiegate nella parte elettronica.\nIn quegli anni il mercato della fisarmonica cominciava ad essere in affanno e nel distretto di Castelfidardo era molto facile trovare in grandi quantit\u00e0 componenti e materie prime destinati a quello strumento ad un prezzo molto basso e con una tecnologia ormai matura e sperimentata. Una delle cose che rese le chitarre fidardensi assolutamente nuove in tutto il panorama mondiale, fu senza dubbio le certosina applicazione di colori, verniciature e tecniche di decorazione tipiche della fisarmonica, gli artigiani locali avevano raggiunto un grado di specializzazione senza uguali nel mondo.\nLa popolazione locale la cui attivit\u00e0 nel passato era stata prevalentemente agricola, grazie alla produzione di strumenti musicali fu trasformata in operai, tecnici, liutai, ebanisti, decoratori, impiegati. Non esisteva un solo nucleo familiare che non avesse diversi elementi che lavoravano in una delle centinaia di fabbriche di strumenti musicali.\nQuel periodo in pieno boom economico \u00e8 stato l'apice dello strumento musicale italiano nel mondo,\ngrandi aziende come Vox, Hopf, Baldwin si rivolgevano puntualmente alle fabbriche di Castelfidardo per la produzione dei modelli speciali con il loro marchio, in pi\u00f9 venivano prodotti i marchi di importatori americani come: Ardsley, FH, Espa\u00f1a e una schiera di distributori minori americani. Come accade oggi nei famosi Custom Shop americani, tutti i pi\u00f9 noti musicisti del tempo si recavano personalmente a Castelfidardo per acquistare i loro strumenti. Fra i marchi che riuscirono ad affermarsi persino negli Stati Uniti ci furono: Eko, Crucianelli, Meazzi, Zerosette, Ariston, Wandr\u00e9, Polverini e proprio da quest'ultima prese spunto la nascita di Castley. La ditta F.lli Polverini costruiva componenti per altri produttori di fisarmoniche, ed era specializzata nell'applicazione dei fogli di celluloide sul legno, dalla loro fabbrica passavano necessariamente tutti i corpi di chitarre con rivestimento in celluloide.\nSi racconta che il fondatore della Castley, dopo anni di lavoro alla Polverini, cominci\u00f2 a realizzare una serie di strumenti per uso personale. Erano chitarre artigianali fatte molto bene, caratterizzate da un grado di complessit\u00e0 neanche lontanamente paragonabile a quelle odierne. IL prototipo della prima Castley lo vendette per la somma equivalente all'acquisto di una lambretta.\nDi Castley d'epoca si trova poco in giro, perch\u00e9 la totalit\u00e0 dei pezzi prodotti erano assorbiti dalla produzione per conto terzi a brand stranieri. Oggi la produzione continua solo per i modelli convenzionali, ma non esiste pi\u00f9 lo stabilimento di produzione vero e proprio, chitarre di un certo pregio e chitarre entry-level vengono prodotte in outsourcing da diverse fabbriche nel continente asiatico."}
{"id": "1779295", "revid": "154893", "url": "https://it.wikipedia.org/wiki?curid=1779295", "title": "Stadio municipale (Pozna\u0144)", "text": "Lo Stadio municipale (pol. \"Stadion Miejski\"), noto per ragioni di sponsorizzazione come INEA Stadion, \u00e8 uno stadio calcistico di Pozna\u0144, in Polonia.\nCostruito in vista del campionato europeo di calcio 2012 assegnato a Polonia e Ucraina, l'impianto ha ospitato alcuni incontri della rassegna ed \u00e8 sede delle partite casalinghe del Lech Pozna\u0144 e occasionalmente del Warta Poznan.\nPartite dell'Euro 2012.\nLe partite che seguono sono state giocate allo stadio durante il Campionato europeo di calcio 2012:"}
{"id": "1779297", "revid": "124145737", "url": "https://it.wikipedia.org/wiki?curid=1779297", "title": "Lucis Trust", "text": "La Lucis Trust, originariamente chiamata Lucifer Trust (o Lucifer Publishing Company), \u00e8 un'associazione no-profit fondata dalla teosofa Alice Bailey e dal marito Foster Bailey nel 1923 con sedi principali a New York (al 24\u00ba piano del 120 Wall Street), a Londra (Lucis Press Ltd.) e a Ginevra (Lucis Trust Association). La Lucis Trust \u00e8 affiliata con la Windsor International Bank and Trust Company.\nStoria.\nNata come casa editrice per la pubblicazione dei 25 libri esoterici della Bailey, la Lucis Trust include ora tra le sue numerose attivit\u00e0 la Scuola Arcana (\"Arcane School\", una scuola di esoterismo e spiritualit\u00e0), oltre a una catena di librerie di testi esoterici conosciuta come Lucis Trust Libraries, una casa editrice nota come Lucis Publishing Companies, la Lucis Productions, la World Goodwill e la Triangles.\nA oggi ha ufficialmente 6000 membri e un profitto annuale stimato sui 600.000 dollari.\nTra le sue attivit\u00e0 spicca la World Goodwill (\u00abBuona Volont\u00e0 Mondiale\u00bb, fondata nel 1932) in quanto da tempo riconosciuta dalle Nazioni Unite quale organizzazione non-governativa ed \u00e8 rappresentata alle regolare riunioni informative alla Direzione generale dell'ONU. La Lucis Trust in s\u00e9 \u00e8 poi membro del Consiglio economico e sociale delle Nazioni Unite.\nTra le principali attivit\u00e0 della World Goodwill vi sono la distribuzione di letteratura specifica in tutto il mondo e in diverse lingue, la pubblicazione delle World Goodwill Newsletter e Commentari, l'attuazione di un corso di studi riguardo ai problemi fondamentali dell'umanit\u00e0, la cooperazione con le Nazioni Unite e con le sue Agenzie specializzate.\nLa presenza della Lucis Trust all'interno del Sistema Nazioni Unite, nonch\u00e9 l'esplicito debito culturale di Robert Muller (ex-assistente del segretario generale delle Nazioni Unite) nei confronti della filosofia di Alice Bailey ha spinto taluni ad ipotizzare che essa possa influenzare l'ONU con un'ideologia di tipo new age, orientandone le politiche secondo i principi e gli scopi delle proprie dottrine esoteriche.\nSignificato del nome.\nIl nome \u00abLucis\u00bb potrebbe essere l'abbreviazione di \u00abLucifer\u00bb perch\u00e9, nella visione esoterica della Bailey, Lucifero \u00e8 l'angelo caduto che in latino significava per\u00f2 \u00abportatore di luce\u00bb (in greco \"ph\u00f2sphoros\"), assumendo quindi nel suo significato originario una valenza positiva, come era per il paganesimo, per lo gnosticismo e per l'astrologia, nonch\u00e9 per la maestra della Bailey, cio\u00e8 Madame Blavatsky.\nOltre a questo significato, il nome presumibilmente faceva riferimento al pianeta Venere, anticamente chiamato appunto \u00abLucifero\u00bb, dal quale secondo la prospettiva teosofica discesero degli esseri superiori appartenenti alla cosiddetta Fratellanza Bianca, che con la loro venuta sulla Terra avrebbero impresso in tempi remoti una forte accelerazione all'evoluzione dell'umanit\u00e0, e la guiderebbero tuttora.\nLa successiva abbreviazione in \"Lucis\" significa semplicemente \u00abLuce\u00bb.\nSedi secondarie e affiliate.\nUna sede secondaria della Lucis Trust si trova a Reeuwijk nei Paesi Bassi (Lucis Trust Stichting). Altre associazioni esoteriche strettamente collegate alla Lucis Trust sono la School of Ageless Wisdom ad Arlington in Texas, la School for Esoteric Studies ad Asheville in Carolina del Nord, il Seven Ray Institute a Union City in New Jersey, il Great Bear Astrological Center a Eugene in Oregon, l'Escuela Huber de Astrologia ad Adliswil in Svizzera e l'Associazione Culturale dei Triangoli e della Buona Volont\u00e0 Mondiale a Roma.\nI principali centri di conferenze e riunioni organizzate dalla Lucis Trust sono oggi stabilmente il The Grosvenor Hotel a Londra, il Williams Club e la Cattedrale di Saint John the Divine, entrambi a New York."}
{"id": "1779302", "revid": "1784938", "url": "https://it.wikipedia.org/wiki?curid=1779302", "title": "Hermann Samuel Reimarus", "text": "Vita, opere e pensiero.\nIl padre e l'umanista luterano Johannes Albert Fabricius (1668-1736), di cui spos\u00f2 in seguito la figlia, curarono la sua formazione culturale.\nReimarus a Jena studi\u00f2 teologia e filosofia e lingue antiche ed orientali, discipline di cui fu docente presso l'Universit\u00e0 di Wittenberg nel 1716. Viaggi\u00f2 nello stesso anno e nel 1720 attraverso l'Europa, visitando l'Inghilterra e i Paesi Bassi.\nNel 1727 divenne docente sino alla sua morte di linguistica ebraica ed orientale nel liceo della citt\u00e0 di Amburgo dove si era stabilito.\nAnimato da molteplici interessi culturali, studi\u00f2 filologia, matematica, filosofia, storia, economia politica, scienze naturali e storia naturale.\nLa sua casa, assiduamente frequentata da un gruppo di intellettuali illuministi che condividevano la sua filosofia della religione, divenne un importante centro culturale di Amburgo.\nNel 1754 pubblic\u00f2 l'opera \"Saggio sulle principali verit\u00e0 della religione naturale\" dove condividendo la filosofia spinoziana dell'identit\u00e0 di Dio e Natura, e quindi della perfezione del creato, escludeva l'esistenza dei miracoli che non trovavano ragione in ci\u00f2 che era gi\u00e0 perfetto nella sua essenza naturale: l'unico vero evento miracoloso era stata la creazione.\nTutte le verit\u00e0 religiose trovano senso nella ragione perci\u00f2 non occorre fare riferimento alla rivelazione.\nIspirate al razionalismo religioso sono le opere \"Dottrina della ragione\" (1756) e \"Riflessioni generali sugli istinti degli animali\" (1780) dove si sostiene, contrariamente alla dottrina spinoziana, la finalit\u00e0 provvidenziale che attraversa tutto l'universo voluta da Dio per la felicit\u00e0 degli uomini.\n\"Frammenti dell'Anonimo di Wolfenb\u00fcttel\".\nLe opere di Reimarus furono universalmente apprezzate ma egli prefer\u00ec non dare alle stampe quella che aveva pi\u00f9 lungamente e approfonditamente elaborato: \"Apologia di coloro che adorano Dio secondo ragione\".\nIn quest'opera Reimarus rigetta ogni religione rivelata, considera l'Antico Testamento colmo di assurdit\u00e0 logiche e incongruenze morali. Ges\u00f9 poi, secondo Reimarus, non era nient'altro che un profeta apocalittico, che attendeva la venuta del Regno di Dio sulla terra, i cui insegnamenti furono poi distorti dai discepoli. Concludeva qui Reimarus che il cristianesimo altro non era che una fabbricazione.\nQuello che non aveva osato Reimarus, temendo conseguenze scandalose, lo fece invece Lessing (1729-1781) che pubblic\u00f2 tra il 1774 e il 1778 col titolo \"Frammenti dell'Anonimo di Wolfenb\u00fcttel\" alcune parti dell\"'Apologia\"; altre dopo la morte di Lessing furono edite tra il 1787 e il 1814.\nNel 1862 il teologo filosofo e biografo tedesco David Friedrich Strau\u00df (1808 - 1874) pubblic\u00f2 una sintesi dell'opera di Reimarus con il titolo \"H. S. Reimarus e il suo scritto in difesa di coloro che adorano Dio secondo ragione\".\nL'opera di Reimarus, che completava la critica biblica di Henry Saint-John Bolingbroke (1678-1751), agendo per vie traverse, percorse cos\u00ec tutta la corrente radicale religiosa illuminista e romantica rafforzando le posizioni anticristiane e deiste."}
{"id": "1779303", "revid": "1060", "url": "https://it.wikipedia.org/wiki?curid=1779303", "title": "Reimarus", "text": ""}
{"id": "1779306", "revid": "599013", "url": "https://it.wikipedia.org/wiki?curid=1779306", "title": "Vladimir But", "text": ""}
{"id": "1779309", "revid": "120923979", "url": "https://it.wikipedia.org/wiki?curid=1779309", "title": "Stadion Gda\u0144sk", "text": "Lo stadio Energa Gda\u0144sk (), gi\u00e0 noto come PGE Arena Gda\u0144sk, \u00e8 uno stadio di Danzica, in Polonia.\nInaugurato nel 2011, \u00e8 stato costruito in vista del campionato europeo di calcio 2012, organizzato da Polonia e Ucraina. Ha ospitato tre partite del girone C e un quarto di finale del torneo. \u00c8 annoverato tra gli stadi pi\u00f9 belli e moderni d'Europa.\nLo stadio \u00e8 sede delle partite casalinghe del Lechia Gda\u0144sk, dalla terza giornata del campionato 2011-2012 (1-1 contro il Cracovia).\nCostruzione.\nLe dimensioni dello stadio sono: 236\u00a0m di lunghezza, 203\u00a0m di larghezza e 45\u00a0m di altezza. La facciata, di superficie totale a 4,5\u00a0ha, \u00e8 ricoperta da 18\u00a0000 moduli di policarbonato, con 6 variet\u00e0 di colori ricordanti l'ambra (di cui Danzica \u00e8 considerata \"capitale\" mondiale). I due loghi dello stadio (sospesi sulla parte occidentale ed orientale), sono stati realizzati con la tecnica del LED, ed hanno un'altezza di 8 m e lunghezza di 35 m. Le dimensioni del campo sono di 105\u00a0m x 68\u00a0m.\nCapacit\u00e0.\nLa capacit\u00e0 dello stadio \u00e8 di 43\u00a0615 posti nelle partite di campionato. Durante il campionato europeo del 2012 la capienza fu ridotta a 40\u00a0000 spettatori. Nello stadio si trovano 40 box vetrati, otto di 60\u00a0m\u00b2, e trentadue di 30\u00a0m\u00b2. Ci sono anche 1383 posti \"VIP\" di standard superiore, dotati di comode sedie e si trovano appena sotto i box. I clienti dei box e dei posti \"VIP\" hanno un ingresso separato rispetto al resto dei tifosi.\nTutti i sedili dello stadio hanno variet\u00e0 di colori verdastre, sia chiarissime che scure, in riferimento ai colori sociali della squadra di casa: il bianco e verde. Inoltre, sulle tribune meridionali, i sedili sono stati colorati in bianco per raffigurare la scritta \"Lechia Gda\u0144sk\".\nPartite dell'Euro 2012.\nLe partite che seguono sono state disputate allo stadio durante il Campionato europeo di calcio 2012:"}
{"id": "1779314", "revid": "287204", "url": "https://it.wikipedia.org/wiki?curid=1779314", "title": "Carlo Novelli (artista)", "text": "L'adolescenza.\nFiglio di Alberigo, artista, disegnatore e intagliatore, mostra sin da giovane un grande interesse per la scultura, il disegno e la pittura contemporanea.\nDal padre impara le tecniche dell'intaglio e del disegno a carboncino. Frequenta la Scuola Statale d'Arte di Cascina (Pisa) dove \u00e8 allievo del professore e scultore Silvano Pulcinelli. Successivamente frequenta il corso di nudo all'Accademia di belle arti di Firenze e per tre anni \u00e8 allievo dello scultore Quinto Martini con il quale approfondir\u00e0, tra l'altro, le tecniche per la lavorazione della creta e del gesso.\nUna malattia contratta in et\u00e0 adolescenziale render\u00e0 la sua mano meno precisa nel disegno. Questo \u201cvizio\u201d, da un lato, lo svier\u00e0 dall'approfondire certe tecniche artistiche basate sulla precisione e il dettaglio; dall'altro, gli offrir\u00e0 l'opportunit\u00e0 di ricercare un proprio approccio espressionista, consentendogli di esprimere profondamente la propria interiorit\u00e0 e quella drammaticit\u00e0 ed energia che caratterizzano gran parte della sua produzione.\nAnni \u201860.\nNel 1959 si reca per la prima volta a Parigi dove ha modo di entrare in contatto con le nuove tendenze del mondo dell'arte. L'esperienza parigina, che lo segner\u00e0 in modo indelebile dandogli ispirazione ed entusiasmo, lo porter\u00e0 ad intensificare la sua attivit\u00e0 artistica.\nIn questo periodo, Carlo mostra interesse per molte delle arti figurative e si cimenta nell'esplorazione di varie tecniche (scultura in bronzo, in terracotta e metallo, intaglio, acquerello, pittura ad olio, disegno a carboncino e china), iniziando quel percorso che, negli anni successivi, lo porter\u00e0 a trovare una propria identit\u00e0 artistica. Gi\u00e0 da adesso, il cavallo \u00e8 uno dei soggetti prediletti sia per il suo significato simbolico di libert\u00e0 sia per le sue potenzialit\u00e0 espressive in termini di ribellione, dolore, rabbia.\nNei primi anni \u201860 comincia ad organizzare una serie di esposizioni in tutta Italia. In occasione di una mostra in cui espone con il padre alla Galleria Montenapoleone di Milano, conosce Carlo Carr\u00e0 e Marta Abba. Quest'ultima viene molto colpita dai lavori del giovane Carlo e da quel momento inizia una frequentazione che durer\u00e0 alcuni anni e che sar\u00e0 per lui di grande stimolo intellettuale e artistico. I due si incontreranno spesso nella Villa \u201cTrovarsi\u201d a Fauglia residenza toscana in cui l'attrice trascorre alcuni periodi dell'anno. Nel 1964 sempre da Marta Abba gli verr\u00e0 commissionata una Piet\u00e0 in piombo per la cappella di famiglia nel Cimitero Monumentale di Milano.\nIn questi anni conosce anche Krimer (Cristoforo Mercati) con il quale allestir\u00e0 alcune mostre.\nNel 1965 gli viene commissionato un Cristo in legno per il Cottolengo di Fornacette (Pisa). Il giovane Carlo intaglia cos\u00ec un bellissimo Cristo con il volto drammaticamente e umanamente piegato verso terra. Secondo il Vescovo che ha commissionato l'opera, per\u00f2, questo dettaglio conferisce al Cristo un aspetto troppo umano indebolendo il messaggio di potenza divina che avrebbe dovuto trasmettere, ed esige quindi che il volto venga rialzato. La versione finale, che ancora oggi si trova presso la chiesa del Cottolengo di Fornacette (Pisa), pur perdendo quella drammaticit\u00e0 che Carlo avrebbe voluto nell'opera, e che metter\u00e0 invece nei suoi futuri Cristi in terracotta e ceramica, rimane comunque di sorprendente bellezza e testimonia il talento del giovane artista nello scolpire i diversi materiali.\nL'attivit\u00e0 artistica non gli consente di guadagnare abbastanza per costruire una famiglia e perci\u00f2 inizier\u00e0 a lavorare nel settore del commercio del legno.\nNel 1967 si unisce in matrimonio a Sonia Grassulini, dalla quale avr\u00e0 tre figli e con la quale rimarr\u00e0 sposato e alla quale sar\u00e0 legatissimo per tutta la vita.\nAnni \u201870.\nNegli anni settanta Carlo, che gi\u00e0 dal '68 era rimasto affascinato dai movimenti di contestazione operaia e studentesca dei quali condivideva le idee, come molti suoi colleghi, sente il bisogno di partecipare attivamente alla vita politica e culturale del proprio paese. Si iscrive quindi al PCI (per alcuni anni sar\u00e0 anche consigliere comunale a Ponsacco) e, con l'aiuto dei suoi numerosi amici e compagni di partito, comincia ad organizzare manifestazioni artistiche e a promuovere attivit\u00e0 culturali a Ponsacco e nella provincia di Pisa.\nI suoi punti di riferimento sono artisti come Renato Guttuso, Marino Marini, Giacomo Manz\u00f9, Augusto Murer, ma, come in passato, Carlo continua a guardare anche altrove verso la ricerca di una pi\u00f9 intima e introspettiva rappresentazione dei sentimenti di libert\u00e0 e dolore. La produzione artistica di questi anni, pur risentendo molto di una concezione dell'arte come strumento di lotta sociale e di presa di coscienza dell'uomo (concezione che Carlo non abbandoner\u00e0 mai del tutto), non manca di opere pi\u00f9 intime e tendenti all'informale. Accanto a lavori figurativi che raccontano la disoccupazione, il lavoro, la fame, le occupazioni delle fabbriche, le manifestazioni degli studenti, troviamo quindi i suoi cavalli in terracotta, espressione di una tragica precariet\u00e0, sculture e bassorilievi in piombo, rame ed altri metalli nonch\u00e9 dipinti che vanno verso l'astrazione o addirittura ricordano il silenzio metafisico delle marine di Carlo Carr\u00e0.\nCome nella sua arte, anche nell'attivit\u00e0 politica e culturale, Carlo guarda agli altri e, con alcuni amici fonda a Ponsacco il Centro Arte Lavoro, un luogo di aggregazione culturale, per dar spazio a nuove idee, a giovani artisti ma in generale a qualsiasi forma di arte. Il Centro e Carlo saranno un punto di riferimento per molti giovani , e proprio dal Centro partiranno molte iniziative artistiche.\nCon alcuni amici tra cui Pier Marco De Santi, allora studente universitario allievo di Federico Fellini, partecipa alla realizzazione del film \u201cGhiaino\u201d, contribuendo alla scenografia con sculture lignee, tra cui maschere colorate che guardano alla primitiva africa o che richiamano il mondo circense.\nAnni \u201880.\nNonostante il fermento politico e sociale che aveva caratterizzato gli anni precedenti si stia affievolendo, Carlo crede ancora (e creder\u00e0 fino alla sua morte) negli ideali per cui ha lottato negli anni precedenti. La sua voglia di coinvolgere gli altri nell'arte \u00e8 ancora viva a tal punto che in questi anni insegna a lavorare la creta nelle scuole elementari.\nIl PCI, al quale \u00e8 ancora iscritto, ha per\u00f2 perso lo slancio e l'entusiasmo di un tempo e non sembra pi\u00f9 disposto ad appoggiare iniziative artistiche e culturali. Questi cambiamenti saranno per Carlo un'amara delusione e lo porteranno ad allontanarsi dal PCI e dalla vita politica.\nIn questi anni si dedica molto ai soggetti sacri ma sempre con un approccio laico, carico di umanit\u00e0. I suoi Cristi in ceramica sono intrisi di dolore, ma non di rassegnazione. I suoi bassorilievi, le sue terrecotte \u201cpovere\u201d sono ricche di manualit\u00e0, di tradizione e di storia. Al centro di tutto ci\u00f2, sempre, l'uomo ed il suo universo psicologico e sociale. Un uomo dilaniato dall'oppressione, ma non per questo abbattuto; al contrario, ci\u00f2 che emerge dai lavori di Carlo \u00e8 la vitalit\u00e0, uno slancio improvviso forse disperato. Questa forma di tensione continua, si ritrova nei suoi cavalli straziati dal dolore e dalle geometrie innaturali.\nAnche la produzione grafica di questi anni \u00e8 ampia e variegata e rappresenta per Carlo un mezzo per trarre dalla vita ispirazione e raccontare il proprio pensiero.\nNel 1985 inizia una collaborazione con il mercante e pittore Ernando Venanzi che durer\u00e0 alcuni anni. Anni durante i quali Carlo intraprende una ricerca sul colore delle sue sculture, che guarda all'arte antica e primitiva e che passa attraverso un utilizzo di patine e polveri volto a cambiare l'apparente peso specifico dei materiali usati. Cos\u00ec, una scultura in terracotta o una maschera di legno assumono le sembianze di oggetti di bronzo e con questo, una connotazione meno \u201cpovera\u201d e pi\u00f9 raffinata.\nVerso la fine del decennio, accanto ai cavalli fa la sua comparsa un nuovo soggetto che fu tanto caro a Pablo Picasso e che sar\u00e0 protagonista dei futuri lavori di Carlo: l'arlecchino.\nAnni \u201890.\nNel 1990 il Comune di Ponsacco gli commissiona una scultura in bronzo per una piazza. Carlo sceglier\u00e0 come soggetto un cavallo: l'animale \u00e8 adagiato sulla terra e piegato in un movimento circolare, la testa rivolta verso il cielo a lanciare un grido di dolore, a pronunciare una ribellione muta. La scultura riflette una sensibilit\u00e0 tutta moderna, volta a raffigurare la vita e, insieme, cogliere una dimensione interiore che porta con s\u00e9 un senso di disagio e di malessere.Disagio e malessere che durante questo periodo Carlo porta con s\u00e9 a causa di una situazione economica difficile e di alcuni problemi di salute.\nLe difficolt\u00e0 di questi anni influenzano radicalmente la sua pittura: il colore diventa sempre pi\u00f9 protagonista. Il rosso su tutti. Ma anche tutti gli altri, sempre violenti, accesi contrapposti in modo inedito, ma sempre con grande gusto estetico. Carlo usa il colore nello stesso modo in cui modella le sue sculture. I suoi cromatismi trasmettono la stessa energia e la stessa drammaticit\u00e0 dei suoi cavalli ricurvi. Gli arlecchini, senza volto, e caratterizzati da linee possenti e massicce, assumono talvolta posizioni ambigue. Il contrasto tra i coloratissimi costumi e la loro disperazione \u00e8 di forte emotivit\u00e0 espressiva.\nLe pitture, ma anche la colorazione di ogni scultura, sono frutto di un lungo lavoro che parte dalla stesura del colore e continua con una serie di passaggi in cui riaffiorano le abilit\u00e0 nelle tecniche dell'invecchiatura, con bitume, e della doratura, che Carlo aveva imparato da giovane. Dei suoi quadri, dipinge anche le cornici che diventano spesso parte integrante dell'opera.\nIl nuovo secolo.\nAll'inizio del nuovo secolo Carlo \u00e8 una persona ed un artista coerente, in cui convivono cultura e vena popolare, espressionismo e primitivismo, culto di modelli classici e di forme arcaiche. \u201cL'arte e la scultura diventano necessit\u00e0, unica possibilit\u00e0 di dare una risposta personale alla vita, estremo tentativo di catturare il movimento del nostro tempo, di scolpire e raggelare il tempo, il dolore, la vita, l'amore\u201d.\nCarlo \u00e8 ancora un uomo che ha voglia e capacit\u00e0 di guardare avanti e di lottare, con i suoi lavori, per quello in cui crede. La dignit\u00e0 con cui affronta la vita quotidiana e la grande umanit\u00e0 gli hanno consentito di raggiungere un proprio equilibrio e di diventare un uomo saggio. E con saggezza e pacatezza continua a credere nella ribellione verso una societ\u00e0 non sempre amata, nel rifiuto della violenza, nel rifiuto della guerra e di tutto ci\u00f2 che opprime l'uomo e che viola la libert\u00e0 di ogni individuo.\nCarlo \u00e8 un artista che non si lascia influenzare dalle mode o dai modelli asserviti al mercato, mantenendo sempre fede alla propria personalit\u00e0 e senza lasciarsi mai tentare dal fascino di possibili facili successi commerciali. Carlo ha sempre tirato dritto per la sua strada. E continua a farlo.\nIn questi anni, inizia infatti una ricerca verso una pittura sempre pi\u00f9 materica. I suoi dipinti diventano sempre pi\u00f9 pastosi, come se volesse portare la sua creta sulle tele. Come se, al termine di un lungo percorso artistico, volesse fondere insieme la sua pittura e la sua scultura. Alcuni degli ultimi quadri sono, allo stesso tempo, pitture, sculture e bassorilievi.\nAccanto a quadri figurativi che trasmettono libert\u00e0, equilibrio interiore, pace, ne troviamo altri che vanno verso l'astrazione e nei quali i colori e i tratti di un arlecchino o di un cavallo appena accennati, sembrano materializzarsi lentamente per poi irrompere carichi di vita ed energia.\nNel 2007, insieme alla moglie, apre a Ponsacco il negozio (\"Art-fiori\"), nel quale allestisce una mostra permanente.\nIl 26 novembre del 2010 muore a Pontedera."}
{"id": "1779316", "revid": "287204", "url": "https://it.wikipedia.org/wiki?curid=1779316", "title": "Alize Cornet", "text": ""}
{"id": "1779319", "revid": "2730", "url": "https://it.wikipedia.org/wiki?curid=1779319", "title": "Italoamericano", "text": "Litaloamericano \u00e8 una lingua creola non standardizzata, parlata dagli italiani emigrati negli Stati Uniti, caratterizzata dal forte influsso dell'inglese nel lessico e nella struttura dell'italiano.\nL'emigrazione italiana negli Stati Uniti.\nTra le mete migratorie nel periodo postunitario, oltre ai paesi europei come Francia, Svizzera e Germania, figurano anche Stati Uniti, Argentina e Brasile. Nel periodo 1880 e il 1914 pi\u00f9 di quattro milioni e mezzo di italiani, provenienti soprattutto dall'Italia meridionale, sbarcarono negli Stati Uniti. Gli espatri dall'Italia raggiunsero quasi i sei milioni, prima di arrestarsi nel 1976, quando iniziarono i rientri.\nDopo la prima guerra mondiale il governo statunitense impose restrizioni per i flussi migratori emanando l'Immigration Act o Barred Zone Act, che richiedeva un test di alfabetizzazione per tutti gli immigrati di et\u00e0 superiore ai 16 anni e, pi\u00f9 tardi, l'Immigration Act o Johnson Act (1924) limit\u00f2 il numero delle entrate dei migranti negli Stati Uniti.\nNegli anni dell'unificazione italiana la dialettofonia esclusiva si attestava al 97,5%, ma and\u00f2 diminuendo: dall'86-90% negli anni successivi al 1861 al 23-32% nel 1951 arrivando al 20% negli anni ottanta.\nGli emigrati non sapevano l'italiano standard e il loro strumento di comunicazione prevalente era il dialetto locale. I dialetti avevano anche caratteristiche culturali e identitarie, un ricordo della vita in Italia, mentre l'apprendimento dell'inglese voleva dire successo e ascesa sociale.\nSi crearono comunit\u00e0 dialettofone prevalentemente meridionali, dove per\u00f2 le attitudini degli italiani verso l'italiano erano pi\u00f9 negative che positive; molti genitori, per esempio, erano contrari all'insegnamento dell'italiano ai figli.\nIn questo contesto socioculturale i contatti tra lingua e dialetto contribuirono a creare un continuum linguistico che non aveva delimitazioni nette e che, accanto all'inglese, passava dall'italiano dialettale al dialetto italianizzato, ai pidgin di tipo italo-americano, ai dialetti arcaici.\nCaratteristiche.\nLo sviluppo della lingua italiana nel nord America pu\u00f2 essere suddiviso in cinque fasi:\nDagli studi del Hermann W. Haller sugli italo-americani di New York e Long Island si rileva l'esistenza di una lingua franca non-standard, omogenea e parlata da emigrati provenienti dal Sud Italia che la usavano per la comunicazione \u201calta\u201d al fuori dall'ambito della famiglia, in cui prevalevano dialetti stretti o varie forme di pidgin.\nLa presenza di una lingua franca condivisa da chi proveniva da regioni diverse dell'Italia potrebbe essere il risultato del \"dialect levelling\" (livellamento dialettale) grazie al quale la grande variet\u00e0 di dialetti converge verso una forma comune. Alcuni esempi lessicali sono l'utilizzo di \"scudo\" (probabilmente risalente ai primi immigrati dall'Italia poco dopo l'unificazione) con il significato di \u2018dollaro\u2019, oppure \"pezzo/pezza\" usati con il medesimo significato (che si riferisce all'usanza di tagliare le monete d'oro in parti uguali, ognuno con valore di un dollaro).\nLa lingua franca italo-americana si distingue per la prevalenza di caratteristiche dialettali sugli anglicismi e sui tratti popolari. Il suo utilizzo varia a seconda di fattori come et\u00e0, generazione, sesso, livello di scolarizzazione, inserimento sociale, itinerario migratorio.\nBasando l'analisi sul fattore generazionale, i soggetti anziani \u2013 quindi appartenenti alla prima generazione \u2013 non hanno acquisito perfettamente l'inglese e presentano un alto grado di convergenza tra dialetto e inglese.\nI giovani della prima generazione che, invece, hanno frequentato la scuola in Italia, hanno una competenza migliore nell'italiano standard e lasciano penetrare alcuni termini dialettali nella parlata, che \u00e8 priva di convergenza con l'inglese. Tuttavia, per questa generazione, il quadro resta molto vario e i confini con la prima possono essere in qualche caso sfumati: dipendono, per esempio, dagli anni d'istruzione in Italia e negli Stati Uniti, dall'atteggiamento linguistico dei genitori e dei parenti, oltre che dall'influenza dei coetanei americani e dell'istruzione scolastica nel nuovo paese.\nCon la seconda generazione di giovani l'inglese \u00e8 la variet\u00e0 dominante, ma \u00e8 evidente la diglossia costituita dall'inglese e dagli elementi dialettali, popolari e anglo-americani acquisiti da genitori e nonni. Si verifica il degrado nella competenza della variet\u00e0 alta con discorsi zoppicanti, pieni di ripetizioni, autocorrezioni, \"silenzi disperati quando non capita la parola giusta\". Si tratta di una generazione nata in America da genitori italiani. Generalmente tende al monolinguismo anglofono, che si rivela anche quando si tenta di parlare italiano: per esempio \u00e8 frequente l'utilizzo di \"andar fuori\" con il significato di 'uscire', perch\u00e9 tradotto dall'inglese \"going out\"; oppure il plurale del verbo ne \u00abla gente mi trattavano\u00bb, che si spiega considerando il plurale del sostantivo inglese \"people\".\nLe indagini sulle comunit\u00e0 di New York hanno rivelato che la perdita dell'italiano diminuisce con l'avanzare dell'et\u00e0 nella prima generazione, ma lo slittamento linguistico, e quindi l'avviarsi dell'italiano ad essere percepito come lingua straniera, aumenta con l'avanzare dell'et\u00e0 nella seconda generazione.\nCaratteristiche dialettali.\nL'incontro dinamico tra l'inglese, l'italiano standard e le caratteristiche dialettali regionali ha prodotto un grado di dialettalit\u00e0 variabile. A prevalere sono caratteristiche provenienti dai dialetti meridionali.\nFonologia.\nI tratti dialettali pi\u00f9 frequenti si riscontrano nella sonorizzazione di /p/ e /t/ intervocaliche (\"lasciado\", \"trovado\"), la sonorizzazione della /t/ tra -n e vocale (\"tando\"), l'assimilazione di rl a -rr- (\"parro\" per 'parlo', \"parrano\" per 'parlano') e di nd a -nn- (\"quanno\").\nAltre caratteristiche sono l'apocope (\"so iuta\", \"so cambiate\"), la sincope (\"mi rcordo\", \"certament\") e le consonanti raddoppiate come la 'b' (\"subbito\"). Questi residui dialettali prevalgono negli individui anziani, di prima generazione, diventati bilingui in et\u00e0 adulta.\nMorfosintassi.\n\u00c8 la morfosintassi ad avere il maggior numero di elementi dialettali, soprattutto per gli emigrati di prima generazione.\nGli italo-americani sostituiscono spesso l'articolo determinativo con \"a\", soprattutto se femminile singolare (\"a giobba\", \"a gente\", \"a luce\", \"a lavatrice\").\nIl pronome personale atono \"ci\" si unisce spesso alla forma verbale andando a sostituire la terza persona singolare (gli, le). Alcuni esempi: \"se incontri uno non ci (gli) puoi parlare\".\nComune nei dialetti meridionali \u00e8 l'amplificazione del comparativo degli aggettivi (\"pi\u00f9 meglio\").\nLa congiunzione \"che\" \u00e8 spesso usata con funzione polisemica: \"a highschool che io sono andato\" (funzione locale), \"ho lasciato l'Italia che avevo diciannove anni\" (funzione temporale); o pu\u00f2 sostituire il pronome relativo: \"la temperatura che non mi sono mai potuta adattare\".\nGli aggettivi possessivi vengono spesso utilizzati in posizione postnominale, tendenza tipica dei dialetti meridionali: \"il dialetto \"tuo\"\".\nPer le forme verbali spesso \"avere\" \u00e8 usato come verbo intransitivo (\"ho venuto\", \"ho ritornato\", \"m'ha piaciuto\"), mentre \"essere\" \u00e8 usato come verbo transitivo (\"sono vista\"). Il presente dei verbi ausiliari \u00e8 il tempo pi\u00f9 usato, mentre occorre spesso la confusione tra il condizionale e il congiuntivo nei periodi ipotetici (\"se in Italia ci fusse u travagghiu giusto, fosse differente\").\nSpesso la seconda generazione presenta l'ausiliare \"avere\" seguito da infinito, ma \u00e8 ipotizzabile che ci sia una convergenza con l'inglese (\"had to\"+infinito).\nLessico.\nPer il lessico si distinguono due tendenze principali: l'occorrenza di dialettismi nell'italo-americano e l'uso di anglicismi.\nNel primo caso si riscontra l'uso di \"imparare\" e \"insegnarsi\" soprattutto per emigrati provenienti dalle regioni meridionali (\"mi sono imparato\", \"si sono imparato\"); \"tenere\" viene spesso usato con il significato di 'avere' (\"teneva due anni\", \"tengo assai nostalgia\").\nPer i soggetti di seconda generazione si notano infiltrazioni di variazioni individuali nella parlata (\"pazienz\", \"necessitate\", \"amichi\") a causa dell'incertezza nell'uso dei dialetti.\nGli anglicismi compaiono in numero minore nella variet\u00e0 alta parlata dagli italo-americani. Negli individui anziani tra i pochi prestiti si notano \"jobless\" ('disoccupato'), \"standard\", \"nice\" (carino), \"retire\" ('andare in pensione'). Alcuni calchi usati sono carta verde (\"the green card\", il permesso di lavoro per gli emigrati negli Stati Uniti) e \"italiani americani\" (dall'inglese \"Italian Americans\").\nNelle generazioni successive, la lacuna linguistica dell'italiano viene colmata da calchi come: \"Mi sento comodo a parlare inglese\", dall'inglese \"to feel comfortable\"; 'ritornare indietro' corrispondente a \"to go back\"; 'ritirarsi dal lavoro' preso da \"to retire from work\".\nLa tendenza alla pidginizzazione, con il conio di parole nuove, risponde all'esigenza di una comunicazione immediata. Tra le voci pi\u00f9 popolari compaiono:\n\"bosso\" dall'ingl. boss ('capo'), \"carro\" dall'ingl. car ('macchina'), \"fattoria\" dall'ingl. factory ('fabbrica'), \"storo\" dall'ingl. store ('negozio'), \"farma\" dall'ingl. farm ('fattoria'), \"fornitura\" dall'ingl. furniture ('mobili'), \"giobba\" dall'ingl. job ('lavoro'), \"grosseria\" dall'ingl. grocery ('generi alimentari'), \"trobolo\" dall'ingl. trouble ('guaio'), \"bisinisse\" dall'ingl. business ('affare'), \"draivare\" dall'ingl. \"to drive\" ('guidare'), \"germanese\" dall'ingl. german ('tedesco'), \"marchetta\" dall'ingl. market ('mercato'), \"tichetta\" dall'ingl. ticket ('biglietto').\nI pi\u00f9 competenti nell'uso del lessico italo-americano sono gli anziani con limitata esperienza linguistica sia in inglese sia in italiano. Questi termini sono destinati a cadere in disuso nelle comunit\u00e0 italo-americane, poich\u00e9 gi\u00e0 dalla prima generazione di giovani, sebbene conosciuti, non vengono pi\u00f9 utilizzati. La variet\u00e0 alta dei nonni \u00e8 diventata la variet\u00e0 bassa dei giovani.\nPrevisioni per il futuro.\nNel 2011 il censimento negli Stati Uniti ha rilevato che 723.632 americani parlano italiano come lingua in casa e, secondo un rilevamento del 2009, 80.752 lo studiano come lingua seconda. Rispetto al 2000 dove l'italiano si trovava al 6\u00ba posto tra le lingue pi\u00f9 parlate in casa (1.008.370 parlanti), nel 2010 \u00e8 sceso al 9\u00ba posto, superato da coreano, tedesco e russo.\nNon \u00e8 possibile prevedere con certezza quale sar\u00e0 il destino dell'italoamericano e, in generale, dell'italiano in America, ma alcuni indizi indicano che la sua sopravvivenza \u00e8 in dubbio.\nLa limitazione dell'utilizzo dell'italiano all'ambiente domestico e familiare nelle comunit\u00e0 italo-americane spiega il degrado della competenza linguistica dell'italoamericano nelle generazioni pi\u00f9 giovani. Infatti, se da un lato le giovani generazioni possono sviluppare un bilinguismo italiano/inglese, mano a mano che ci si allontana dalla generazione dei primi immigrati, l'inglese viene appreso sempre pi\u00f9 come madrelingua, mentre l'italiano \u00e8 relegato ad essere la lingua seconda.\nLe iscrizioni ai corsi erogati in italiano sul suolo statunitense hanno registrato una crescita del 3,0% nel 2009 e continuano a registrare un aumento positivo. \u00c8 chiaro che per mantenere in vita una lingua, uno dei fattori determinanti \u00e8 l'appoggio delle autorit\u00e0 scolastiche e di quanti ne sostengono l'inserimento nei sistemi educativi.\nGi\u00e0 negli anni ottanta l'italo-americano era considerato dagli emigrati una variet\u00e0 bassa, dovuta a una situazione socioeconomica sfavorevole, ma comunque una variet\u00e0 affettiva. In questo periodo l'\u00abitaliano\u00bb inteso dalle prime generazioni era diverso rispetto alle seconde. Per gli anziani l'italiano era il dialetto o l'italiano regionale, per i pi\u00f9 giovani l'italiano era la variet\u00e0 italo-americana mista al continuum linguistico degli emigrati. A preferire il dialetto come madrelingua erano gli emigrati di prima generazione, mentre la prima generazione di giovani era favorevole al mantenimento del dialetto perch\u00e9 non ostacolava l'apprendimento dell'inglese. In questo caso la scelta era probabilmente dettata dalla volont\u00e0 di mantenere vive le proprie origini.\nL'inglese era ovviamente la variet\u00e0 colta e di prestigio opposta alla variet\u00e0 italo-americana mista (dialetto e inglese), perch\u00e9 percepita dalla maggior parte degli emigrati come \u201cscorretta\u201d, adatta a un uso informale.\nPer la salvaguardia dell'italiano negli Stati Uniti \u00e8 vivo il desiderio di mantenerne l'uso e di insegnarlo ai bambini con l'appoggio dell'educazione bilingue.Ci\u00f2 nonostante non \u00e8 da trascurare che le risposte a studi e questionari riflettano una volont\u00e0 ideale pi\u00f9 che la realt\u00e0 effettiva.\nIl processo di americanizzazione, la mancanza di stabilit\u00e0 dell'italiano parlato e il pi\u00f9 frequente bilinguismo italiano/inglese della nuova emigrazione, dovuta alla conoscenza dell'italiano standard, indicano che le variet\u00e0 parlate negli Stati Uniti subiscono un processo di ristrutturazione. In questo contesto \u00e8 probabile che l'italoamericano subisca una diminuzione significativa.\nDall'altro lato l'influenza del \"made in Italy\" e il sempre vivo interesse culturale per l'Italia, potrebbero avere ripercussioni positive nella diffusione della lingua italiana all'estero."}
{"id": "1779325", "revid": "1543377", "url": "https://it.wikipedia.org/wiki?curid=1779325", "title": "Episodi di Prison Break (quarta stagione)", "text": "La quarta stagione della serie televisiva Prison Break \u00e8 andata in onda negli Stati Uniti dal 1\u00ba settembre 2008 al 15 maggio 2009 su Fox.\nIn Italia \u00e8 stata trasmessa dal 4 giugno 2009 al 15 settembre 2009 su Italia 1.\nGli antagonisti principali della stagione sono: Gretchen Morgan, Christina Scofield e il Generale Krantz.\nNote:\nDate le lamentele dei fan riguardo alla morte di Sara agli inizi della terza stagione, i produttori hanno deciso di farla tornare in scena, e l'attrice Sarah Wayne Callies ha accettato un nuovo contratto. Sara e Michael si reincontrano fin dal primo episodio, \"Sara \u00e8 viva\", il quale spiega cosa le \u00e8 veramente accaduto. A permettere il suo ritorno sono diversi fattori:\nSara \u00e8 viva.\nTrama.\nTre settimane dopo la fuga da Sona, Michael va in cerca di Whistler e Gretchen/Susan per vendicarsi della morte di Sara. Whistler, per conto della Compagnia, deve recuperare una scheda, con l'aiuto di Gretchen e Mahone, che si finge un autista. Fingendo di volerla acquistare per 50 milioni $, Whistler riesce a recuperarla ed uccide coloro che l'avevano sottratta alla Compagnia. Michael, dopo aver elaborato un piano e lasciato le sue memorie, trova Whistler nell'intento di fare una copia della scheda all'insaputa di Gretchen. Quando la donna compare, Michael cerca di ucciderla, ma si ferma quando scopre che Sara \u00e8 ancora viva.\nAlcuni giorni prima, il carcere di Sona ha preso fuoco e tra i detenuti che sono riusciti a fuggire vi sono T-Bag, Bellick e Sucre. Sucre e Bellick riescono a passare il confine e viaggiano insieme fino a casa, ma quando Fernando si reca all'ospedale per vedere sua figlia appena nata viene catturato dalla polizia assieme all'ex guardia carceraria.\nT-Bag, tramite un contatto panamense, assolda degli uomini per attraversare il confine ed andare in cerca di Michael per vendicarsi di lui, ma viene tradito e lasciato nel deserto assieme all'uomo che gli aveva organizzato il viaggio. Pur ferito, il suo pensiero \u00e8 quello di non farsi scappare il libretto sugli uccelli di Whistler che, ne \u00e8 certo, o lo condurr\u00e0 da Michael o condurr\u00e0 Michael a lui.\nIl generale della Compagnia scopre che la scheda non \u00e8 quella originale ed, incolpando Gretchen, ordina che venga uccisa. Sar\u00e0 un nuovo killer ad eseguire l'ordine: Wyatt Mathewson, che dovr\u00e0 ritrovare la scheda originale e spazzare via tutti coloro che hanno avuto a che fare con Whistler. Mahone convince Michael a parlare con Whistler per sapere dov'\u00e8 Sara. Whistler gli rivela che questa ha acquistato un biglietto per Chicago e che, in realt\u00e0, egli lavora per l'FBI per smantellare la Compagnia e per farlo deve accedere alla scheda, chiamata Scylla, che contiene il libro nero della Compagnia. Michael deve aiutarlo a trovare il luogo dove viene tenuto il computer in grado di decriptarlo e nel libretto sugli uccelli vi erano importanti informazioni che lo avrebbero aiutato a trovare tale luogo, ma in quel mentre Whistler viene colpito a morte da Wyatt. Mahone e Michael sono costretti alla fuga e Scylla torna nelle mani del generale. Lincoln, che si trova a Panama con Sofia e L.J., viene arrestato per aver ucciso un membro della Compagnia che, a sua volta, lo stava inseguendo per ucciderlo.\nWyatt si reca in Colorado a casa della moglie di Mahone e, per farlo uscire allo scoperto, uccide Cameron, il suo bambino. Quando l'ex agente dell'FBI ritorna dalla sua famiglia viene fermato dai poliziotti che gli impediscono di entrare e viene arrestato in quanto ricercato. Anche Michael viene arrestato, l'agente della Sicurezza Nazionale Donald Self, tuttavia, gli propone un'alternativa a 15 anni in prigione: lavorare per lui per smantellare la Compagnia. Per questo occorrer\u00e0 recuperare e decriptare Scylla, progetto a cui stava lavorando da anni anche suo padre, Aldo Burrows. Lincoln potr\u00e0 aiutarlo perch\u00e9 l'FBI ha stretto un accordo con le autorit\u00e0 panamensi per fargli scontare la pena negli Stati Uniti.\nBruce Bennett, l'amico di famiglia di Sara, che gi\u00e0 aveva aiutato Michael in passato, paga la cauzione per i fratelli e li porta da Sara, che si era rifugiata da lui. Sara e Michael sono felicemente riuniti e la donna mostra al compagno gli abusi subiti a causa della Compagnia. All'inizio Micheal e Lincoln non accettano la proposta di Don Self, ma quando Wyatt prova nuovamente ad ucciderli, i due fratelli si ricredono perch\u00e9 in ballo c'\u00e8 anche la loro vita. Viene cos\u00ec formata una squadra formata da Michael, Lincoln, Sara, Mahone, Bellick e Sucre. A tutti vengono date nuove identit\u00e0, rammentandoli di non provare a scappare, e Michael, conscio che non tutto si pu\u00f2 nascondere, si sottopone al trattamento laser per rimuovere il suo peculiare tatuaggio.\nL'irruzione.\nTrama.\nL'agente Donald Self conduce il gruppo nel loro quartier generale, non prima di aver fatto indossare a tutti delle cavigliere GPS. Qui \u00e8 presente un altro detenuto, con cui ha gli stessi accordi, che prender\u00e0 parte all'operazione insieme alla squadra capitanata da Michael: Roland Glenn, un hacker asiatico. T-Bag insieme al suo \"compagno\" panamense vaga esausto per il deserto. Poco dopo, viene attaccato dall'altro uomo che, affamato, vuole ucciderlo per nutrirsi, ma T-Bag ha la meglio e, riluttante, decide di fare lo stesso. L'operazione di recupero di Scylla passa attraverso il riconoscimento dell'uomo a cui \u00e8 affidata la scheda, denominato \"Custode\" e del suo autista, che Mahone ricorda essere sempre in disparte. Mahone, grazie all'aiuto di Donald, che gli fornisce una lista di possibili indiziati, riconosce l'autista del Custode e seguendolo, trova la sua abitazione. Sara avvicina la domestica di quella casa e le inserisce nella borsa un congegno ideato da Roland, che consente di avere traccia di ogni onda elettronica e di registrarne i dati. Michael con una telefonata riesce a far avvicinare la domestica alla stanza in cui \u00e8 contenuta Scylla, in questo modo il congegno di Roland riesce ad imprimere i dati su di esso. Per recuperare il congegno, Bellick e Mahone fingono di rubare la borsa alla domestica ma, sfortunatamente, la stessa l'ha lasciato in casa considerandolo un oggetto del suo capo. Michael e Mahone, allora, s'introducono nell'abitazione, distraendo con un allarme le guardie e recuperano il congegno. T-Bag incontra due ragazzi su un quad e si fa dare un passaggio fino a San Diego, dove con le indicazioni contenute nel libretto sugli uccelli di Whistler recupera una documentazione comprendente un fascicolo, delle tessere e una chiave, dopodich\u00e9 si dirige a Los Angeles. Wyatt, dopo aver indagato inutilmente in tutti i carceri federali alla ricerca di Michael e Lincoln, si presenta da Bruce Bennet per avere informazioni sul nascondiglio degli stessi. Inoltre, si scopre che Gretchen \u00e8 ancora viva, imprigionata e torturata dallo stesso Wyatt perch\u00e9 convinto che sappia ancora qualcosa. Arrivati al quartier generale, Roland scopre che il contenuto di Scylla \u00e8 solo una parte, e che per essere letto ha bisogno di altre parti, da qui il nome Scylla che indica un mostro mitologico a sei teste, come ricordato dal padre dei fratelli. Mancano quindi da recuperare altre cinque schede in mano ad altrettante persone sconosciute. La puntata si conclude con Michael, che di fronte ad uno specchio, sanguina dal naso.\nOperazione Sospesa.\nTrama.\nMichael, dopo aver scoperto che per trovare Scylla ci vogliono in tutto ben 6 schede, si scaglia contro Don Self in un acceso dialogo, accusandolo di non aver detto tutta la verit\u00e0 sull'operazione. Il tempo stringe e lo stesso agente comunica a Scofield, che dovranno trovare il prossimo Custode entro la giornata, altrimenti torneranno tutti in prigione. Insieme agli altri membri del team, riesce a decriptare una mail ricevuta dal primo Custode, che contiene un messaggio in codice riguardante un appuntamento con un altro Custode di Scylla. Cos\u00ec, per trovare la fonte originale della mail, Michael e Roland si recano in un edificio pubblico dove vi \u00e8 una server room che monitora ogni file che passa in internet, registrandolo poi tramite l'indirizzo IP. Grazie anche all'aiuto di Sara, che procura loro il pass per entrare nella server room, i due riescono nell'intento, ma quando Sara viene scoperta, per salvarla Michael fa scattare l'allarme antincendio in modo da far evacuare l'edificio e darle la possibilit\u00e0 di fuggire. Lo stesso Scofield, per\u00f2, commette un errore: rientrando nella server room chiude la porta ad allarme innescato e questa viene chiusa ermeticamente, facendo scattare l'aspirazione dell'ossigeno nella stanza come sistema difensivo per l'integrit\u00e0 dei server in caso di incendio. Poco prima che finisca l'ossigeno Lincoln riesce a salvarli distruggendo lo spesso vetro della stanza con un'accetta presa in prestito dai vigili del fuoco. T-Bag, dopo aver trovato diversi documenti riguardanti Whistler, va nell'appartamento di cui ha rinvenuto la chiave e l\u00ec cerca di scoprire di pi\u00f9 su un assegno d'indennit\u00e0 intestato a Cole Pfeiffer, probabile altra identit\u00e0 di Whistler, garantitogli da una compagnia chiamata Gate. T-Bag si finge al telefono il suddetto Pfeiffer e riesce a scoprire che nell'azienda Gate tutti quanti lo stanno aspettando, in quanto considerato uno dei migliori venditori del mondo. Il pluriomicida evaso da due carceri, grazie anche al fatto che nessuno ha mai visto il viso di Cole Pfeiffer, capisce che questa \u00e8 l'occasione buona per fare un po' di soldi e scoprire di pi\u00f9 sui piani di Whistler. Mahone scopre la verit\u00e0 riguardo a quanto accaduto alla sua famiglia: il killer Wyatt ha ucciso il figlio Cameron di fronte alla ex moglie Pam. Mahone chiama cos\u00ec la sua ex collega dell'FBI, l'agente Lang, chiedendole di procurargli informazioni su chi abbia fatto fuori suo figlio, per potersi vendicare. Senza volerlo, Lincoln ascolta la conversazione e prende atto della notizia. Wyatt, nel frattempo interroga Bruce Bennett, cercando informazioni utili sulla posizione dei due fratelli, drogandolo con pesanti dosi di allucinogeni. Sucre e Bellick sono appostati davanti alla casa del primo Custode per monitorarne i movimenti. L'ex guardia carceraria propone a Fernando di scappare in Messico ma durante il discorso l'FBI irrompe e li arresta, non prima che Sucre sia riuscito, tramite un sms, ad avvisare Michael. Questi, assieme ai compagni presenti nel loro rifugio, scappano, e Scofield riceve una chiamata dall'agente Don Self che lo informa del fatto che l'intera operazione \u00e8 andata a monte per voleri superiori. Durante la fuga, Michael riesce a scoprire il messaggio in codice contenuto nella mail, ovvero le coordinate del meeting del Custode. Lincoln e gli altri vengono per\u00f2 catturati e l'unico che riesce a fuggire \u00e8 lo stesso Michael, che va verso il luogo dell'incontro. Qui riesce a filmare con il cellulare il meeting fra tutti e 6 i Custodi. Mostrandolo a Self, vista la prova cos\u00ec importante, l'uomo si assume la responsabilit\u00e0 di riaprire l'operazione e libera l'intera squadra. Wyatt, dopo essersi fatto dire da Bruce dove risiede Sara Tancredi, lo uccide. Lincoln prova a confortare Mahone dicendogli che lo aiuter\u00e0 a trovare chi ha ucciso suo figlio, buttando cos\u00ec alle spalle i vecchi problemi che li riguardavano.\nAquile e Angeli.\nTrama.\nMichael e gli altri continuano la ricerca sulle schede di Scylla e, grazie al video dove venivano ripresi tutti e 6 i Custodi, riescono a risalire, tramite una targa, al loro secondo obbiettivo: Lisa Tabak. Avvicinarsi a lei per\u00f2 \u00e8 impossibile, infatti \u00e8 sempre circondata dalle sue guardie del corpo. Intanto, T-Bag si incammina per l'incontro alla Gate, quando scorge seduti ad un tavolo Michael, Lincoln e Sucre, che stavano sorvegliando la Tabak. I fratelli lo inseguono ma T-Bag riesce a fuggire. Don Self comunica a Sara la morte di Bruce Bennett e questa crolla in un forte stato di depressione, tanto da ricadere in un vecchio vizio, l'alcol. Wyatt \u00e8 sulle sue tracce per arrivare a Scofield. Michael, Lincoln e Mahone intanto, per avvicinarsi a Lisa e permettere al dispositivo di Roland di copiare i dati della scheda, si travestono da poliziotti e partecipano a una manifestazione di beneficenza della polizia di Los Angeles, chiamata \"Aquile e Angeli\", dove questa \u00e8 ospite d'onore. Grazie all'astuzia di Scofield, il gruppo riesce a copiare il contenuto nella scheda ed a dileguarsi, ad eccezione di Lincoln che viene riconosciuto da una guardia della Compagnia, poi eliminata da Lincoln stesso. T-Bag riesce ad impersonificarsi come Cole Pfeiffer ed alla Gate gli riservano un ufficio privato. Questi continua a seguire gli appunti del libro di Whistler per capirne i piani, senza per\u00f2 riuscirne ancora a decifrarne lo scopo. Il Generale della Compagnia e Lisa parlano di un'operazione in Laos. Un individuo di nome Xing viene eliminato non essendo riuscito ad incontrarsi con Pfeiffer per recuperare la chiave di Scylla in suo possesso. Sara, uscita dal bar ed incamminatasi verso la base, viene pedinata da Wyatt.\nFuori pericolo.\nTrama.\nSara riesce a fuggire da Wyatt che la stava inseguendo, successivamente avverte Michael del pericolo. Mahone incontra Pam a cui chiede di identificare l'uomo che ha ucciso suo figlio, lo stesso Wyatt. Alex cos\u00ec inizia a cercarlo per vendicarsi. Gli altri si muovono per arrivare al terzo Custode, che risiede al Dipartimento del Tesoro, un edificio di massima sicurezza. Per irrompere, e copiare il contenuto della scheda, Don Self riesce a convincere un collega ad andare a pranzo con lui, in modo da liberare l'ufficio accanto a quello dove Scylla viene rinchiusa in una cassaforte a muro di ultima generazione. Don fa entrare Michael, Lincoln, Bellick e Sucre dai sotterranei e questi riescono, tramite un gioco di ascensori e condotti, ad arrivare al piano interessato. Grazie all'aiuto di Sucre e Bellick, che si fingono inservienti dell'edificio, bloccando la porta dell'ufficio incrimanto, Michael e Lincoln riescono a trapanare il retro della cassaforte dal muro opposto ed a copiare la scheda. T-Bag riesce casualmente a trovare dei messaggi nascosti, ma ancora non decodificati, nel libretto di Whistler, ma attira su di s\u00e9 i sospetti di Trishanne, una segretaria della Gate. La donna, convinta di poterlo ricattare, mente a Sucre e Bellick che cercavano l'uomo nei palazzi circostanti al luogo dell'ultimo incontro al fine di recuperare il libretto. Durante la copia delle schede, Lincoln vede Michael sanguinare dal naso, ricordandogli che quello era un vecchio problema che aveva anche a 13 anni e di chiedere aiuto a Sara. Michael lo prega di mantenere il segreto con la donna. Questa intanto, fa delle ricerche sul Laos, vista la partenza del secondo Custode, Lisa, proprio verso questo paese, che sta affrontando una grandissima crisi economica. Don Self chiede aiuto ad un suo collega per rendere pi\u00f9 visibile i volti da un fotogramma del video di Michael dei 6 Custodi. Gretchen, ancora sotto tortura, grazie all'aiuto di un chiodo uccide la guardia che la teneva prigioniera e scappa. Alex cerca Wyatt ma, anche se per poco, non riesce a trovarlo. T-Bag riceve una visita dall'uomo che aveva ucciso Xing, il contatto di Cole Pfeiffer per la compravendita di Scylla, che gli d\u00e0 un ultimatum sulla ricezione di quanto richiesto, pena la morte. T-Bag deve ora capire quali fossero le intenzioni di Whistler. I resoconti degli esami di Don Self sul fotogramma arrivano riconoscendo ben 5 delle 6 persone. L'ultima, un fantasma di cui non si hanno notizie, viene identificata da Sara come il Generale: il capo della Compagnia. Il Generale, a colloquio con Wyatt in merito alla fuga di Gretchen, viene informato che \u00e8 stato richiesto un riconoscimento facciale da un agente chiamato Don Self.\nIl Quarto Uomo.\nTrama.\nPer recuperare la copia della scheda dal quarto Custode, il gruppo si sposta all'ippodromo, dove proprio il Custode ha fatto una puntata su una corsa. Grazie a uno stratagemma, riescono a far entrare il Custode nell'ufficio del direttore, dove hanno precedentemente inserito il dispositivo per la copia dati. La scheda \u00e8 copiata ma dopo che Mahone riesce a recuperarla, viene preso dai poliziotti per essere in una zona riservata e, nel tentativo di scappare, prende a pugni un poliziotto venendo cos\u00ec arrestato. Don Self prova a farlo liberare ma riesce solamente ad ottenere i suoi effetti personali, tra cui il dispositivo copia dati. Alex, anche per decisione del gruppo, viene lasciato nella cella di detenzione della polizia, in attesa di essere processato. Non essendo riuscito a violare il computer di Don Self, Wyatt incontra l'agente Self e lo intima a farsi gli affari suoi ed a non indagare sul Generale Krantz. Gretchen torna malconcia dalla sorella, all'oscuro del suo vero lavoro e, dopo essersi rimessa in forze ed aver recuperato armi e denaro, saluta la piccola Emily, sua figlia data in adozione alla sorella. Successivamente viene chiamata in obitorio ad identificare il corpo del marito. L'uomo non \u00e8 altro che Whistler di cui recupera gli effetti personali, tra cui un telefonino ed un mazzo di chiavi. T-Bag continua a scoprire altre mappe nel libro degli uccelli e capisce che la stanza protagonista delle stesse \u00e8 il ripostiglio del suo ufficio. Proprio qui per\u00f2, il vice-direttore scopre delle truffe fatte a suo nome, ovvero del suo finto alter ego Cole Pfeiffer, e pretende delle spiegazioni. L'uomo non ci pensa due volte e fugge a gambe levate. Michael e gli altri, nel mentre, individuano il quinto Custode. Mahone gli telefona chiedendogli di trovare Wyatt e di ucciderlo per lui. Michael decide di aiutare Mahone a tutti i costi, considerandolo un membro importante per la squadra. Aspetta cos\u00ec la sua udienza in tribunale e, poco prima che Wyatt esegua il suo compito, riesce a sovraccaricare l'impianto elettrico, facendo spegnere le luci, dando modo a Mahone di fuggire ed a Sara di recuperare la scheda con le sue impronte digitali. Dopo averli rincorsi all'esterno, Wyatt non pu\u00f2 far altro che mimare un colpo di pistola all'indirizzo dell'ex agente dell'FBI. Mahone, dopo aver ringraziato gli altri, telefona a Wyatt, con il numero recuperato dall'hotel in cui aveva soggiornato il killer e gli dice che quando lo trover\u00e0, lo uccider\u00e0. Mahone butta il foglio in un cestino, che per\u00f2 viene recuperato dall'ambiguo Roland. T-Bag raccoglie le sue cose dall'appartamento di Cole Pfeiffer, ma un attimo prima di scappare, Gretchen lo stende calpestandogli la faccia con i suoi tacchi e minacciandolo con una pistola.\nLa quinta scheda.\nTrama.\nIl quinto Custode si dirige a Las Vegas. Lincoln, Sucre, Sara e Roland lo seguono, mentre Bellick, Mahone e Michael si devono occupare di T-Bag, che si \u00e8 fatto avanti comandato da Gretchen, che per il momento si mantiene in disparte. T-Bag riesce a catturare Bellick e Michael, oltre a Trishanne, la segretaria della Gate, ma non Mahone, che riesce a fuggire. Don Self, intanto, indaga sul Generale Krantz e cerca di stare alla larga da Wyatt, incaricato di eliminarlo, traslocando da casa. Con un atto di coraggio, come suggeritogli da Mahone, l'agente si presenta dallo stesso Generale minacciandolo di far esplodere uno scandalo mediatico se per caso dovesse succedergli qualcosa. Il Generale, meravigliato dal suo carattere, gli offre un posto di lavoro alla Compagnia, che Don rifiuta. A Las Vegas, la quinta scheda viene copiata grazie a Sucre che riesce ad avvicinarsi al Custode, ferito in guerra alla zona inguinale ed ora impotente, che gli chiede di soddisfare sua moglie. Roland, che non ha perso il vizio del gioco, viene beccato nel casin\u00f2 e gli viene confiscato il dispositivo copia dati. Lincoln rivela a Sara dei problemi di Michael riguardanti un'epistassi che pu\u00f2 portare all'aneurisma, che caus\u00f2 la morte della loro madre all'et\u00e0 di 31 anni. Michael decifra le mappe contenute nel libro di Whistler, che scopre essere una piantina della Gate con il percorso necessario per raggiungere il luogo per la decodificazione di Scylla. Dopo che Gretchen si libera del fastidioso superiore di Cole Pfeiffer, T-Bag porta Michael al palazzo ed insieme scoprono una stanza sotterranea segreta. Qui, per\u00f2, T-Bag viene bloccato da Mahone, avvertito da Michael, che lo rinchiude in una stanza senza possibilit\u00e0 di fuga. Michael afferma che il luogo dell'irruzione \u00e8 alla Gate e che il locale incriminato \u00e8 proprio vicino all'ufficio del Generale. Gretchen ha le parti mancanti della piantina e telefonando a Michael, scioccato, gli comunica che se vuole che lo aiuti deve liberare T-Bag e collaborare.\nIl prezzo.\nTrama.\nPer completare Scylla manca solo l'ultima scheda, quella del Generale Krantz. Dopo che il dispositivo di Roland \u00e8 andato perduto, Lincoln pensa a un piano decisamente burrascoso, ovvero un agguato al Generale simulando un incidente d'auto contro la sua macchina, in modo da potergli rubare e copiare la scheda. Roland \u00e8 oramai fuori dal gruppo e, per paura di tornare in prigione, chiama il killer Wyatt per dirgli dove si trovano Scofield e Burrows. Inoltre, spiffera il piano di Lincoln, cos\u00ec che il killer possa avvisare il Generale in tempo per salvarsi. Sara discute preoccupata con Michael riguardo al suo problema. Wyatt, arrivato sul posto proprio un paio di secondi prima dell'inizio del piano di Lincoln, spara diversi colpi e colpisce Sucre allo stomaco che, solo grazie a un intervento chirurgico lampo di Sara, riesce a salvarsi. La stessa Sara intanto deve affrontare il fatto che Gretchen, insieme a T-Bag, oramai fa parte della squadra. Gretchen invita Sara ad incontrarsi per seppellire l'ascia di guerra dando la possibilit\u00e0 alla donna di ferirla fisicamente esattamente come lei fece durante la prigionia. Sara inizia a ferirla sulla gola, spiegandole di essere riuscita a fuggire grazie a Michelle, una guardia che le pass\u00f2 la chiave e che venne uccisa per quel tradimento, promettendole vendetta. Dopo aver ricevuto un'ulteriore visita dall'uomo asiatico, con il quale Gretchen si accorda per vendergli Scylla a 125 milioni di dollari, T-Bag si allea con Trishanne per accaparrarsi l'incredibile somma di denaro. Dopo che il piano di Lincoln \u00e8 saltato, tutti capiscono che a venderli \u00e8 stato Roland, cos\u00ec Michael, capendo che sarebbe scappato, gli chiede di fare delle ricerche con il computer portatile, dove lo stesso Scofield ha impiantato una cimice. Cos\u00ec quando l'hacker si incontra con Wyatt per rivelare dove si nascondano i due fratelli, il gruppo \u00e8 l\u00ec ad attenderlo, ma prima di intervenire assistono impotenti alla brutale esecuzione di Roland per mano del killer. Alex si avventa violentemente su Wyatt, ma viene bloccato da Lincoln. Il Generale, avendo capito della pericolosit\u00e0 dell'agguato sventato, decide di far spostare Scylla immediatamente in un luogo pi\u00f9 sicuro. Roland muore tra le braccia di Michael che, anche dopo averlo tradito, non lo abbandona.\nVincitori e vinti.\nTrama.\nLincoln cerca, infruttuosamente, di ottenere informazioni da Wyatt, picchiandolo. Dopo che il Generale Krantz decide di spostare Scylla e il suo contenuto, Gretchen decide di recarsi da lui ad armi spianate per vendicarsi del torto subito in precedenza. Il Generale per\u00f2 non sa che lei ora sta lavorando con Michael e Don Self e cos\u00ec cerca di rientrare nelle sue grazie seducendola. La donna pare infatuata dell'uomo e pretende di essere la sua sola compagna, litigando con Lisa. T-Bag fa entrare Michael, Lincoln, Sucre e Bellick alla Gate, dove seguono il percorso sotterraneo che dovrebbe portarli al quartier generale della Compagnia dove dovranno decodificare Scylla. Sorge, per\u00f2, un grosso problema, un impianto idrico passa proprio attraverso quei condotti, cosicch\u00e9 Scofield decide che l'unico modo per continuare \u00e8 passarci attraverso utilizzando un grosso tubo di ferro. Lincoln e Bellick riescono a distruggere la centralina che controlla lo scorrimento dell'acqua, in modo che gli altri possano cominciare a lavorare per far passare il grosso tubo. Durante questi lavori, per\u00f2, Michael si sente male e sviene. T-Bag deve affrontare un investigatore della polizia che sta cercando notizie sulla morte di Andrew Blauner, ucciso da Gretchen. Sara fa parlare Wyatt, fingendo di essere solidale con lui, ma in realt\u00e0 la donna sta registrando tutto e quindi Don Self, dopo aver manomesso la registrazione, chiama il Generale e gli fa credere che i componenti della squadra a cui dava la caccia sono morti. Il Generale, che nel frattempo si era attivato per rimettere in circolo la voce degli \"Otto di Fox River\", decide di abbandonare il piano, convinto di non avere pi\u00f9 nulla da temere. L'uomo, dopo aver comunicato la morte di Michael ai 6 Custodi ed a Gretchen, ordina comunque a Lisa di procedere con il trasferimento lampo di Scylla. Wyatt viene cos\u00ec lasciato da solo con Mahone, che ha finalmenete il via libera per vendicarsi del killer. Dopo una lunga tortura ai limiti del dolore fisico e mentale, Alex mette in contatto Wyatt con la ex moglie Pam a cui fa chiedere scusa per l'uccisione del figlio. Alex, dopo aver legato le mani di Wyatt ad una prisma di cemento, lo getta nell'oceano, placando la sua vendetta. T-Bag, sfruttando le minacce ricevute da Blauner riguardo a certi pagamenti errati, le fa sue e le utilizza come prova della colpevolezza dell'uomo, datosi, secondo la versione ufficiosa, alla fuga. Lincoln e Bellick tornano nei sottorranei ad aiutare Michael e Sucre con il tubo, ma quando questo sembra aver raggiunto l'altra sponda, l'asse che lo sosteneva cede proprio mentre la pompa dell'acqua ritorna in funzione. Sembra tutto perduto quando Bellick decide di sacrificarsi per il gruppo e sollevarlo con le proprie forze dall'interno della conduttura idrica, rimanendo per\u00f2 travolto dall'enorme massa d'acqua rientrata in circolo. Michael comunica ai due compagni che per lui ormai non c'\u00e8 pi\u00f9 nulla da fare.\nLa diagnosi.\nTrama.\nIl gruppo \u00e8 triste per la scomparsa di Bellick e, dopo che Sucre minaccia Don Self, questi accetta di consegnare il corpo alla madre. Michael continua a studiare il percorso per arrivare a Scylla e, grazie alle pagine mancanti che Gretchen da a Michael, il quadro \u00e8 completo, anche se abbastanza incomprensibile. Il primo ostacolo prima di arrivare a Scylla \u00e8 un muro blindato spesso diversi centimetri. Dopo aver scoperto, tramite gli appunti Whistler il creatore di Scylla e dopo aver impartito i compiti ai compagni, Michael ha un altro malore e viene portato all'ospedale da Sara. Mahone si reca da David Baker, colui che ha progettato Scylla e le sue difese da cui riesce, proprio pochi secondi prima dell'arrivo della Compagnia, a farsi dare una legenda della mappa, cos\u00ec che i vari punti che prima non avevano un senso, ora possano essere svelati. Gretchen intanto informa gli altri che il Generale vuole spostare Scylla il giorno successivo. T-Bag continua la sua sceneggiata alla Gate, in modo da far entrare sempre senza sospetto gli altri del gruppo e nutre dubbi sulla segretaria Trishanne, rea di aver nominato Whistler senza nemmeno sapere chi fosse. Trishanne \u00e8 in realt\u00e0 un agente FBI sotto copertura in contatto con Don Self per l'operazione contro la Compagnia. Lincoln e Sucre si recano di fronte al grosso muro che li separa da Scylla ma qui scoprono, grazie al portoricano, che mette un piede sopra una di esse, che tutto il perimetro \u00e8 dotato di mine antiuomo a detonazione elettronica. Grazie alla legenda di David Baker, Michael comprende che, oltre a trattarsi di un ordigno esplosivo, si tratta inoltre di un sensore per un allarme, che si attiver\u00e0 anche nel caso di una manomissione manuale. Cos\u00ec, Mahone si precipita appena in tempo sul posto fermando Gretchen, intenta a disattivare la mina, e spegnendo il quadro elettrico nascosto, riuscendo a salvare Sucre. T-Bag scopre che Trishanne \u00e8 in combutta con Don Self. La squadra, oltre a pensare come oltrepassare il muro, deve inoltre escogitare un modo per non far scattare gli allarmi ultra sensibili all'interno della stanza di Scylla. Il cadavere di Bellick verr\u00e0 restituito alla madre, mentre tutti quanti a modo loro, piangono per la sua morte, incluso T-Bag; Sucre, come promesso all'ex guardia carceraria che lo aveva inoltre salvato durante l'incendio a Sona, chiama la madre di Bellick per raccontarle l'accaduto. Gretchen si rende disponibile a recuperare la sesta scheda dal Generale. Dopo gli esami fatti in ospedale, il dottore riferisce a Sara che Michael ha un amartoma ipotalamico, un pericoloso tumore in rapido sviluppo, e che deve essere operato quanto prima; Michael promette a Sara di sottoporsi all'intervento dopo due giorni, cos\u00ec da poter concludere il piano, ma la donna gli riferisce che se non lo far\u00e0 entro il giorno seguente morir\u00e0.\nProva finale.\nTrama.\nMicahel accetta di sottoporsi all'operazione, ma alla fine vi rinuncia per essere presente alla conclusione del piano. Dopo aver eseguito un buco nella parete di cemento ed avervi inserito un cavo ottico per valutare la situazione, Michael scopre che Scylla \u00e8 inoltre circondata da una parete in vetro e da un'intercapedine munita di microfoni parabolici, rilevatori di temperatura e di peso di ultima generazione tarati su tolleranze bassissime: il gruppo deve raggiungere l'obiettivo senza toccare il pavimento, fare rumore e neppure emettere calore. Gretchen si incontra con il Generale al fine di recuperare la sesta scheda ma viene scoperta dall'uomo che la risparmia solamente perch\u00e9 padre della piccola Emily; Lisa torna cos\u00ec ad essere il braccio destro del Generale, soprattutto dopo aver organizzato brillantemente e tempestivamente lo spostamento di Scylla. T-Bag, con l'aiuto di Gretchen, tende una trappola a Trishanne e Don Self, facendoli cadere in un'imboscata organizzata da Feng; L'uomo sembra inoltre molto soddisfatto della nuova vita nei panni di Cole Pfeiffer e sembra pensare di abituarcisi. Gretchen stringe accordi con Feng, il cinese interessato alla scheda, a cui intende vendere Scylla dopo che gli altri membri del gruppo lo avranno recuperato; Dopo aver riferito a Michael di non essere riuscita ad impossessarsi della scheda del Generale, la donna gli recapita per\u00f2 una foto. Sara si apposta all'esterno della sede della Compagnia con una pistola nella borsa mentre, in assoluto silenzio, Michael, Lincoln, Sucre ed Alex si recano nel sotterraneo ed iniziano ad attuare il piano partendo dal muro di cemento armato. Sucre genera un campo elettromagnetico che, grazie alla presenza di una maglia di reti di acciaio, indebolisce la struttura permettendogli di creare un varco. Michael monta una specie di scala che, grazie a dei tiranti, viene tenuta parallelamente sospesa dal pavimento dell'intercapedine, indirizzata verso la parete di vetro e su cui vengono posizionate delle assi di legno dove poter camminare. Dell'azoto liquido viene spruzzato continuamente nella stanza al fine di arginare il rilevatore di calore; Sucre, dopo aver fatto cadere la bombola, riesce ad afferrarla prima che tocchi terra e viene aiutato a rimettersi in posizione da Lincoln. Michael, preso il posto dell'amico sulla scala e dopo aver rischiato di svenire, crea un passaggio nel vetro ed accede alla stanza, trovandosi faccia a faccia con Scylla, fisicamente simile ad un computer; Forse sbadatamente, la tocca facendo scattare l'allarme silenzioso ed attivando l'unica telecamera presente nella stanza e direttamente collegata al Generale Krantz, che si precipita con le guardie nel sotterraneo.\nAltruismo.\nTrama.\nMichael ha fatto scattare l'allarme di Scylla allertando il Generale che, assieme a due guardie, sta scendendo nel sotterraneo per ucciderlo. Non appena il Generale apre la porta dell'ascensore, Lincoln, Sucre e Mahone gli puntano contro la pistola e disarmano le guardie. Alla Gate, T-Bag e Gretchen stanno aspettando Michael e gli altri per rubargli Scylla e cos\u00ec intascare il denaro, ma qualcosa va storto quando Gregory White, il capo della Gate, si accorge di alcune armi nello studio di Cole Pfeiffer, Gretchen lo capisce ed \u00e8 costretta a tirar fuori le armi e fare tutti prigionieri. Don Self, catturato insieme a Trishanne, ovvero l'agente Miriam Holtz, da Feng, riesce a liberarsi e la donna riesce ad uccidere lo stesso Feng. Il Generale rivela a Michael di aver fatto tanta strada per nulla ma il ragazzo, dopo averlo sorpreso rubandogli la scheda, lo sciocca mostrandogli le altre cinque schede recuperate; Il brillante piano di Michael era recuperarsi da solo la sesta scheda e poter cos\u00ec accedere a Scylla, una sorta di Hard-Disk particolare. Il Generale \u00e8 sicuro di cavarsela in breve tempo, ma non ha previsto che nel frattempo Lisa Tabak, che si scopre essere proprio figlia di Krantz, \u00e8 in ostaggio di Sara che l'ha bloccata in un bagno di un ristorante minacciandola con una pistola. Il Generale cos\u00ec \u00e8 costretto a lasciar andare Michael e gli altri, temendo per la vita della figlia; Prima di lasciarli andare, rivela loro che il loro padre, Aldo, era in realt\u00e0 un killer della Compagnia e che i suoi allievi verranno ora a cercarli. I quattro, con un abile giochetto, riescono a seminare la Compagnia all'aeroporto ed a scappare con Scylla. Trishanne \u00e8 tornata alla Gate dove prova a liberare gli ostaggi; Gregory White per\u00f2 fa una mossa avventata e viene ucciso. Gretchen e T-Bag scappano ma la donna, visto il piano ormai fallito, tenta di eliminare l'uomo che viene salvato dall'arrivo di Trishanne; L'agente dell'FBI mette in fuga Gretchen ma arresta T-Bag. Michael e gli altri raggiungono l'appuntamento con Don Self al quartier generale per consegnargli Scylla. Questi d\u00e0 loro una busta da consegnare agli agenti che li renderanno finalmente liberi nel giro di pochi minuti e si allontana con Scylla verso il commissariato, dopo aver chiamato un'ambulanza per Michael su richiesta di Sara. Il Generale Krantz \u00e8 spiazzato dalle abilit\u00e0 di Michael e non ha idea di come muoversi. Il gruppo festeggia la fine delle ostilit\u00e0 e la ritrovata vita normale mentre i malumori tra Lincoln ed Alex vengono appianati amichevolmente; Visto il ritardo nell'arrivo degli agenti, Michael tenta di comunicare con Don Self ma il numero risulta disabilitato suscitando sgomento nel gruppo. Don Self si incontra con Trishanne, congratulandosi con lei per la cattura di T-Bag e mostrandole l'agognata Scylla; L'uomo le chiede inoltre se avesse sentito dell'esistenza di ulteriori acquirenti per il prezioso oggetto, cos\u00ec da poter aumentare le prove a carico della Compagnia vista la ormai inutilit\u00e0 di Feng, e dopo aver ricevuto risposta negativa si scusa con la donna uccidendola a sangue freddo sotto l'occhio di T-Bag. Michael, lentamente, apre la busta ricevuta da Don Self e scopre essere piena di fogli bianchi, creando scompiglio nel gruppo; La storia non \u00e8 ancora chiusa e si medita vendetta.\nL'accordo.\nTrama.\nDopo che Self ha ingannato tutti quanti tenendosi per s\u00e9 Scylla in modo da rivenderla, l'agente corrotto fa in modo di credere che Trishanne sia stata uccisa, insieme a lui stesso, da Burrows. Michael e gli altri capiscono che sono stati fregati, e cercano un modo per scappare. T-Bag \u00e8 costretto a lavorare con Self, il quale lo obbliga a tenere sotto ostaggio la sorella e la figlia di Gretchen, per convincere la stessa a trovare un nuovo acquirente per Scylla. Michael nasconde un piccolo circuito elettronico nel bagno del magazzino prima di avere nuovamente un mancamento ed abbandonare l'ormai ex quartier generale. Il Generale, dopo aver perso temporaneamente la calma che lo contraddistingueva ed aver eliminato uno dei custodi, riorganizza la Compagnia per dare la caccia e Michael e gli altri per riprendersi Scylla, iniziando facendo infiltrare un uomo nella sicurezza nazionale. Sara continua ad iniettare a Michael un placebo per i suoi problemi ma sa che non potr\u00e0 durare a lungo senza l'intervento. Don Self, ricattando Gretchen, riesce ad incastrare il gruppo, facendo una soffiata sulla posizione di Michael e Lincoln, e quest'ultimo viene catturato. Il superiore di Self, Herb, dopo una discussione con Lincoln chiama Michael e gli dice che hanno capito che Self era un traditore e propongono una deposizione come testimonianza da parte del gruppo contro Self in cambio della libert\u00e0. Michael non si fida ed elabora un piano e, ingannando Sara e Sucre, chiede a Mahone di convincerli ad andarsene e che penser\u00e0 lui a tutto il resto. Cos\u00ec, incontra Herb, i suoi uomini ed il Senatore Dallow per verificare il patto che per\u00f2 \u00e8 un falso, infatti la sicurezza nazionale vuole insabbiare tutta la storia riguardante Scylla visto il rischio che, una volta scoperta la verit\u00e0, i due agenti governativi avrebbero corso. Herb, dopo aver fatto allontanare gli altri agenti minaccia Michael e Lincoln di morte venendo, ironicamente, salvati dall'uomo infiltrato della Compagnia che uccide l'agente e costringendo i fratelli a seguirlo per un incontro con il Generale. Gretchen, minacciata da Don Self e T-Bag che hanno in ostaggio la sorella e la figlia, viene obbligata l'ex agente dell'FBI a trovare un nuovo acquirente per Scylla. Sucre, tornato per\u00f2 indietro insieme a Sara, a salvare i compagni prigionieri e l'uomo della Compagnia viene ucciso. Mahone pare invece aver deciso di seguire il piano di Michael ed essere scappato. Gretchen accompagna Don Self da Patrick, l'intermediario del nuovo acquirente, ma questo informa Self che Scylla non era completa; Michael infatti, prima di consegnare Scylla, ha tolto un piccolo circuito che \u00e8 per\u00f2 parte integrante di Scylla. Michael recupera il circuito elettronico nel bagno del magazzino e viene contattato da Don Self a cui invita di venirselo a prendere.\nSolo affari.\nTrama.\nLisa presenta le sue dimissioni al Generale in quanto non contenta del suo operato. Quest'ultimo rivuole indietro Scylla e sguinzaglia i suoi uomini per tutta la citt\u00e0. Don Self, resosi conto dell'incompletezza dell'oggetto da lui posseduto, decide di stanare Michael dal magazzino nel quale si nasconde, in modo da mettere le mani sul pezzo mancante da lui nascosto. I metodi utilizzati dall'agente sono esasperati: attraverso un fucile speciale spara nell'edificio dei bossoli dai quali fuoriesce del gas ma Lincoln, con il solito tempismo, lo ferma. I fuggitivi e il traditore hanno modo di confrontarsi e, quest'ultimo, propone a Michel una collaborazione, spiegandogli che c'\u00e8 un compratore disposto a pagare una grossa cifra in cambio di Scylla. Il ragazzo sembra essere interessato. Alex non \u00e8 scappato ma ha contattato la sua ex partner dell'FBI Felicia, la quale sta cercando di convincere Mark, il vecchio sottoposto di Alex ai tempi della caccia a Michael ed ora salito di grado, ad aiutarlo nella lotto contro la Compagnia facendolo parlare con il procuratore generale. Sucre, intanto, si \u00e8 nascosto nel bagagliaio della macchina di Don Self riuscendo cos\u00ec a procurare a Michael l'indirizzo preciso nel quale Gretchen e l'agente si nascondono: un hotel malmesso frequentato da gente poco raccomandabile. Michael, Sara e Lincoln si recano sul luogo e preparano un agguato. T-Bag \u00e8 impegnato a sorvegliare la sorella e la figlia di Gretchen, mentre si tiene costantemente in contatto telefonico con i compari; Improvvisamente, suona alla porta un venditore di Bibbie dall'aria innocua ma T-Bag riconosce un anello di dubbia provenienza al dito dell'uomo e, sospettando che possa essere qualcuno mandato dalla Compagnia, decide di bloccarlo minacciandolo con la pistola. Sucre riesce ad infiltrasi nell'hotel avendo uno scontro diretto con Gretchen, la quale proprio prima di avere la meglio, viene buttata gi\u00f9 dalle scale da Sara; Gretchen scappa dall'hotel dall'ingresso principale dove sono arrivati gli uomini della Compagnia che erano riusciti a stanarla riuscendo a rubare una macchina. Don Self, dopo essere scappato dalla camera a causa dello stesso gas lacrimogeno da lui usato per stanare i fuggitivi, cerca la via di fuga attraverso la scala antincendio precedentemente manomessa da Michael, il quale riesce finalmente ad impossessarsi di Scylla; Mentre fugge via stringendo il bottino tra le mani, Michael ha una nuova crisi, pi\u00f9 violenta delle precedenti, e si accascia a terra perdendo i sensi. Don Self lo raggiunge rapidamente e s'impadronisce nuovamente dell'oggetto venendo poi recuperato da Gretchen. Alcuni uomini della Compagnia che inseguivano Don Self caricano Michael su un furgone. Don Self riesce a mettere le mani sulla parte mancante di Scylla, quella cio\u00e8 che Michael aveva nascosto nel bagno del magazzino, grazie a dei visori ad ultrasuoni sparati assieme ai lacrimogeni. Ora il database \u00e8 completo ed \u00e8 pronto per essere venduto. Durante le trattative con l'intermediario Vikan, Don Self decide improvvisamente di sparare a costui ed ai suoi scagnozzi, in modo da eliminare ogni percentuale sulla vendita ed intascare cos\u00ec l'intera somma di denaro. T-Bag si fida del suo istinto ed \u00e8 convinto che l'uomo che ha segregato non sia un vero venditore di Bibbie, anche se tutte le prove gli danno torto. Le parole misericordiose di Rita, la sorella di Gretchen, e la disperazione sul volto del soggetto che sta minacciando lo fanno cedere facendogli inoltre comprendere di poter essere una persona migliore; stupisce quindi la donna ordinandole di scappare assieme alla bambina e decide poi di liberare l'ostaggio che, sfortunatamente si rivela essere realmente un uomo della Compagnia che lo stordisce. Michael si risveglia intontito in un laboratorio mentre viene sottoposto ad alcuni esami. Alex, dopo aver appreso da Lincoln del fallimento della missione, viene incastrato da Mark che non ha intenzione di metterlo in contatto con il procuratore generale ma che invece lo cattura; Alex ringrazia comunque l'agente Lang per il suo aiuto in ogni momento. Lincoln si presenta dal Generale e viene informato della possibilit\u00e0 che la Compagnia ha di curare superbamente Michael, a patto che lui collabori al ritrovamento di Scylla; A supporto della sua richiesta, il Generale consegna a Lincoln una cartellina denominata \"Tombstone II\" (Lapide II).\nTuffo nel passato.\nTrama.\nHa inizio l'intervento di Michael a cura dei medici della Compagnia; Gli stessi rivelano a Sara che verr\u00e0 utilizzato un metodo ancora migliore di quelli dei pi\u00f9 brillanti chirurghi mondiali. Lincoln, dopo aver brutalmente aggredito T-Bag, riceve dall'uomo la localit\u00e0 in cui Don Self e Gretchen venderanno Scylla e, con l'aiuto di Sucre e la promessa del supporto della Compagnia, si reca sul posto. Lisa comunica a Gretchen di essere stata liberata da T-Bag e, dopo averle intimato di non farsi pi\u00f9 vedere, le rivela che T-Bag \u00e8 stato sequestrato; La donna avverte Don Self dell'imminente pericolo, riuscendo cos\u00ec a scappare proprio pochi secondi prima dell'arrivo di Lincoln e Sucre mentre un secondo intermediario dell'acquirente di Scylla osserva da lontano. Alex, in viaggio verso la prigione, chiede a Mark di fermarsi per andare in bagno e raccogliendo un tubo di metallo dal lavandino. Sara viene informata da un chirurgo che, come pu\u00f2 accadere normalmente in quei tipi di interventi, Michael possa avere una perdita di memoria, aggiungendo inoltre che quei ricordi possano essere vividi pochi istanti prima di morire; Immediatamente dopo, Michael cade in una sorta di trance e, dopo aver rivissuto alcuni momenti importanti della sua vita, si ritrova nella sua vecchia cella a Fox River in compagnia di Charles Westmoreland che lo induce a riflettere attentamente sul senso delle sue azioni e dell'involontario dolore causato ad altre persone. Il vecchio Charles, per\u00f2, lo difende sottolineando la sua innocenza e lo esorta a riflettere pi\u00f9 attentamente sul senso delle cose e che non tutto \u00e8 come sembra. Michael si rende conto che Scylla \u00e8 molto pi\u00f9 un libro nero della Compagnia ma, improvvisamente, Westmoreland lo invita ad andarsene mentre il cuore del ragazzo smette di battere; L'intervento tempestivo di Sara riesce a risvegliare Michael grazie alle sue parole. Alex riesce a scappare dagli agenti dell'FBI rompendo il finestrino dell'auto con il tubo e viene inseguito da Felicia ma, nel momento in cui si trovano faccia a faccia, la donna non riesce a fermarlo, l'affetto verso il collega \u00e8 forte e perci\u00f2 lo lascia fuggire indicando una falsa pista al collega Mark. Don Self e Gretchen s'incontrano con l'ulteriore intermediario del compratore, un uomo molto serio ed esperto in fatto di affari che non ha per\u00f2 intenzione di pagare e spara loro colpendo Self. Lincoln e Sucre rintracciano il luogo dello scambio e, anche se si fanno scappare il compratore che fugge via con Scylla, riescono a bloccare Gretchen e l'ex agente federale. Il Generale rivela a Lincoln l'importanza che questi ritrovi Scylla e lo obbliga a lavorare in gruppo con T-Bag, Don Self e Gretchen. Sucre sceglie invece di abbandonare la missione deciso a ricominciare una nuova vita, con la promessa di ricongiungersi in futuro. L'intervento di Michael Scofield viene completato in modo magistrale dai medici della Compagnia nonostante la temporanea \"morte\" del ragazzo. Al risveglio Michael rivela a Sara quello che ha compreso in sogno, ovvero che Scylla non \u00e8 ci\u00f2 che sembra; non \u00e8 un oggetto pericoloso per il fatto di essere il libro nero della Compagnia ma \u00e8 anzi qualcosa di buono che pu\u00f2 migliorare il mondo intero. Michael riesce a risalire ad una teoria scientifica, denominata \"BArGaIn\" (Accordo), secondo la quale, combinando i relativi elementi della tavola periodica allo scopo di creare una cellula fotovoltaica, si potrebbe sfruttare al massimo l'energia solare e ci\u00f2 pu\u00f2 potenzialmente conferire un potere illimitato. La conclusione di Sara riesce bene a spiegare il sunto della questione: la Compagnia non sta proteggendo il passato ma il futuro. Il secondo emissario del compratore, fuggito con Scylla, si accorda al telefono con una donna dalla voce molto simile a quella della Reynolds. Lincoln si incontra con il fratello per accertarsi che stia bene e per informarlo a proposito del patto stipulato con Krantz. Michael non sembra essere d'accordo riguardo a tale collaborazione e protesta contro il fratello, il quale si trova costretto a rivelare un importante segreto: la madre dei due, prima di morire, aveva collaborato con la Compagnia.\nEquilibri spezzati.\nTrama.\nLincoln, T-Bag, Gretchen e Don Self iniziano le ricerche di Scylla. Michael e Sara sono stati separati; la donna viene portata in un albergo di lusso mentre l'uomo si risveglia in una villa in montagna circondata da boschi. Michael viene raggiunto da un uomo che si presenta come un dottore, precisamente uno psichiatra, della Compagnia che gli rivela come la madre sia ancora viva e lavori per la Compagnia. Lincoln si reca in un bar dove \u00e8 stato avvistato l'intermediario del compratore di Scylla e, dopo una piccola rissa, prende in custodia una donna che sembra sapere qualcosa sull'uomo; La donna riesce per\u00f2 a far cadere in trappola Lincoln, fuggendo cos\u00ec con l'intermediario, nonch\u00e9 il suo ragazzo, ma Lincoln, previdente, le aveva rubato il portafoglio, dando cos\u00ec inizio ad una ricerca della Compagnia. Sara viene rapita da Lisa che le rivela dove sia tenuto prigioniero Michael e quali siano le intenzioni della Compagnia; Il Generale ha infatti chiesto allo psichiatra di convincere Michael ad unirsi a lui, ma questi non crede alle parole del dottore, soprattutto visti i continui rifiuti di poter vedere o parlare con la madre. Nel gruppo che si \u00e8 formato per cercare Scylla nessuno si fida di nessuno e ognuno \u00e8 pronto a pugnalare alle spalle gli altri: T-Bag riferisce al Generale che Sara si sta per recare da Michael, chiedendone il trasferimento immediato; Gretchen scopre la vera identit\u00e0 dell'intermediario, Scott, e lo incontra promettendogli un depistaggio delle indagini sotto compenso: Don Self, appoggiato da T-Bag, obbliga Lincoln a consegnargli il comando del gruppo; Lincoln trova, finalmente, un volto amico in Alex, tornato ad aiutarlo dopo la fuga dagli agenti dell'FBI proprio mentre Don Self reclamava la leadership. Michael riesce a fuggire dalla villa, prima di venire sedato per il trasporto, e viene recuperato da Sara. Gretchen conduce il gruppo in una trappola di Scott, il quale rivela di aver gi\u00e0 consegnato Scylla al compratore; La donna, dopo aver eliminato le guardie di Scott, rimane ferita nello scontro a fuoco con quest'ultimo, che ha per\u00f2 la peggio, e viene risparmiata da Lincoln sotto richiesta di T-Bag. Michael rivela a Sara di credere che sua madre sia ancora viva. Lincoln riesce a mettersi in contatto, tramite il cellulare di Scott, con il compratore ma tra i due \u00e8 solo Lincoln a parlare, minacciandolo di morte. Il compratore, una volta chiusa la telefonata, si rivela come la madre di Lincoln.\nUna madre ingombrante.\nTrama.\nIl Generale, scontento del suo nuovo gruppo, fa trovare a Lincoln, T-Bag, Mahone e Don Self delle foto rappresentanti i loro cari, minacciando di ucciderli nel caso non gli riportassero Scylla e comunica che a loro si affiancher\u00e0 la squadra, rivale, di Michael. Lincoln e Michael si mettono in contatto telefonico e, dopo una litigata, Michael rivela al fratello quanto scoperto riguardo alla madre. Michael e Sara, sfuggiti fortunosamente ad un'esecuzione, cercano di scappare facendosi dare un passaggio da un camionista. Il secondo Custode delle chiavi di Scylla imprigiona il Generale all'interno della sua auto e la fa esplodere; Poco dopo l'esecutore viene per\u00f2 fatto eliminare da Christina, la madre di Michael e Lincoln, reo di non aver verificato l'effettiva scomparsa dell'uomo. Lincoln e gli altri trovano, grazie alle chiavi recuperate da Scott, un indizio su dove possa trovarsi il compratore di Scylla; Il gruppo si divide cos\u00ec raggiungendo un santuario ed una camera d'albergo. Il camion su cui viaggiano nascosti Michael e Sara viene fermato da un poliziotto rivelatosi poi un uomo della Compagnia che elimina l'autista e si impadronisce del camion; Con quanto presente nel rimorchio in cui sono nascosti, Michael riesce ad ideare un piano di fuga. T-Bag viene malamente cacciato dal santuario mentre Alex e Lincoln arrivano troppo tardi nella camera d'albergo, trovando solo una vecchia foto di Lincoln, da bambino, e la madre ancora incinta di Michael. Il Generale, sopravvissuto all'attentato, si mette in contatto con Christina ed intuisce come lei sia partecipe della faccenda. Lincoln trova dei messaggi nascosti nella foto e si incontra con la madre che gli spiega parte dei suoi piani giustificandosi per quanto accaduto e chiedendogli inoltre di rinunciare ad intervenire in qualsiasi modo. Nel frattempo, Alex, T-Bag e Don Self si recano nuovamente nel santuario e, dopo uno scontro a fuoco, vi scoprono dei pass e delle armi della Compagnia. Michael e Sara riescono a fuggire dal camion e, dopo essere stati inseguiti dal loro rapitore, scoprono, prima che questi muoia, che il mandante non era il Generale; Michael si rende conto come fosse invece la madre. Dopo essersi confrontato con il resto della squadra, Lincoln decide di reincontrare la madre, nonostante questa gli avesse detto pi\u00f9 volte di non rintracciarla, ma scopre che la stessa si \u00e8 trasferita; La donna, venuta a sapere dell'intromissione del figlio, d\u00e0 l'ordine al cecchino di guardia di poter aprire il fuoco.\nFuturo in vendita.\nTrama.\nLincoln \u00e8 sotto tiro ma scompare momentaneamente dalla visuale del cecchino prima che questo possa sparargli e nel frattempo Don Self individua la posizione dell'uomo mentre Alex si precipita sul tetto per fermarlo; Dopo uno scontro a fuoco sul tetto, Il tiratore scelto riesce a fuggire utilizzando le scale ma viene bloccato da Lincoln, prima, e da un'auto di un passante, poi. La squadra lo circonda ma non riesce a farsi rivelare il nascondiglio di Christina, rubandogli per\u00f2 il cellulare prima dell'arrivo della polizia. Michael e Sara si rifugiano in un appartamento a Miami di un'amica della donna; La donna pare avere dei lievi problemi fisici e si reca in bagno dove estrae un test di gravidanza. Lincoln viene contattato da Michael che gli chiede un incontro ma l'uomo decide di non presentarsi; Al suo posto si presenta per\u00f2 Alex che riferisce a Michael che, probabilmente, non possono considerarsi alleati. Il generale Krantz, vistosamente ferito a causa dello scampato attentato messo in atto da CHristina, cerca di scoprire dove si trovi Scylla e contatta Lincoln per avere degli aggiornamenti, ma questi, pur sapendo che Scylla si trova in possesso di Christina, decidono di tenere l'uomo all'oscuro delle loro scoperte. I ragazzi scoprono che Christina terr\u00e0 un incontro con Naveen Banerjee, un acquisitore interessato a comprare il progetto Scylla, in un'ambasciata internazionale di media sicurezza, precipitandosi sul posto. Grazie alla comica mess'inscena di T-Bag, il resto della squadra riesce ad introdursi nell'ambasciata, venendo per\u00f2 scoperti poco dopo mentre attraversano uno dei corridoi dell'edificio; Il fatto di trovarsi in un'ambasciata di valore internazionale garantisce per\u00f2 loro di non poter essere uccisi e perci\u00f2 vengono chiusi in una stanza e lasciati l\u00ec in attesa che Christina concluda l'accordo con Banerjee e se ne vada. Michael e Sara, dopo aver recuperato un biglietto dal sicario da cui erano scappati, intuiscono che Christina sta aspettando un certo signor \"VS\" che atterrer\u00e0 tra poche ore; Dopo aver decodificato anche la localizzazione di un'auto di servizio di Christine, la rubano e si recano quindi in aeroporto; Durante il viaggio il telefono recuperato nell'auto suona e Michael, dopo aver risposto, si rende conto di parlare con la madre. Christina conclude l'accordo con il signor Banerjee per la vendita delle informazioni riguardanti la teoria del \"BArGaIn\" e, prima di andare, riceve la conferma dell'imminente arrivo del signor Sandinsky e la notizia che suo figlio \u00e8 stato scoperto all'interno dell'edificio. La squadra di Lincoln, uscita dalla stanza, viene fermata da delle guardie che, scambiandoli per uomini di Christine, gli consegnano il biglietto di Sandinsky, dimenticato dalla donna frettolosamente scappata dall'ambasciata; Tornati all'appartamento, dopo aver incontrato T-Bag malamente percosso dalle guardie dell'ambasciata stanche della sua buffonata, riescono a risalire ad un certo Vincent Sandinsky in arrivo all'aeroporto Everglade Memorial di Miami, dove si recano subito dopo; T-Bag, scontento dell'operato del gruppo ed in pensiero per la madre, rimasto al quartier generale contatta il Generale a cui riferisce che Scylla \u00e8 in mano a Christine. Con metodi meno convenzionali, anche Michael e Sara scoprono l'identit\u00e0 dell'uomo e sono i primi a prenderlo in custodia venendo inseguiti subito dopo dagli uomini di Christine che, dopo un breve inseguimento, hanno la meglio sulla coppia. Proprio mentre stanno per essere uccisi, gli inseguitori vengono eliminati da Alex con un fucile da cecchino. La felicit\u00e0 di Michael viene subito interrotta da Lincoln che prende in custodia Sandinsky e lo abbandona sulla pista, facendogli capire di essere su parti contrastanti. La squadra di Lincoln interroga il prigioniero, ma senza risultato. Il Generale \u00e8 diretto a Miami per dare la caccia a Christine. Sandinsky, dopo essersi dichiarato innocente ed aver giurato di non conoscere Christina, sta per essere rilasciato, ma l'uomo nasconde sicuramente qualcosa. Michael e Sara, ormai soli contro tutti, sono riusciti a rubare di nascosto il cellulare di Sandinsky da cui scoprono i ripetuti contatti con Christine; Sara si \u00e8 inoltre resa conto che il suo test di gravidanza \u00e8 positivo, ma non rivela la bella notizia al compagno. Michael contatta la madre per conoscere i rapporti con Sandinsky ma non ottiene le informazioni desiderate. Christine si rende conto che i suoi due figli si stanno scontrando per arrivare a lei.\nIl congresso.\nTrama.\nLincoln, Mahone, Self e T-Bag sono al loft e interrogano Vincent Sandinsky cercando di capire se sia in relazione con Christina. Michael telefona a Lincoln avvisandolo dell'intenso scambio di e-mail tra Christina facendo cos\u00ec perdere la pazienza a Lincoln fino a minacciare VS con una pistola fino all'arrivo del Generale; Questi svela di conoscere gi\u00e0 VS visto che \u00e8 stato membro della Compagnia per 21 anni, il quale confessa subito di lavorare con Christina, e svela anche dove lei si trovi. Il Generale concede ancora un giorno a Lincoln, Alex e Don Self per chiuedere la faccenda mentre T-Bag, che aveva fatto la soffiata, viene sollevato dall'incarico e inizia ad entrare nelle sue grazie. Michael, in un magazzino del porto, chiama Christina dal telefono di VS di proposito per farsi rintracciare cos\u00ec che Christina e il collaboratore Downey si rechino dove si trova; Michael entra nella loro macchina lasciata incustodita ed infila una bustina nelle prese d'aria e mette il condizionatore al massimo; Una volta accesa l'auto la busta, contenente un composto tossico che Michael aveva precedentemente realizzato, intossica Christina ed i suoi uomini permettendo alla coppia di rapirla. Lincoln e compagni arrivano nell'appartamento dove soggiornava Christina e lo perquisiscono, trovando una busta con le lettere DMB e un numero. Con una telefonata al Generale scoprono, per confessione di VS che DMB sono le iniziali di una banca e il numero \u00e8 quello di una cassetta di sicurezza. Michael cerca di farsi dire dove si trovi Scylla, ma non vi riesce; anche Sara prova un faccia a faccia con Christina, ma la donna ha intuito come la compagna del figlio sia incinta; Michael prova una seconda volta ma alla fine della discussione Christina gli rivela che lui e Lincoln non sono fratelli: Lincoln era stato adottato da Aldo Burrows dopo che i suoi genitori, che a loro volta lavoravano per la Compagnia, erano rimasti uccisi. Michael \u00e8 visibilmente scosso, ma alla fine, minacciando Christina, riesce a farsi dire della conferenza sull'energia al Panda Bay Hotel, confidandogli che probabilmente ci trover\u00e0 anche Lincoln. Michael decide di recarsi l\u00ec, e lascia a Sara la custodia di Christina, la quale per\u00f2, con la stessa arguzia del figlio Michael, riesce a liberarsi ed a scappare, lasciando Sara legata al tavolo dell'appartamento promettendole che avrebbe visitato il futuro nipotino. Lincoln, Mahone e Don Self vanno alla banca per aprire la cassetta di sicurezza, ma Downey li ha preceduti di poco, ed infatti lo vedono allontanarsi con una valigetta, inseguendolo; Downey arriva all'Hotel della conferenza sull'energia e vi entra, seguito da Lincoln, mentre Mahone e Don Self restano fuori. Christina si mette in contatto prima con Downey e poi con Naveen Banerjee, il quale sta per parlare alla conferenza. Al loft, il Generale, ottenuta l'informazione della conferenza nuovamente da VS, intuisce che il piano di Christina \u00e8 quello di vendere Scylla all'India per trarre un grandissimo profitto economico, riconoscendo anche che questo potrebbe essere l'inizio di un conflitto mondiale. Dopodich\u00e9 ordina a T-Bag di uccidere Sandinsky come prova della sua lealt\u00e0. All'hotel Lincoln insegue Downey, che riesce a sfuggirgli. Alex e Don Self notano una macchina parcheggiata proprio di fronte ad un'uscita e, perquisendola trovano dei passaporti con le loro foto, intuendo di essere caduti in una trappola. Nel frattempo un cecchino vestito da cameriere spara a Naveen Banerjee uccidendolo e scappando proprio prima di venire bloccato da Lincoln; Prima di fuggire l'attentatore ha per\u00f2 gettato un proiettile, toccato da Lincoln durante la perquisizione del nascondiglio della madre, vicino al fucile. Mentre Michael entra nell'hotel, Lincoln rimane bloccato nel punto da cui il cecchino aveva sparato, in compagnia dell'arma del delitto e del proiettile, nuovamente incastrato per un omicidio che non ha commesso. I due fratelli sono ora nuovamente uniti.\nLa legge del pi\u00f9 forte.\nTrama.\nMichael e Lincoln cercano un modo di scappare dall'hotel e si recano all'ultimo piano per arrivare al tetto. Alex e Don Self, dall'esterno, monitorano la situazione. Mentre l'hotel si riempie di forze speciali, Michael chiede ad Alex di recarsi nell'appartamento di Sara a recuperare Christine per avere un vantaggio sui suoi uomini ed a Don Self di apprendere i metodi che verranno utilizzati per stanarli. Alex si reca dunque nell'appartamento ma vi trova solamente Sara legata; Una volta liberata consiglia alla donna di scappare ma la stessa decide di rimanere ad aspettare Michael nell'appartamento. Don Self, spacciandosi per un agente della sicurezza governativa, riesce a comunicare ai fratelli i metodi di ingaggio delle forze speciali ma viene poi riconosciuto da un altro agente governativo; Dopo una lotta, Don Self riesce ad uccidere l'uomo. Il Generale, appresa la notizia di quanto accaduto da un telegiornale ordina al suo nuovo sicario, l'uomo delle bibbie di T-Bag, di andare a recuperare la squadra all'hotel. Travestendosi da unit\u00e0 speciali, Michael e Lincol riescono quasi a fuggire ma vengono riconosciuti dal capo in comando; Mentre vengono arrestati, il sicario del Generale uccide il comandante e riporta indietro i fuggitivi. Il Generale, stanco dei continui fallimenti, decide di impartire una dura lezione ai suoi uomini prendendo casualmente il nome di uno di loro, Don Self, ed eliminando la moglie in diretta telefonica; Don Self, ribellandosi, riesce a scappare gettandosi nel fiume ma un colpo di pistola lo colpisce ad una gamba. Christina, dopo aver fatto credere che l'ordine di esecuzione arrivasse dalla Cina, si incontra con il padre di Banerjee, diplomatico indiano, che \u00e8 ora interessato all'acquisto delle informazioni di Scylla non pi\u00f9 per scopi pacifici ma per vendetta militare; La donna, dopo essersi accordata sulla vendita per la cifra di 750 milioni di dollari, ordina a Donwey di metterla in contatto con il governo cinese per vendere le stesse informazioni, anche se l'uomo non sembra d'accordo. Michael deduce che, per verificare l'effettivo pagamento, la madre si sarebbe diretta in banca a prelevare una somma di denaro; Giunti sul posto, simulano una rapina uscendo dalla struttura con la valigetta contenente Scylla ma nella fuga Lincoln rimane indietro per permettere a Michael ed Alex di scappare. Il Generale, resosi conto di non avere nulla con cui ricattare Michael, invia T-Bag a prelevare Sara, in quanto l'uomo gli aveva fornito l'informazione che la donna era rimasta sola in casa. Alex vorrebbe consegnare Scylla al Generale per non mettere in pericolo la vita della ex moglie Pam ma sembra non forzare l'argomento con Michael. Michael riceve due chiamate nel giro di breve tempo; La prima del Generale, che gli comunica di avere in ostaggio Sara, mentre la seconda della madre, che in ostaggio ha invece suo fratello Lincoln a cui, per calcare la mano, spara in pieno petto dandogli al massimo cinque ore di vita. Michael \u00e8 ora costretto a scegliere se consegnare Scylla in cambio della donna che ama o del fratello, o meglio fratellastro.\nSul filo del rasoio.\nTrama.\nMichael insieme ad Alex cerca un modo di salvare tutti. L'idea di Alex \u00e8 iniziare a recuperare chi ne ha pi\u00f9 bisogno al momento, ovvero Lincoln ferito. Christina rivela a Lincoln di non essere sua madre e che Sara \u00e8 incinta, peggiorandogli la ferita. Don Self viene recuperato e trasportato in ospedale dove viene curato; Ad attenderlo nel momento del risveglio di sono per\u00f2 due agenti governativi pronti ad interrogarlo. Michael fabbrica una bomba ed attira la madre in un porto vicino per effettuare lo scambio; L'arrivo della polizia ferma per\u00f2 i piani del ragazzo e la bomba, anzich\u00e9 colpire la donna, travolge un suo agente permettendole di scappare. Alex si agita sempre di pi\u00f9 visto il pericolo che continua a correre la sua ex moglie e si divide da Michael per seguire un suo piano per salvarla. Lincoln rivela a Michael di aver appreso la notizia della gravidanza di Sara. Christina, proprio prima di uccidere Lincoln, viene contatta da Alex che gli promette Scylla in cambio della protezione di Pam. Michael, fallito il recupero del fratello, si accorda con il Generale per riabbracciare Sara; L'uomo gli ordina di farsi trovare in un parcheggio poco frequentato e, prima di partire alla volta di Scylla, comunica a T-Bag di poter fare quello che vuole a Sara. Michael arriva nel parcheggio e lascia la valigetta nascondendola in luogo abbastanza visibile e si reca all'appartamento dove \u00e8 tenuta rinchiusa Sara. T-Bag inizia a violentare verbalmente Sara e, dopo che la donna ribatte insultando la sua mancante virilit\u00e0, a causa degli abusi subiti dal padre da bambino, l'uomo perde la pazienza e passa alla violenza fisica; Michael arriva appena in tempo per salvarla, stordendo T-Bag ma risparmiandolo, per poi fuggire. Sucre viene avvicinato dal vecchio amico C-Note che, dopo avergli raccontato le difficolt\u00e0 di vivere nel programma di protezione testimoni, gli chiede di essere condotto da Michael e Lincoln per poter finalmente sistemare le cose; Inizialmente titubante, l'uomo accetta quando C-Note lo conduce da un uomo chiamato Paul di cui i fratelli dovrebbero aver gi\u00e0 fatto conoscenza. Alex, dopo aver comprato una valigetta identica a quella in cui \u00e8 custodita Scylla ed averla scambiata con quella di Michael, si reca da Christina per effettuare lo scambio; In realt\u00e0 lui e Michael erano d'accordo ed il ragazzo aveva inserito una bomba nel corpo di Scylla, avendo prima avuto cura di estrarne i circuiti vitali ed ancora in suo possesso. Don Self, dopo aver cercato di collaborare con gli agenti governativi, cade vittima di Donwey che, fingendosi un dottore dell'ospedale, gli inietta una sostanza nella flebo. Mentre il Generale scopre che la valigetta \u00e8 vuota, Christina scopre invece che la Scylla consegnatagli da Alex \u00e8 completamente inutile. Alex, rinchiuso con Lincoln, aiuta questi a rialzarsi e prepararsi a fuggire mentre il timer della bomba, nella stanza accanto, segna meno di 30 secondi.\nLa scelta finale.\nTrama.\nAlex e Lincoln aspettano l'esplosione che tarda ad arrivare; Michael comunica quindi che, a causa di un possibile blocco, dovr\u00e0 attivare l'innesco manualmente. T-Bag, dopo il fallimento procurato al Generale, sta per essere ucciso da quest'ultimo ma riesce fortunosamente a mettersi in contatto con Sucre, procurandosi cos\u00ec un'ulteriore pista da seguire. Alex riesce ad attivare manualmente la bomba che travolge Christina, protettasi tempestivamente con il corpo di Downey e, dopo aver aiutato Lincoln e scappare, i due vengono raggiunti da Michael e gli altri che li traggono in salvo. Tutto il gruppo, incluso Alex, \u00e8 deciso a distruggere Scylla per chiudere definitivamente la faccenda ma prima devono occuparsi delle condizioni critiche di Lincoln. T-Bag si incontra con Sucre ma viene banalmente catturato da questi e C-Note. Michael riceve una chiamata dall'uomo misterioso di nome Paul, che altri non \u00e8 che l'ex agente della Compagnia Paul Kellerman ancora in vita, da cui riceve la proposta di consegnargli Scylla per ottenere la totale libert\u00e0 di tutte le persone coinvolte. Don Self non \u00e8 morto ma ha perso gran parte delle facolt\u00e0 motorie rimanendo pressoch\u00e9 un vegetale e viene ancora interrogato dagli agenti governativi, a cui non riferisce per\u00f2 nulla. Alex e Sara si addentrano nell'ospedale, mentre Michael e Lincoln rimangono fuori, per rubare delle medicazioni per salvare il ferito; Alex, cercando di salvare Sara viene arrestato dagli agenti governativi a guardia di Don Self e trasferito in centrale. Aspettata Sara uscita dall'ospedale, il gruppo viene per\u00f2 catturato dagli agenti della Compagnia e condotto dal Generale che, per farsi consegnare Scylla, ha degli uomini pronti ad uccidere Sofia e lo dimostra facendo vedere delle immagini in diretta; Il gruppo viene salvato da Sucre e C-Note, che avevano ricevuto la posizione dell'appartamento torturando T-Bag, che convincono inoltre Michael a non uccidere il Generale ma a legarlo semplicemente ed andarsene. Michael decide di consegnare Scylla a Kellerman ma Christina, ancora in vita, irrompe nel magazzino in cui il gruppo \u00e8 nascosto e ruba il prezioso oggetto; Michael la ferma in tempo ma, mentre \u00e8 cosciente di realizzare il suo primo omicidio volontario, la pistola si inceppa e la donna decide di vendicarsi del figlio. Sara spara alla madre del compagno alle spalle uccidendola, ma questa lascia inavvertitamente partire un proiettile che colpisce il figlio alla spalla. Alex viene interrogato dagli agenti governativi a cui decidere di rivelare, senza essere creduto, quello che avrebbe voluto dire al procuratore prima di essere incastrato da Mark. Durante la fuga, Sucre viene arrestato dalla polizia ed interrogato dagli stessi agenti di Alex, a cui rivela le stesse informazioni dell'ex agente dell'FBI, non venendo a sua volta creduto. Michael si incontra con Kellerman ed un emissario delle Nazioni Unite; Il ragazzo, non convinto, consegna ai due Scylla come aveva fatto con Don Self, ovvero incompleta, suscitando rabbia ed impazienza nell'emissario. Kellerman fa ragionare Michael che gli consegna dunque anche la parte mancante e riceve la bella notizia che ormai tutto \u00e8 finito e nel giro di poche ore potranno riavere le loro vite. Michael, Sara, Lincoln, Sucre, C-Note ed Alex si incontrano con Kellerman e firmano gli agognati documenti per il rilascio e la libert\u00e0; L'uomo rassicura i presenti che i loro cari sono al sicuro e li lascia liberi di decidere cosa fare con T-Bag che, ovviamente, pu\u00f2 tornarsene in prigione. Il Generale viene arrestato dall'FBI proprio prima di riuscire a scappare. Michael e Sara festeggiano finalmente sulla spiaggia e progettano la loro vita da genitori ma all'uomo inizia nuovamente a scendere del sangue dal naso.\nSono passati quattro anni e le normali vite degli \"Otto di Fox River\" e del resto del gruppo procedono tranquille. Alex si \u00e8 fidanzato con Felicia Lang, sua ex collega dell'FBI, ma rimane in contatto con l'ex moglie Pam. Lincoln e Sofia, ormai fidanzati, hanno aperto un negozio di articoli sportivi sulla spiaggia e discutono del percorso universitario di LJ. Sucre vive sereno con Maricruz e la bambina. Don Self viene accudito in un ricovero specializzato. C-Note ha una bella villetta ed un lavoro onesto, senza pi\u00f9 sorveglianza continua. Kellerman \u00e8 diventato deputato degli Stati Uniti d'America e punta alla Casa Bianca; L'uomo viene per\u00f2 avvicinato dalla vedova di Danny Hale, suo ex compagno ucciso proprio da lui, che gli dimostra la sua disapprovazione. Il Generale passa, agonizzante, i suoi ultimi momenti sulla sedia elettrica. T-Bag \u00e8 tornato a comandare a Fox River dove scopre inoltre che la Gate ha, beffardamente, utilizzato una frase di un suo discorso come slogan della compagnia. Sara ha avuto il bambino che ha chiamato Michael, in memoria del padre e proprio come ha fatto Lincoln. Sara, Michael Jr, Lincoln, Alex e Sucre si incontrano per commemorare Michael sulla sua tomba sulla spiaggia, spentosi il 4 novembre 2005 a 31 anni. Come epitaffio sono riportate le voci \"Marito, Padre, Fratello, Zio, Amico - Sii il cambiamento che vuoi vedere nel mondo\"\nPrima parte.\nMichael e Sara, accompagnati da Lincoln e Sucre, si sposano in riva al mare. Non passa molto tempo che proprio durante i festeggiamenti arriva la polizia che arresta Sara per l'omicidio di Christina. Dopo Lincoln a Fox River e Michael a Sona, anche Sara finisce dietro le sbarre. Qui incontra Gretchen, ripresasi dalla sparatoria che l'aveva messa in fin di vita e quindi in condizione di essere arrestata. A capo dell'ala femminile c'\u00e8 una detenuta molto temuta che si fa chiamare Daddy ed \u00e8 conosciuta per aver creato una \"famiglia\" all'interno del carcere. Nell'altra ala, quella maschile, il Generale e T-Bag risiedono fianco a fianco in modo del tutto pacifico; Il primo, dopo essere venuto a conoscenza dell'arresto di Sara, fa mettere una taglia sulla donna e T-Bag vorrebbe entrare nell'operazione. A difesa di Sara, Kellerman invia un avvocato di sua fiducia, ma le prove contro la donna sono inattaccabili. Sara viene riconosciuta da alcune guardie che, per vendicarsi degli agenti del Fox River, la picchiano. La direttrice del carcere, vista la fama di Michael, tiene Sara come osservata speciale e monitora ogni sua mossa. Michael, Lincoln e Sucre si mettono al lavoro per cercare di far evadere Sara ed invia i due compagni a perlustrare i confini del carcere. Ad aiutarli arriva anche Alex, dopo un colloquio all'FBI, con Richard Sullins e Felicia Lang. Nel frattempo, l'agente Wheatley viene nominato per seguire tutta la vicenda ed Alex \u00e8 di nuovo messo in mezzo dovendo scegliere se aiutare Michael o tradirlo per riavere in cambio il suo vecchio lavoro. Dopo qualche perplessit\u00e0 Alex sembra scegliere la seconda opzione, informando di volta in volta l'agente Wheatley su tutte le mosse ed i piani di Michael. Sara, dopo essere scampata ad un tentativo di avvelenamento di Gretchen ed aver scoperto che non potr\u00e0 tenere il bambino una volta partorito, decide di entrare nella famiglia di Daddy; Il costo per la protezione \u00e8 una marchiatura a fuoco di un simbolo sulla spalla. Michael trova un punto cieco nella recinzione in cui le telecamere non riescono ad arrivare e comunica, tramite un messaggio in codice, a Sara quando \u00e8 prevista l'evasione. Michael riesce ad ottenere una visita sorvegliata con Sara ed, una volta uscito dalla struttura, trova una troupe di agenti intenti a sistemare la telecamera di loro interesse; L'agente Wheatley li aveva avvertiti sul punto cieco in quanto, con l'aiuto di Mahone infatti si era infiltrato nell'appartamento di Michael, ed aveva rovistato tra le foto e le piantine del carcere recuperate, intuendo cos\u00ec il piano del ragazzo. Daddy viene portata in isolamento quando le guardie scoprono della droga nella sua cella. In realt\u00e0 la droga \u00e8 stata messa da Gretchen che, venuta a conoscenza del piano di Michael di far evadere Sara, vuole unirsi alla donna durante la fuga. Dopo che il piano \u00e8 andato in fumo, Michael decide di chiedere aiuto al vecchio amico T-Bag, ma Lincoln nota che il fratello ha ancora dei problemi fisici.\nSeconda parte.\nT-Bag si accorda con Lincoln per fregare il Generale. Sara riceve un'ulteriore visita da Michael che le fa capire di farsi trovare nella cappella del carcere, in cui \u00e8 presente un'uscita di emergenza, quella sera stessa. Michael decide di lanciarsi sul carcere con un paracadute, ma Mahone, sempre pi\u00f9 combattuto per il proprio tradimento verso i compagni, gli suggerisce un'altra soluzione. Per aiutare Michael finge di raccontare a Wheatley il piano di evasione, permettendo a quest'ultimo di allertare la direttrice del carcere. Gretchen salva Sara da un attentato del resto della \"famiglia\" di Daddy, gelose delle attenzioni a lei riservate. T-Bag riesce a comunicare a Lincoln il nome dell'uomo che si occupa della gestione dei soldi del Generale, accordandosi per averne una quota a patto di attivare l'allarme antincendio la sera dell'evasione; Sucre e Lincoln si recano dall'uomo, derubandolo. Il Generale scopre quindi il tradimento di T-Bag. Michael registra un video per Sara che consegna ad Alex confidandogli di fidarsi di lui. Lincoln si accorda con Sofia per avere un posto sicuro in centro America, che raggiungeranno tramite una barca. Arriva la sera ed il piano ha inizio quando l'aereo decolla e Michael si lancia verso il carcere. Wheatley, pronto ad accoglierlo con le adeguate contromisure, spara all'uomo ancora prima che questi tocchi terra ma, avvicinatosi per arrestarlo, scopre che si tratta solo di un manichino; Michael \u00e8 infatti entrato nel carcere dopo essersi nascosto sotto l'auto di Wheatley. Sara e Gretchen, dopo aver dato il via ad una rissa nella mensa, riescono a scappare e raggiungere la cappella, ma qui Gretchen viene catturata mentre Sara riesce ad introdursi nel fabbricato ed incontrarsi con Michael. T-Bag, accortosi del mancato pagamento di Lincoln, decide di riferire il piano di Michael alla direttrice ed a Wheatley. Sicuro del tradimento di T-Bag, Michael ha studiato il piano di fuga agendo di conseguenza. Ad una porta dalla libert\u00e0, Michael rivela a Sara di doversi sacrificare per far s\u00ec che lei e il loro figlio, che porta in grembo, possano scappare; Michael mette fisicamente il corpo nel circuito di un quadro elettrico creando una grande esplosione che permette a Sara di aprire la porta conducendola da Lincoln, Sucre ed Alex fuori dal carcere. L'unico ad essere informato delle intenzioni di Michael era Alex che, dopo il momentaneo sconvolgimento del gruppo, li convince ad allontanarsi. L'uomo consegna inoltre a Sara il DVD e la lettera ricevuti da Michael, al cui interno sono contenuti gli esiti delle analisi del marito che rivelano come il tumore al cervello non fosse scomparso e quindi non gli restava molto tempo da vivere. T-Bag, accusato di complicit\u00e0 nella fuga, viene portato in isolamento. Sara riceve da Sucre i soldi rubati al Generale, poi, dopo i saluti di Alex e Sucre, Lincoln e Sara partono alla volta della libert\u00e0 a bordo della barca. Qui i due guardano il DVD di addio di Michael che racconta tutto il suo affetto per loro, la tristezza per non poter essere pi\u00f9 l\u00ec insieme al fratello, al figlio e alla moglie, ma allo stesso tempo di non avere rimpianti sulla scelta appena compiuta e di essere profondamente felice nel sapere della libert\u00e0 per le persone che ama (\"noi siamo liberi\")."}
{"id": "1779332", "revid": "729019", "url": "https://it.wikipedia.org/wiki?curid=1779332", "title": "Vincenzo Grossi", "text": "Culto.\nNel 1975 \u00e8 stato proclamato beato da papa Paolo VI ed \u00e8 stato canonizzato da papa Francesco il 18 ottobre 2015."}
{"id": "1779334", "revid": "3732", "url": "https://it.wikipedia.org/wiki?curid=1779334", "title": "Salto Fosbury", "text": ""}
{"id": "1779335", "revid": "254059", "url": "https://it.wikipedia.org/wiki?curid=1779335", "title": "Gruppo delle Odle", "text": "Il gruppo delle Odle (Geislergruppe o \"Geislerspitzen\" in tedesco) \u00e8 una catena montuosa delle Dolomiti che assieme al gruppo del Puez costituisce la maggior parte del territorio del parco naturale Puez-Odle, contornato dalla val Badia, val Gardena e val di Funes, in Alto Adige.\nGeografia.\nLe Odle si compongono principalmente di due catene, le Odle di Eores e le \"Odle di Funes\":\nLe cime pi\u00f9 alte della catena sono il Sass Rigais e la Furchetta, entrambe a 3.025 metri.\nAlla base delle Odle di Funes, si pu\u00f2 percorrere il cosiddetto \"sentiero delle Odle\" (in tedesco \"Adolf Munkel-Weg\"), che passa alla base settentrionale del gruppo delle Odle, dove si trova anche una palestra di roccia.\nToponimo.\nIl nome \u00e8 attestato nel 1759 come \"Gaislerspitz\" e nel 1770 come \"Geisler Spiz\".\nIl termine \"Odle\" si traduce dalla lingua ladina semplicemente in \"aghi\", con riferimento alla forma appuntita di molte cime di questo gruppo.\nClassificazione.\nSecondo la SOIUSA le Odle sono un gruppo alpino con la seguente classificazione:\nSuddivisione.\nLa SOIUSA suddivide il Gruppo delle Odle in due sottogruppi:"}
{"id": "1779339", "revid": "47112", "url": "https://it.wikipedia.org/wiki?curid=1779339", "title": "Odle", "text": ""}
{"id": "1779341", "revid": "155136", "url": "https://it.wikipedia.org/wiki?curid=1779341", "title": "Provveditore Generale da M\u00e0r", "text": ""}
{"id": "1779344", "revid": "294888", "url": "https://it.wikipedia.org/wiki?curid=1779344", "title": "Colonne anali", "text": " \nLe colonne anali chiamate anche colonne rettali o colonne rettali del Morgagni costituiscono le pieghe longitudinali del canale anale.\nCaratteristiche.\nSi trovano nel canale anale chirurgico (nella parte superiore) e sono molto vascolarizzate (ovvero contengono un forte passaggio di sangue). Alla loro costituzione partecipa infatti il plesso emorroidale profondo. Esse sono numerose e si ritrovano a distanza ravvicinata."}
{"id": "1779346", "revid": "1983214", "url": "https://it.wikipedia.org/wiki?curid=1779346", "title": "16P/Brooks", "text": "La cometa Brooks 2, formalmente 16P/Brooks, \u00e8 una cometa periodica del Sistema solare, appartenente alla famiglia delle comete gioviane e scoperta il 7 luglio 1889 da William Robert Brooks dall'osservatorio di Geneva, New York.\nAl momento della scoperta, Brooks non riusc\u00ec a rilevare alcun moto; solo la mattina seguente pot\u00e9 confermare la scoperta, avendo rilevato uno spostamento verso nord. Il 1\u00ba agosto 1889 E. E. Barnard scopr\u00ec due frammenti della cometa, identificati come \"B\" e \"C\" posizionati ad 1 e 4,5 minuti d'arco di distanza dal nucleo principale. Il 2 agosto, ne individu\u00f2 altri quattro o cinque, che per\u00f2 non erano pi\u00f9 visibili il giorno seguente. Il 4 agosto, osserv\u00f2 altri due oggetti, identificati con \"D\" ed \"E\". \"E\" scomparve dalla notte seguente, mentre \"D\" nella successiva settimana. A met\u00e0 mese, \"B\" aument\u00f2 in luminosit\u00e0 ed infine s'affievol\u00ec, scomparendo all'inizio di settembre. \"C\" sopravvisse fino a met\u00e0 novembre 1889. Nessun nuovo frammento fu scoperto prima del termine dell'apparizione, il 13 gennaio 1891.\nSi ritiene che la frammentazione del nucleo cometario si stata causata da un incontro ravvicinato con Giove, avvenuto nel 1886 a sole 0,001 UA dal pianeta, all'interno dell'orbita di Io, dove sembra che la cometa sia rimasta per due giorni.\nNelle apparizioni seguenti la cometa non ha pi\u00f9 raggiunto la luminosit\u00e0 manifestata al momento della sua scoperta, corrispondente all'ottava magnitudine, ma si \u00e8 sempre mantenuta pi\u00f9 debole di almeno due magnitudini. Nessun frammento \u00e8 stato pi\u00f9 osservato dal 1889."}
{"id": "1779349", "revid": "3082", "url": "https://it.wikipedia.org/wiki?curid=1779349", "title": "Giuseppe ben Mattia", "text": ""}
{"id": "1779355", "revid": "6923", "url": "https://it.wikipedia.org/wiki?curid=1779355", "title": "Sigma Records", "text": "La Sigma Records \u00e8 una casa discografica italiana nata nel 1996 a Massa.\nStoria dell'etichetta.\nI primi singoli stampati appartengono alla musica techno-progressive, mentre in seguito la casa discografica si \u00e8 specializzata nelle produzioni hardstyle, che in Italia \u00e8 un genere musicale di nicchia.\nL'etichetta discografica ha inoltre alcune sottoetichette, specializzate ognuna in un sottogenere differente: Chameleon Records, Groucho Records, Madrid Hardstyle Movement, Sigma Trance, Sigma Traxx, specializzate rispettivamente in acid house, jumpstyle, hardstyle spagnola, trance, e cover di vecchie produzioni della stessa Sigma Records.\nTra i produttori che hanno stampato con questa casa discografica si annoverano DJ Tatanka, Ado, Supermarco May, Jimmy The Sound, Bruno Power e Daniele Mondello.\nLa sottoetichetta Groucho Records.\nNel 1999 la Sigma lancia la sua sottoetichetta Groucho Records che si caratterizza subito per la produzione di vinili di musica techno ed elettronica. In seguito si \u00e8 indirizzata nella stampa e distribuzione di musica jumpstyle.\nTra i DJ hardstyle e jumpstyle che hanno stampato per questa label troviamo: Express Viviana, DJ Vortex, Jimmy The Sound e DJ Tatanka.\nDiscografia.\nCD.\nSigma 001 CD - Various - Sigmatraxx Vol. 2\nSigma 002 CD- Jimmy The Sound - I'm So Bad\nRistampe su Vinile.\nSigmagold 01 - Various - Sigma Gold Volume 1\nSigmagold 02 - Various - Sigma Gold Volume 2\nSigmagold 03 - Various - Sigma Gold Volume 3\nSigmagold 04 - Various - Sigma Gold Volume 4\nSigmagold 05 - Various - Sigma Gold Volume 5\nSigmagold 06 - Various - Sigma Gold Volume 6\nSigmagold 07 - Various - Sigma Gold Volume 7\nSigmagold 08 - Various - Sigma Gold Volume 8\nVinili.\nSigma 001 - Crackers - The Scheletering Sky Time\nSigma 002 - Art of Oak - Calypso\nSigma 003 - Hydra - Waterfall\nSigma 004 - Mental Shock - Mental Shock Vol. 1\nSigma 005 - Mental Shock - Mental Shock Vol. 2\nSigma 006 - Terzo Millennio - The King &amp; The Nursery EP\nSigma 007 - DJ Ado* &amp; 3 Positive - Hybrid\nSigma 008 - Psyco - Free\nSigma 009 - G.E.F. - The Final Fantasy\nSigma 010 - L.G. Project - Rave Money\nSigma 011 - Frank Pepo - Acid Symphony\nSigma 012 - Mister Kappe - ICSOS E.P.\nSigma 013 - Terzo Millennio - The Miracle, The Oracle, The Magician &amp; Other Stories\nSigma 014 - Frank Pepo - Acid Symphony Vol II\nSigma 015 - Filippo Vezzali - That's All Folk\nSigma 016 - Jeriko One - Golden Time\nSigma 017 - Mental Shock - Mental Shock Vol. 3\nSigma 018 - Mental Shock - Mental Shock Vol. 4\nSigma 019 - Piccolo Kimico -Bass Station\nSigma 020 - Tribalnet - 9001\nSigma 021 - George Evolution - It's Not Religion\nSigma 022 - KX3 - Locomotive Vocal\nSigma 023 - T.A.T.A.N.K.A. Project - General Sound Master\nSigma 024 - DJ Fire - Forbidden Access\nSigma 025 - Barcelona Conquest - Conquest Of Paradise\nSigma 026 - Y.A.G.O. - Killer Noise\nSigma 027 - T.A.T.A.N.K.A. Project - Der Wecker\nSigma 028 - DJ Fire - Mental Madness\nSigma 029 - Jimmy The Sound - Electric Cafe\nSigma 030 - Y.A.G.O. - Tekno Armada\nSigma 031 - K.A.M. - Xitar\nSigma 032 - Techno Reactor - Techno Reactor Vol. I\nSigma 033 - Techno Reactor - Techno Reactor Vol. II\nSigma 034 - T.A.T.A.N.K.A. Project - The Bang EP\nSigma 035 - Opus One - Plastic Age\nSigma 036 - Pino Falciano - Sector\nSigma 037 - Supermarco May - W.A.P\nSigma 038 - Jimmy The Sound - Kontrasto\nSigma 039 - Y.A.G.O. - Reflex\nSigma 040 - Y.T.S. - Panic\nSigma 041 - R.A.Z.O.R. vs. Frankie Jay - Ultimate Selection\nSigma 043 - Supermarco May - Time Machine\nSigma 044 - K.A.M. - Frequency\nSigma 045 - Central Sector - Tonic\nSigma 046 - Jimmy The Sound - L.O.G.I.C.O\nSigma 042 - 555 vs. J.T.S. - Astral Techno\nSigma 047 - J.T.S. - Stress\nSigma 048 - Shock! Project - Sweep\nSigma 049 - Supermarco May - Little Man\nSigma 050 - Nitro Man - Indian Rave\nSigma 051 - Acid Station - Hertz\nSigma 052 - 555 vs. J.T.S. - Cyber\nSigma 053 - Autokriminal - D.N.G.\nSigma 054 - Supermarco May - D.U.P.L.E\nSigma 055 - Jimmy The Sound - M.O.D.U.L.O.\nSigma 056 - J.T.S. - Bow C Bow\nSigma 057 - Y.A.G.O. - Acid Race\nSigma 060 - Supermarco May - Hardstyle\nSigma 058 - Nitro Man - Techno Galaxy\nSigma 059 - Trauma Tek - Trauma\nSigma 061 - Autokriminal - Express\nSigma 062 - Jimmy The Sound - Hasta La Vista Baby!\nSigma 063 - DJ Fire - Spirit Of Techno\nSigma 064 - P.F. Connection - It's A Fine Day\nSigma 065 - D-Code - Drum Code\nSigma 066 - Supermarco May vs. Jimmy The Sound - No Limit\nSigma 067 - J.T.S. - Bad Yard\nSigma 068 - Y.A.G.O. - Urban Dominator\nSigma 069 - Miami Style - Theme From Beverly Hills Cop\nSigma 070 - Bruno Power - The Trust\nSigma 071 - Exit-5 - Running In The Music\nSigma 072 - S.M.M.* - Partyflock\nSigma 073 - Nitro Man - Tokio Tribe\nSigma 074 - Y.A.G.O. - Mother-F\nSigma 075 - Jimmy The Sound - L.O.G.I.C.O. (Remix)\nSigma 076 - 555 vs. The Dominator - Pulse\nSigma 077 - J.T.S. - Boing\nSigma 078 - Autokriminal - Baila Conmigo\nSigma 079 - Generation Zero - Bulldozer\nSigma 080 - Supermarco May vs. Y.A.G.O. - Legend\nSigma 081 - Jimmy The Sound - M.O.D.U.L.O. (Remix)\nSigma 082 - Magic Bang - Free Your Energy\nSigma 083 - Junkk Fluid - Came With Me\nSigma 084 - Y.A.G.O. - Music Creator\nSigma 085 - Nitro Man - Rhapsody In Hell\nSigma 086 - 555 - Radio Single\nSigma 087 - Hardfaction - In My Head\nSigma 088 - J.T.S. - Therapia\nSigma 089 - P.F. Connection - Total Rave\nSigma 090 - Diego J Walker vs. Jimmy The Sound - Getaway!\nSigma 091 - Supermarco May - Take Off\nSigma 092 - Captain Stubing - Heart Attack\nSigma 093 - Y.A.G.O. - Hymn (Remix 2004)\nSigma 094 - J.T.S. - Right In The Night\nSigma 095 - Nitro Man &amp; The Dominator - Bad Revolution\nSigma 096 - D-Code - Bk\nSigma 097 - Magic Bang - Techno Planet\nSigma 098 - Generation Zero - Rock Da House EP\nSigma 099 - Diego J Walker vs. Jimmy The Sound - F*** Movie\nSigma 100 - J.T.S. - Bow C Bow (Remix)\nSigma 101 - Jimmy The Sound - I'm So Bad EP\nSigma 102 - Autokriminal - Esta Loca Traxx\nSigma 103 - 555 - Beat Controller\nSigma 104 - Hardfaction - Timebomb\nSigma 105 - Nitro Man - Check This Out\nSigma 106 - Black Orchid - Atomic Rock\nSigma 107 - Jacktronik - A Man\nSigma 108 - Captain Stubing - Your Ass\nSigma 109 - Magic Bang - Ultimate Toy\nSigma 110 - Joaquin DJ - Hardstyle Nightmare\nSigma 111 - Diego J Walker vs. Jimmy The Sound - You Like This\nSigma 112 - J.T.S. - Rave Man\nSigma 113 - Alpha Bass - Don't Stop\nSigma 114 - 2 Brothers Of Hardstyle - I Love This Record\nSigma 115 - Jimmy The Sound - Nonsense Man\nSigma 116 - Hardfaction - Pass Auf\nSigma 117 - Nitro Man - Take A Change\nSigma 118 - Headfucker - Flashes\nSigma 119 - Jimmy The Sound vs. 555 - Future Mix\nSigma 120 - J.T.S. - Humm Song\nSigma 121 - D-Code - My House Is Your House\nSigma 122 - 2 Brothers Of Hardstyle - Cozmic Kick\nSigma 123 - Captain Stubing - Hands Up In The Ass\nSigma 124 - Generation Zero - Extreme\nSigma 125 - Jimmy The Sound - Stayn' Alive\nSigma 127 - Vicente / One More Time - Redada Remix\nSigma 128 - Jacktronik - Deep Red\nSigma 129 - J.T.S. - Electronic Cignus\nSigma 130 - The vs. Jack Blade - The Collection\nSigma 131 - Daniele Mondello - The Show Must Go On\nSigma 132 - Jimmy The Sound vs. Daniele Mondello - Hardstyle Killer / One More Time\nSigma 133 - J.T.S. - Alleluia\nSigma 134 - 2 Brothers Of Hardstyle - Techno Bastard\nSigma 136 - Air Teo &amp; Noize Generators vs. J.T.S. - Live Wire\nSigma 137 - Djanny vs. Joaquin DJ - Infinity 2008 Remix\nSigma 138 - Nitro Man - Sahara Tempest\nSigma 139 - Jimmy The Sound - The Rage Of Love\nSigma 140 - Djanny - Enjoy\nSigma 141 - Sasha F vs Kodex - Trauma"}
{"id": "1779359", "revid": "339392", "url": "https://it.wikipedia.org/wiki?curid=1779359", "title": "Staffetta 4\u00d7400 m", "text": ""}
{"id": "1779363", "revid": "767487", "url": "https://it.wikipedia.org/wiki?curid=1779363", "title": "Gemmologia", "text": "La gemmologia \u00e8 il ramo della mineralogia che studia le gemme (nel linguaggio comune, le pietre preziose, come l'ametista, il rubino, lo zaffiro e il diamante).\nSono materiali di interesse gemmologico anche l'ambra, che \u00e8 una resina fossile, l'avorio, il giaietto che \u00e8 un tipo di carbon fossile (\u00e8 una variet\u00e0 di lignite) e altre sostanze organiche non caratterizzate da struttura cristallina.\n\u00c8 detto \"gemmologo\" un esperto conoscitore di pietre preziose o un tecnico specializzato nella loro lavorazione di taglio, levigatura, ecc. oppure nella riparazione di gemme danneggiate.\nLa valutazione delle gemme non \u00e8 normata in alcuni Paesi (fra i quali l'Italia) mentre lo \u00e8 in altri quali la Francia. Esistono vari istituto gemmologici privati internazionali come per esempio il Gemological Institute of America o l'HRD - Hooge Raad voor Diamant di Anversa.\nLa massa delle gemme \u00e8 espressa in carati metrici pari 0,2 grammi e viene definita in cifra fino al secondo decimale; la nomenclatura per la definizione di colore e purezza \u00e8 internazionale. Le regole di valutazione del taglio non si basano solo sulla misurazione degli angoli, ma anche sulla valutazione in base a qualit\u00e0 ottiche. Inoltre, vengono riportate le misure relative all'altezza della pietra e alla larghezza della tavola; i gradi di simmetria, le reazioni di fluorescenza all'ultravioletto, la qualit\u00e0 della politura e il grado di finitura della cintura."}
{"id": "1779364", "revid": "339392", "url": "https://it.wikipedia.org/wiki?curid=1779364", "title": "Staffetta 4x400 m", "text": ""}
{"id": "1779366", "revid": "131358", "url": "https://it.wikipedia.org/wiki?curid=1779366", "title": "Staffetta 4x100 m", "text": ""}
{"id": "1779367", "revid": "399711", "url": "https://it.wikipedia.org/wiki?curid=1779367", "title": "Angelo Penna", "text": "Biografia.\nFormazione.\nNacque nel piccolo comune abruzzese di Pereto (AQ) il 22 aprile 1917. Prese i voti religiosi il 28 agosto 1934 a Gubbio e divenne religioso dei Canonici Regolari Lateranensi (congregazione del biblista abate Giuseppe Ricciotti). Fu alunno del Vercelli di Roma presso il Pontificio Ateneo Angelico, ora denominato Pontificia Universit\u00e0 San Tommaso d'Aquino.\nDivenne sacerdote il 23 giugno 1940 a Roma. All'epoca si era dedicato allo studio della lingua greca, ebraica e altre lingue orientali. Per questo, con l'ausilio dell'abate Ricciotti, i superiori gli permisero di frequentare il Pontificio Istituto Biblico romano (1941-1944) dove si laure\u00f2 con il grado di dottore delle Sacre Scritture. Non solo si applic\u00f2 agli studi biblici, ma anche alla disciplina patristica e alla storia della religione cristiana. Nel 1949 consegu\u00ec il dottorato in Scienze Bibliche presso il Pontificio Istituto Biblico.\nAttivit\u00e0.\nLa sua attivit\u00e0 di studioso ha spaziato in vari campi: da quello propriamente biblico (in particolare i Libri Profetici) a quello patristico (san Girolamo, sant'Agostino di Ippona), a quello storico (Storia del Cristianesimo).\nCos\u00ec, fin dall'anno 1945, pubblic\u00f2 il volume \"San Paolo\" e poi altri a seguire. Pubblic\u00f2 anche una ventina di libri minori. Non si devono poi dimenticare una serie di commenti inseriti in varie enciclopedie.\nNon solo fu scrittore, ma anche maestro. Ottenuta la libera docenza in lingue semitiche (ebraico, siriaco ed altre) insegna dapprima all'Universit\u00e0 di Bari per sei anni, e dal 1967 all'Universit\u00e0 di Perugia. Per breve tempo nella Pontificia Universit\u00e0 Lateranense e per venticinque anni a Roma nel Pontificio Istituto \"Regina Mundi\".\nFu socio della Pontificia Commissione Biblica e della Pontificia Commissione \"pro Neo Vulgata\" ed ancora della Associazione Biblica d'Italia. Offici\u00f2 il ministero per anni nella parrocchia di Santa Agnese e, successivamente, nella parrocchia di Sant'Eusebio all'Esquilino.\nFu vicario generale della sua congregazione.\nMor\u00ec d'infarto alle 4.30 del mattino del 20 marzo 1981 a Perugia, presso il locale Policlinico. I funerali si svolsero nella parrocchia di san Giuseppe in via Nomentana. Fu sepolto nel Cimitero del Verano di Roma, nella tomba della congregazione.\nNel suo paese natale, fu posta una targa ricordo nel locale cimitero.\nIl giorno 10 aprile 2011, il comune di Pereto ha intitolato al suo nome la ex piazza Dante Alighieri.\nPer far comprendere l'opera e le attivit\u00e0 di questo ricercatore, inseriamo i nomi di tutte le pubblicazioni e le collaborazioni rintracciate."}
{"id": "1779368", "revid": "62748", "url": "https://it.wikipedia.org/wiki?curid=1779368", "title": "Whitechapel Art Gallery", "text": "La Whitechapel Art Gallery \u00e8 una galleria d'arte pubblica inglese situata nel quartiere di Whitechapel a Londra.\nStoria.\nFu fondata nel 1901 su iniziativa del reverendo Samuel Augustus Barnett della chiesa di St. Jude a Whitechapel, il reverendo fin dal 1881 organizzava annualmente una mostra d'arte con lo scopo di educare la popolazione del quartiere che all'epoca era in forte degrado e con un elevato tasso di criminalit\u00e0. Il reverendo acquist\u00f2 un terreno a fianco alla \"Passmore Edwards Library\", una biblioteca pubblica istituita dal filantropo John Passmore Edwards. L'incarico della costruzione della galleria d'arte venne affidato all'architetto Charles Harrison Townsend, esponente della corrente Arts and Crafts.\nL'edificio \u00e8 caratterizzato da due torrette simili a quelle del Bishopsgate Institute, opera dello stesso architetto, che nel progetto originale avrebbero dovuto terminare con una parte cilindrica sovrastata da una piccola cupola.\nGli ingressi si trovano a livello stradale, in posizione asimmetrica e sovrastati da una grande luce semicircolare che ricorda un maestoso arco. L'arco \u00e8 sovrastato a sua volta da una file di finestrelle quadrate ai cui lati si trovano dei bassorilievi con motivi a foglie. Nella parte superiore della facciata un ampio spazio rettangolare era destinato in origine ad ospitare un mosaico di Walter Crane che non venne mai realizzato a causa di un contrasto fra il reverendo e John Passmore Edwards. Quest'ultimo avrebbe voluto che la galleria fosse a lui intitolata, di fronte al rifiuto da parte del reverendo ritir\u00f2 il finanziamento finale destinato alla realizzazione del mosaico.\nL'edificio contrastava con la vicina biblioteca in laterizio rosso costruita pochi anni prima nello Stile Regina Anna che nel 2009 venne accorpata alla galleria d'arte.\nLa galleria \u00e8 nota per la programmazione di mostre di arte moderna e contemporanea. Nel 1938 ospit\u00f2 il celebre quadro Guernica di Pablo Picasso, esposto per la prima ed unica volta al di fuori della Spagna."}
{"id": "1779373", "revid": "438678", "url": "https://it.wikipedia.org/wiki?curid=1779373", "title": "L'avventura impossibile", "text": "L'avventura impossibile (\"Desperate Journey\") \u00e8 un film del 1942 diretto da Raoul Walsh che ha come protagonisti Errol Flynn e Ronald Reagan.\nIl film ottenne la candidatura all'Oscar 1943 per i migliori effetti speciali, firmati da Edwin A. DuPar, Byron Haskin e Nathan Levinson.\nTrama.\nDopo un atterraggio di fortuna di un bombardiere alleato nelle foreste della Polonia occupata dai Nazisti, solo in cinque sopravvivono: il tenente Forbes, Johnny Hammond, Kirk Edwards, Jed Forrest e Lloyd Hollis. I cinque si intrufolano in territorio nemico, inseguiti dal maggiore tedesco Otto Baumeister, fermamente intenzionato a catturarli.\nNel corso della fuga, i protagonisti della vicenda, guidati con ferma risolutezza da Forbes, riescono a distruggere una fabbrica chimica, a far fuori svariate decine di soldati tedeschi, a rubare loro le uniformi e, mascherati da ufficiali, ad introdursi in un'area militare ormai prossima a Berlino, dove riescono anche ad impossessarsi di piani segreti per un attacco aereo all'Inghilterra.\nLa loro eroica e sfrontata avventura esige tuttavia che venga pagato un caro tributo. Dapprima il giovane aviere Hollis, alla sua prima missione e ansioso di far valere il suo coraggio per rendere fieri i genitori, viene gravemente ferito da una fucilata. Vano \u00e8 il tentativo di strapparlo alla morte da parte di un medico antinazista e della figlia, presso il cui ambulatorio i fuggitivi si sono nascosti e rifugiati.\nL'inattesa collaborazione ricevuta in territorio nemico permette ai quattro rimasti di progettare un piano di fuga. Prima di salire sull'aereo con cui volare verso Londra, anche l'anziano e simpatico sergente Edwards viene colpito a morte, mentre il soldato Forrest resta ferito. Ma l'aereo che porter\u00e0 in salvo i superstiti e il loro prezioso bottino infine decolla verso il territorio alleato.\nProduzione.\nLe riprese del film, prodotto dalla Warner Bros. Pictures Inc., durarono da fine gennaio a inizio aprile 1942.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 26 settembre 1942 con il numero LP11658.\nIl film venne presentato in prima a New York il 25 settembre 1942, uscendo il giorno dopo nelle sale degli Stati Uniti.\nCommenti critici.\nIl film, realizzato mentre la guerra era in corso, tradisce il suo intento di sostegno alle forze alleate, e viene quindi visto oggi come opera con chiare finalit\u00e0 propagandistiche.\nI commenti non esitano infatti ad evidenziare il fatto che se i Nazisti fossero stati realmente stupidi e superficiali come vengono rappresentati nella pellicola, la guerra si sarebbe conclusa in qualche settimana.\nL'opera inoltre si mantiene in difficile equilibrio tra l'avventura disimpegnata e quasi comica (con dialoghi spesso scherzosi e frequenti scene ai limiti della parodia) e il film bellico drammatico (la morte del capitano dell'aereo, all'inizio, e poi il ferimento ed il decesso del pi\u00f9 giovane e del pi\u00f9 anziano dei cinque eroi della vicenda sono sequenze realistiche e molto intense), e non sempre il regista pare dominare al meglio i forti contrasti tra questi opposti registri della sceneggiatura.\nNonostante molte recensioni si limitino a liquidarlo come film di propaganda bellica filo-statunitense, gli vengono comunque quasi sempre riconosciute la buona gestione del ritmo narrativo e la qualit\u00e0 delle interpretazioni."}
{"id": "1779382", "revid": "1546219", "url": "https://it.wikipedia.org/wiki?curid=1779382", "title": "Another Day (film)", "text": "Another Day \u00e8 un film per la televisione del 2001 diretto da Jeffrey Reiner e Eric Norlen e prodotto da Shannen Doherty, che ha girato il film insieme all'attore Julian McMahon.\nTrama.\nKate scopre di essere incinta proprio mentre stava per realizzare il suo grande sogno, studiare medicina, lo dice a Paul, il suo fidanzato. Dopo un litigio perch\u00e9 Kate non vuole tenere il bambino, Paul muore in un incendio. Nasce una bambina, Meghan, e Kate va a vivere con la figlia di fianco alla casa di David, il suo migliore amico, che \u00e8 sempre stato innamorato di lei. In seguito ad un incidente in barca, Kate si risveglia su una spiaggia e scopre che mancano due giorni alla morte di Paul."}
{"id": "1779384", "revid": "5695", "url": "https://it.wikipedia.org/wiki?curid=1779384", "title": "Diritti LGBT in Australia", "text": "In Australia, le persone gay, lesbiche, bisessuali e transgender (LGBT) godono di gran parte degli stessi diritti degli altri cittadini.\nLe coppie omosessuali in Australia hanno la possibilit\u00e0 di unirsi civilmente e di sposarsi. \nNel 2014 viene eletto Andrew Barr, il primo capo di governo omosessuale del continente australiano.\nNel diritto australiano.\nStoria del diritto penale.\nLe colonie australiane hanno inizialmente ereditato le loro leggi sulla condatta sessuale dal Regno Unito, incluso il Buggery Act del 1533. L'attivit\u00e0 sessuale tra individui dello stesso sesso fu considerata un crimine da pena capitale, con la conseguente esecuzione per le persone condannate per sodomia. Nel tempo le varie giurisdizioni federali hanno gradualmente cominciato a ridurre la pena per il reato di sodomia dalla pena di morte all'ergastolo, fino a portarla (in tutto il territorio) a semplice sanzione nel 1949.\nDurante un periodo di 22 anni tra il 1975 e il 1997, tutti gli stati e i territori australiani hanno abolito progressivamente le loro leggi sul reato di sodomia.\nLeggi contro la discriminazione sulla base dell'orientamento sessuale.\nDal 1\u00ba agosto 2013 la discriminazione contro le persone lesbiche, gay, bisessuali, transgender e intersessuali \u00e8 diventata illegale su base federale. Anche per i fornitori di cure che sono di propriet\u00e0 di gruppi religiosi \u00e8 vietato escludere persone sulla base del loro status (LGBTI) o a causa di una relazione con una persona dello stesso sesso, tuttavia le scuole private di propriet\u00e0 di gruppi religiosi sono esentate dall'obbligo di prestare servizio a seconda dell'identit\u00e0 di genere e dell'orientamento sessuale.\nEt\u00e0 minima del consenso.\nAttualmente l'et\u00e0 minima legale per avere un rapporto sessuale, sia per gli eterosessuali che per gli omosessuali, \u00e8 di 16 anni (eccetto in Tasmania che \u00e8 di 17).\nServizio militare.\nAttualmente le forze di difesa australiane riconoscono lo \"Human Rights Commission Act\" del 1986 che vieta la discriminazione o la molestia per motivi di orientamento sessuale: cio\u00e8 l'eterosessualit\u00e0, l'omosessualit\u00e0 o la bisessualit\u00e0.\nDal 2010 i regolamenti della difesa sono stati modificati per consentire agli australiani transessuali di servire apertamente nelle forze dell'ordine.\nRiconoscimento federale delle relazioni omosessuali.\nDopo una serie di progressive regolamentazioni a livello territoriale per le coppie dello stesso sesso, della relazione della Commissione australiana sui diritti umani \"Same-Sex: same entitlements\" e della revisione della legislazione del Commonwealth, nel 2009 il governo australiano ha introdotto varie riforme atte a compensare il trattamento per le coppie dello stesso sesso (sia a livello relazionale che familiare). Le riforme hanno modificato 85 leggi del Commonwealth per eliminare le discriminazioni nei confronti delle coppie dello stesso sesso e dei loro figli in una vasta gamma di settori. Le riforme sono state formulate in due atti legislativi: la \"Equal Treatment in Commonwealth Laws-General Law Reform\" e la \"Equal Treatment in Commonwealth Laws-Superannuation\". Queste leggi hanno modificato molti atti del Commonwealth esistenti (a livello territoriale) con lo scopo di equiparare i diritti dati alle coppie omossessuali con i diritti delle coppie eterosessuali; inoltre hanno parificato la giurisprudenza in molti altri settori, tra cui la tassazione, la sanit\u00e0, la previdenza sociale, la cura degli anziani, il sostegno ai figli, l'immigrazione, la cittadinanza e il trattamento dei veterani.\nMatrimonio egualitario.\nL'emendamento del 2004 al \"Marriage Act 1961\" (varato sotto il Governo Howard) vietava il matrimonio tra persone dello stesso sesso a livello federale.\nNel 2017 viene proposto un plebiscito postale (non legalmente vincolante per il governo a differenza di un referendum) avente come quesito la legalizzazione del matrimonio egualitario. Il plebiscito (dal costo di 122 milioni di dollari) incominci\u00f2 il 12 settembre 2017 con l'invio delle lettere contenenti le schede per il voto e termin\u00f2 il 15 novembre dello stesso anno con l'annuncio dei risultati. La consultazione vide il SI vincere con 7,817,247 voti (pari al 61.60% dei voti totali) contro i 4,873,987 voti per il NO (equivalenti al 38.40% del consenso) .\nSuccessivamente al plebiscito, il parlamento australiano ha approvato una legge per permettere il matrimonio tra persone dello stesso sesso. Tale legge \u00e8 entrata in vigore il 9 dicembre 2017. \nDiritto d'adozione.\nDal 2002 incomincia, su tutto il territorio australiano, la legalizzazione del diritto d'adozione per le coppie omosessuali a partire dall'Australia Occidentale terminando il 13 marzo 2018 con la fine del divieto nel Territorio del Nord rendendo possibile per le coppie omosessuali adottare in tutto lo stato.\nOpinione pubblica.\nIn una ricerca del 2013 Pew Research ha scoperto che il 79% degli australiani pensa che l'omosessualit\u00e0 dovrebbe essere accettata dalla societ\u00e0, classificando l'Australia al 5\u00ba posto tra i paesi pi\u00f9 tolleranti (per quanto riguarda l'omosessualit\u00e0) del mondo.\nNel 2014 un sondaggio condotto da Crosby/Textor ha rivelato che il 72% degli australiani si dichiarava a favore del matrimonio egualitario. \nUn sondaggio del 2017 condotto da Essential Research ha riscontrato che il 63% della popolazione si diceva favorevole alla legalizzazione del matrimonio per le coppie dello stesso sesso mentre il 25% era contrario. In un sondaggio successivo dello stesso anno la percentuale degli elettori che si dichiaravano a favore del matrimonio egualitario era del 69,7% (con un picco dell'83,9% nella fascia d'et\u00e0 18-34) mentre il 25,7% esprimeva un giudizio contrario.\nTabella riassuntiva.\nTerritori esterni.\n\"*\" I single hanno accesso all'adozione quando vi sono circostanze particolari."}
{"id": "1779386", "revid": "198277", "url": "https://it.wikipedia.org/wiki?curid=1779386", "title": "Associazione Sportiva Dilettantistica Femminile Juventus Torino", "text": "LAssociazione Sportiva Dilettantistica Femminile Juventus Torino, meglio nota come Juventus Femminile o Juventus Torino, \u00e8 una associazione sportiva dilettantistica di calcio femminile con sede a Torino. Nella stagione 2020-2021 partecipa al campionato di Eccellenza.\nStoria.\nPrecedenti storici.\nLa prima societ\u00e0 di calcio femminile a prendere il nome di \"Juventus\" fu l\"ACF Juventus\", nota agli esordi come \"Juventus Val di Lanzo\", con sede a Lanzo Torinese. Fu fondata nel 1967 dall'imprenditore cumianese Teresio Signoretto, che la presiedette per tutto il corso della sua storia, e partecip\u00f2 nel 1968 e nel 1969 ai campionati organizzati dalla UISP, per poi aderire alla FFIGC. Tra il 1971 e il 1974 le bianconere ebbero come allenatore il cecoslovacco J\u00falius Korostelev, che le condusse al raggiungimento delle finali scudetto nel 1972. Tuttavia, nel 1976 il \"patron\", adducendo comportamenti antisportivi verso di s\u00e9 e la propria squadra, decise di terminare l'attivit\u00e0 ufficiale non iscrivendola pi\u00f9 a nessun campionato federale.\nIn quegli stessi anni fu attiva anche la \"Real Juventus\", guidata dall'imprenditrice Jolanda Boldi, che ader\u00ec alla FICF nel 1970, vincendo il campionato italiano FICF nell'annata successiva, per poi interrompere la propria attivit\u00e0 sportiva nel 1973, a seguito della dissoluzione della stessa FICF.\nLa societ\u00e0 attuale.\nL'attuale societ\u00e0 nacque a Nichelino nel 1978 come \"Vernici Martino\", assumendo due anni dopo la denominazione di \"Juventus Martino\", per poi divenire nel 1981 \"Juve Piemonte\". In questi anni, durante i quali cambi\u00f2 spesso nome per abbinamento, dalla Serie C cominci\u00f2 a risalire la china fino ad arrivare in Serie A nell'annata 1985. Nella stagione 1990-1991 giunse seconda nel campionato di Serie B: conquist\u00f2 la promozione in Serie A il 5 maggio 1991, allo stadio Flaminio di Roma, dopo aver vinto lo spareggio contro l'Acireale. Tornata in massima categoria nell'annata 1991-1992, stavolta come \"FCF Juventus\", retrocedette due stagioni pi\u00f9 tardi.\nTra gli anni 1990 e gli anni 2000 torn\u00f2 frequentemente a mutare denominazione, principalmente a seguito di fusioni con altri club minori dell\"'hinterland\" torinese quali la \"Libertas Beinasco\" e la \"CaprieVillarAlmese\", societ\u00e0 con sede a Villar Dora. Nel 2002 prese la denominazione di \"Juventus 1978\", assumendo infine dal 2006 l'attuale nome. Nel 2009 affront\u00f2 una nuova fusione, stavolta con il \"Real Canavese\", club di San Giusto Canavese.\nHa disputato il campionato di Serie A2 dalla stagione 2009-2010 alla stagione 2011-2012, quando retrocedette in Serie C dopo aver perso i play-out contro l'. Vincendo il successivo campionato di Serie C, guadagn\u00f2 la promozione al campionato di Serie B 2013-2014.\nAl termine della stagione 2013-2014, present\u00f2 istanza tesa a ottenere il riconoscimento del caso di forza maggiore per rinuncia alla Serie B: la Federazione comunic\u00f2 la sua non ammissione al campionato nazionale cadetto, autorizzandola alla partecipazione al campionato regionale di Serie C. Al termine della stagione 2015-2016, vinse il campionato di Serie C e batt\u00e9 in finale di Coppa Piemonte il Romagnano, portando in bacheca due trofei prima della promozione in Serie B. La successiva permanenza tra i cadetti \u00e8 durata due stagioni e si \u00e8 conclusa nel 2017 con la retrocessione in Serie C; disputa quindi i tre successivi campionati nella terza divisione.\nAll'inizio della stagione 2020-2021 la societ\u00e0 ha rinunciato a iscriversi alla Serie C, scegliendo di partecipare al campionato regionale di Eccellenza, il quale, tuttavia, \u00e8 stato definitivamente sospeso dopo appena quattro giornate a causa della pandemia di COVID-19, portando al blocco delle promozioni e delle retrocessioni."}
{"id": "1779388", "revid": "125113770", "url": "https://it.wikipedia.org/wiki?curid=1779388", "title": "Esercito veneziano", "text": "L'esercito veneziano fu l'esercito della citt\u00e0 di Venezia prima e della Serenissima Repubblica poi.\nInizialmente era costituito in massima parte da compagnie di ventura, ma a partire dal Cinquecento si and\u00f2 a costituire un corpo di milizie territoriali, cernide e cranide, cui nel Settecento si aggiunse un nucleo di truppe regolari.\nSebbene meno famoso ed utilizzato rispetto alla marineria veneziana venne impiegato soprattutto nella conquista dei domini di Terraferma, nonch\u00e9 come strumento difensivo dell'entroterra.\nIl XV secolo: la conquiste terrestri, le guerre con Milano e la Prima Guerra d'Italia.\nFino agli inizi del XV secolo la potenza veneziana era stata esclusivamente marittima, cos\u00ec che l'intera organizzazione militare dello Stato era stata incentrata sulla flotta e sui corpi militari ad essa legati: Arsenalotti, Schiavoni e Fanti da Mar.\nA questo nucleo principale si andavano poi a sommare i corpi di cavalleria forniti dai domini marittimi: Stradioti, Cimarioti e Sfaxioti.\nFu solo la conquista dei Domini di Terraferma, rapidamente sviluppatasi agli inizi del secolo, a generare la necessit\u00e0, per lo Stato veneziano, di dotarsi di un esercito terrestre. La soluzione, fu il massiccio ricorso a compagnie mercenarie, che garantivano un minor peso sulle finanze pubbliche, legato ai soli periodi bellici, e una certa affidabilit\u00e0, se confrontati con la scarsa esperienza di Venezia nella guerra di campagna.\nIl ricorso a truppe mercenarie poneva per\u00f2 contemporaneamente un problema legato alla possibile labile fedelt\u00e0 delle stesse allo Stato. Se da un lato la potenza marittima e il completo controllo delle lagune garantivano la sicurezza contro eventuali colpi di mano, dall'altro affidare il controllo di un esercito mercenario ai membri del patriziato veneziano, oltre che non dare garanzie sull'abilit\u00e0 nella guerra terrestre, avrebbe potuto creare concentrazioni di potere estremamente pericolose per gli equilibri politici della Repubblica. Per tale ragione invalse l'uso, in tempo di guerra, quando si faceva massiccio il reclutamento di mercenari, di assegnare lo stesso titolo di \"Capitano Generale di Terraferma\" agli stessi capitani di ventura, assegnando ai nobili veneziani compiti di supporto e controllo sull'operato militare.\nPandolfo Malatesta, Savelli e Galeazzo (1404-1405).\nNel 1404 Venezia entr\u00f2 in guerra contro i Carraresi di Padova, che minacciavano i territori del Dogado e le vie commerciali da e verso l'entroterra. Il comando fu affidato a Pandolfo Malatesta, nominato \"Capitano Generale\". Nel 1405 il comando venne trasferito a Paolo Savelli, che trov\u00f2 per\u00f2 presto la morte nel tentativo di prendere Padova. Gli successe quindi nella carica di \"Capitano Generale\" Galeazzo Cattaneo de Grumello, sotto la cui guida venne infine conquistata la citt\u00e0 patavina, ponendo fine alla signoria dei Carraresi.\nCarmagnola (1425-1432).\nNel 1425 la Repubblica nomin\u00f2 \"Capitano Generale\" Francesco Bussone, detto il Carmagnola, nella guerra contro i Visconti, conclusasi con la vittoria nella battaglia di Maclodio e la pace del 1428. Le ostilit\u00e0 ripresero nel 1431, quando venne chiamato al servizio di Venezia anche il condottiero Bartolomeo Colleoni. I gravi rovesci militari subiti dalle armate veneziane durante questo conflitto costarono per\u00f2 al Carmagnola prima l'arresto, l'8 aprile 1432, ed infine l'esecuzione, il 5 maggio dello stesso anno.\nGattamelata (1434-1441).\nUn nuovo \"Capitano Generale\" venne nominato nel 1434, nella persona di Erasmo di Narni detto \"Il Gattamelata\", conducendo la guerra contro Milano fino al 1441.\nL'Attendolo (1441-1448).\nSuccesse al Gattamelata il condottiero Michele Attendolo, gi\u00e0 al servizio della Repubblica di Firenze contro Milano. Durante il suo comando oper\u00f2 sotto le insegne veneziane anche il capitano di ventura Scaramuccia da Forl\u00ec, distintosi nel 1436 nella liberazione di Brescia dall'assedio visconteo e nella liberazione di Cremona nel 1446. Dopo la breve pace stipulata nel 1447 coi Visconti, il riaccendersi del conflitto con la Repubblica Ambrosiana port\u00f2 alla grave sconfitta nella battaglia di Caravaggio del 5 settembre 1448, contro le forze guidate dal cugino Francesco Sforza: tale sconfitta cost\u00f2 all'Attendolo la destituzione e il confino nella fortezza di Conegliano. Venezia, dal canto suo, si risollev\u00f2 dalla sconfitta prima sostenendo lo stesso Sforza nel tentativo di acquisire il controllo di Milano, poi abbandonandolo repentinamente per firmare la pace con la Repubblica Ambrosiana.\nIl Malatesta (1449-1453).\nPresto la Repubblica fu costretta a riprendere nuovamente le armi, affidandone il comando a Sigismondo Pandolfo Malatesta, Signore di Rimini, per sostenere Milano, minacciata dallo Sforza, che tuttavia riusc\u00ec, nel 1450 a rovesciare la Repubblica Ambrosiana e farsi proclamare Duca di Milano. Il conflitto si trascin\u00f2 sino al 1453, quando un trattato con il nuovo duca milanese riport\u00f2 i confini alle condizioni precedenti il conflitto.\nIl Colleoni (1453-1475).\nDal 1448 al 1451, Venezia si avvalse ancora del servizio del Colleoni, che, dopo essersi pi\u00f9 volte destreggiato ora al servizio della Repubblica ora a quello degli Sforza, nel 1453 venne nominato a capo delle armate della Serenissima. La pace di Lodi firmata l'anno successivo, costrinse per\u00f2 il condottiero ad una lunga inattivit\u00e0, pur rimanendo al servizio di Venezia sino alla morte, nel 1475.\nIl Sanseverino (1482-1485 e 1487).\nNel 1482 la Repubblica entr\u00f2 in conflitto con Ferrara nella Guerra del Sale, dichiarando guerra il 2 maggio 1482 e affidando al contempo il comando delle operazioni a Roberto di San Severino, nominato per l'occasione \"Luogotenente Generale\" e patrizio veneto, affiancato dal provveditore Antonio Loredan e da Damiano Moro, capitano della flotta.\nOccupata Rovigo e il Polesine, il 6 novembre venne vinta la battaglia di Argenta e si procedette all'attraversamento del Po. Il 16 maggio 1483, di fronte alla defezione degli alleati pontifici, Venezia assold\u00f2 anche il duca Renato di Lorena, mentre nominava Antonio Giustinian \"Capitano Generale in Po\", presto catturato, per\u00f2, dai Ferraresi. Il conflitto si concluse con la pace di Bagnolo del 7 agosto 1484, che riconobbe l'occupazione del Polesine e di Rovigo.\nIl Sanseverino abbandon\u00f2 poi nel 1485 le armi di Venezia per passare sotto le insegne pontificie.\nRimasta fino a quel momento neutrale nei conflitti italiani, nell'aprile 1487 l'arresto di tutti i mercanti veneziani nelle terre dell'Arciducato d'Austria spinse la Repubblica al conflitto. Venne nominato \"Capitano Generale\" il condottiero Giulio Cesare da Camerino, affiancato dai provveditori Pietro Diedo e Girolamo Marcello. La caduta di Rovereto spinse per\u00f2 Venezia a destituire il da Camerino, richiamando in servizio Roberto Sanseverino, accompagnato dal figlio Antonio. Nonostante la riconquista di Rovereto, la sconfitta del 10 agosto presso il castello di Petra provoc\u00f2 una ritirata che cost\u00f2 la vita allo stesso Capitano Generale, nel corso dell'attraversamento dell'Adige. Tuttavia, le gravi perdite subite da parte loro anche dai Tedeschi, portarono alla stipula del trattato di pace il 13 novembre dello stesso anno.\nIl Gonzaga (1489-1498).\nNel 1489 il comando venne affidato a Francesco Gonzaga, col quale venne condotta vittoriosamente la Prima Guerra d'Italia contro la Francia. Il Gonzaga lasci\u00f2 il servizio di Venezia alla fine del conflitto, nel 1498, quando, dopo essere stato accusato della mancata cattura del re di Francia Carlo VIII durante la battaglia di Fornovo, pass\u00f2 al servizio dei nemici di Venezia.\nIl XVI secolo: la Seconda Guerra d'Italia, la Guerra della Lega di Cambrai e la prima riforma militare.\nCon la crescente minaccia costituita dai Turchi e dalle loro incursioni nei territori veneziani, spesso condotte con piccoli gruppi, molto mobili, la Repubblica rispose con la costituzione di milizie territoriali, in grado di poter essere rapidamente mobilitate e schierate. Cos\u00ec nel 1500 vennero istituite le \"craine\" della Dalmazia, milizie contadine rapidamente reclutabili in caso di necessit\u00e0.\nLe lunghe e difficili guerre oltremarine con l'Impero Ottomano, per\u00f2, oltre a rendere necessaria questa innovazione dell'organizzazione militare d'oltremare, avevano gravato pesantemente sulle casse dello Stato, gi\u00e0 indebolite dalla crisi dei commerci orientali, presentando una Venezia fortemente indebolita in quello che stava per essere uno dei periodi pi\u00f9 difficili della sua storia militare.\nIl Pitigliano (1498-1509).\nNel 1498 venne nominato \"Capitano Generale\" Niccol\u00f2 Orsini di Pitigliano, che si trov\u00f2 presto a dover condurre le armi della Serenissima durante la Seconda Guerra d'Italia, questa volta a fianco dei Francesi e contro il Ducato di Milano.\nNel 1509 esplose il pi\u00f9 grande dei conflitti terrestri che coinvolsero Venezia: la Guerra della Lega di Cambrai, durante la quale Venezia dovette tener testa alle maggiori potenze europee (Francia, Impero e Spagna).\nIl mancato supporto del Pitigliano alla retroguardia veneziana comandata dal cugino Bartolomeo durante la battaglia di Agnadello, nella fase iniziale del conflitto, caus\u00f2 a Venezia una sconfitta di tale portata da provocare la totale perdita della Terraferma e l'arretramento sino alle lagune.\nIl Gritti (1509).\nDopo la grave sconfitta, Venezia si stava apprestando a passare al contrattacco. Nominato \"Capitano Generale\" il patrizio Andrea Gritti, la Repubblica intraprese la faticosa opera di riconquista della Terraferma, iniziata con la presa di Padova.\nNel 1510 mor\u00ec il Pitigliano, mentre Venezia si alleava con papa Giulio II contro Francesi e Tedeschi, entrando poi nel 1511 nella grande coalizione antifrancese della Lega Santa.\nIl d'Alviano (1513-1515).\nNel 1513, a seguito dell'ennesimo rovesciamento di alleanze che port\u00f2 Venezia a schierarsi con la Francia, venne nominato \"Capitano Generale\" Bartolomeo d'Alviano, liberato dalla prigionia in cui era rimasto sin dai tempi di Agnadello.\nSotto il suo comando Venezia si scontr\u00f2 duramente con le forze della Lega Santa, sino a conseguire la determinante vittoria nella battaglia di Marignano del 13 settembre 1515, che segn\u00f2 in suo favore l'esito del conflitto. Il condottiero mor\u00ec per\u00f2 durante l'assedio di Brescia il 7 ottobre dello stesso anno, ricevendo a Venezia esequie solenni.\nLa creazione delle Cernide.\nCon decreto del 23 marzo 1593, l'organizzazione delle milizie territoriali venne ampliata ai Domini di Terraferma, con l'istituzione delle \"cernide\". Tali corpi erano costituiti da contadini soggetti a periodici addestramenti militari e scelti (\"cerniti\" appunto) tra le popolazioni locali, per un totale di circa 30000 uomini.\nQueste forze potevano essere integrate, in caso di guerra, attraverso il ricorso a corpi mercenari.\nIl XVII secolo: la creazione dell'esercito regolare.\nDurante la guerra di Morea, attorno al 1716, vennero assoldati alcuni reggimenti tedeschi e tre reggimenti svizzeri:\nSchulenburg e la riforma militare.\nIl 26 aprile 1729 venne approvata dal Senato la riforma militare proposta dal maresciallo conte Schulenburg.\nSulla base di tale riforma, l'esercito di terra risultava in tempo di pace cos\u00ec composto da 20460 uomini, ripartiti come segue:\nLo Schulenburg mor\u00ec a Verona nel 1749.\nNel 1759 venne inoltre creato a Verona un collegio militare per la formazione degli ufficiali.\nNel 1770 si costitu\u00ec il \"Reggimento Veneto dell'Artiglieria\".\nNel 1780 poi, l'esercito venne incrementato dalla creazione di un corpo di bombardieri di 500 uomini, cui, nel 1790 si sommarono due nuovi reggimenti (\"XIII\", \"XIV\") di fanteria italiana, portando cos\u00ec il totale delle forze di terra a 22560 uomini.\nNon venivano calcolati in questo, poi, i corpi di carabinieri, lance spezzate e alabardieri che fungevano da guardia d'onore dei magistrati.\nIn caso di guerra il numero degli effettivi poteva essere incrementato, facendo leva sulle popolazioni delle province e sugli obblighi di forniture militari gravanti sulla nobilt\u00e0 dei vari \"reggimenti\", fino a 48000 uomini.\nAll'esercito si dovevano poi aggiungere le milizie territoriali, rappresentate dalle cernide di Terraferma (24000 uomini) e dalle cranide della Dalmazia. Inoltre erano sempre possibili le aggiunte di rinforzi provenienti dagli undici reggimenti di Oltremarini detti anche Schiavoni (circa 8800 uomini) e dalle compagnie di Arsenalotti. V'erano infine i contingenti di cavalleria oltremarina.\nAlla fine della Repubblica lo strumento militare veneziano era ragguardevole per le medie italiane (forze il terzo esercito per dimensioni in Italia), ma non adeguato alle sfide delle guerre napoleoniche, in particolare risultavano sottodimensionate l'artiglieria da campagna, il genio e la cavalleria. I reggimenti di fanteria risultavano poi estremamente piccoli, maneggevoli certamente (dote utile in ambienti montuosi o nella guerra anfibia), ma poco pratici per gli scontri in pianura, specie contro i giganteschi reggimenti austro-ungarici (2.200-2.800 uomini circa a pieno organico) o con le mezze brigate francesi, parimenti molto mobili perch\u00e9 basati su battaglioni polifunzionali (con fanteria di linea, cacciatori e granatieri e capaci di combattere sia nelle schermaglie, che in linea, che in colonna d'assalto). Il corpo ufficiali era ben preparato a livello teorico, anche se le promozioni, in genere, erano concesse solo per anzianit\u00e0; ed infatti gli ufficiali comandanti e superiori erano mediamente molto anziani, con pochi colonnelli privi di capelli bianchi o almeno brizzolati e numerosi ufficiali inferiori che invecchiavano senza alcuna possibilit\u00e0 di un avanzamento di grado. Inoltre il grosso del corpo ufficiali era occupato da nobili della terraferma o piccoli \"aristocratici\" slavi (pi\u00f9 di \"nobilt\u00e0 di fatto\" che di diritto), oltre a diversi stranieri (svizzeri, tedeschi), malgrado l'apertura di diverse iniziative pedagogiche la formazione degli ufficiali rimaneva chiusa in circoli esclusivistici. Questa limitazione di casta si traduceva anche in una limitazione al reclutamento e alla valorizzazione del talento e del merito. Tra gli ufficiali inferiori pi\u00f9 giovani, poi, erano molto diffusi ideali illuministici e giacobini, oltre che l'infsofferenza dei sudditi della terraferma e dell'oltremare nei confronti della dominante, che si accompagnavano a desideri di modernizzazione militare, ma erano, comprensibilmente, mal visti dalla repubblica aristocratica. Dietro una facciata di forza vi erano quindi non poche debolezze. La repubblica, dopo il 1718, non pens\u00f2 pi\u00f9 di risolvere militarmente le proprie vertenze continentali, e solo saltuariamente mobilit\u00f2 la flotta. Molti dei migliori armaioli ed inventori sudditi della repubblica iniziarono a lavorare per potenze straniere (soprattutto l'Austria-Ungheria), proprio perch\u00e9 il governo veneziano era poco interessato alla modernizzazione. Gli strumenti militari continentali veneziani, soprattutto dopo il 1748, erano quindi diminuiti sia in efficienza che in efficacia, mantenuti pi\u00f9 che altro in funzione di ordine pubblico interno e di deterrenza verso l'impero Ottomano; questa contrazione non avvenne tanto in paragone con lo strumento militare del primo '700, quanto agli eserciti stranieri, specie di due potenze ostili come la Francia rivoluzionaria e l'Austria-Ungheria, che disponevano a fine '700 di armate incomparabilmente pi\u00f9 grandi, efficienti, addestrate, coese, comandate e meglio armate rispetto al secolo precedente."}
{"id": "1779390", "revid": "1305772", "url": "https://it.wikipedia.org/wiki?curid=1779390", "title": "Nicholas Serota", "text": "\u00c8 stato direttore della Whitechapel Art Gallery, a Londra, e del The Museum of Modern Art, Oxford, prima di diventare direttore della Tate Gallery nel 1988. \u00c8 presidente della giuria del Turner Prize jed \u00e8 l'ideatore della Tate Modern, che ha aperto nel 2000."}
{"id": "1779391", "revid": "339392", "url": "https://it.wikipedia.org/wiki?curid=1779391", "title": "Elena Dementeva", "text": ""}
{"id": "1779393", "revid": "729019", "url": "https://it.wikipedia.org/wiki?curid=1779393", "title": "Fort Breendonk", "text": "Fort Breendonk \u00e8 una fortificazione costruita nel 1906 come parte della seconda cinta difensiva (chiamata \"R\u00e9duit national\") che racchiude la citt\u00e0 di Anversa in Belgio.\nAll'inizio della prima guerra mondiale faceva parte di una catena di fortezze utilizzate in difesa del Belgio da possibili attacchi della Germania. La sua ubicazione era presso la cittadina di Breendonk, situata ad una ventina di chilometri a sud-ovest del capoluogo.\nAttrezzata contro i bombardamenti, la fortezza - che era circondata da un fossato - fu usata durante la seconda guerra mondiale come campo di concentramento e di lavoro della Germania nazista dal 20 settembre 1940 al settembre 1944: si calcola che vi siano state recluse un minimo di 3.532 persone e che ve ne siano morte almeno 391.\nPrima guerra mondiale.\nIl Belgio fu invaso dall'esercito tedesco nell'agosto 1914 in conseguenza del rifiuto di consentire l'accesso al nord della Francia. L'invasione inizi\u00f2 il 4 agosto e nell'intento di raggiungere Parigi nel minor tempo possibile, la Germania concentr\u00f2 i suoi sforzi verso una penetrazione pi\u00f9 a sud, ignorando Anversa.\nPoich\u00e9 il Belgio proseguiva la sua resistenza, truppe tedesche attaccarono allora da nord in direzione di Anversa. Il 9 settembre fu ordinato al Generale Hans Hartwig von Beseler di attaccare la cittadina. L'assedio dell'artiglieria riguard\u00f2 anche le cittadine di Namur e Maubeuge.\nFort Breendonk fu attaccata il 1\u00ba ottobre da mezzi pesanti da una distanza di cinque o sei chilometri, quindi fuori dal tiro di difesa della fortezza. Il 9 ottobre il forte cadeva, con la conseguente presa di Anversa.\nSeconda guerra mondiale.\nL'armata tedesca invase ed occup\u00f2 nuovamente il Belgio nel 1940. Fort Breendonk risultava ormai obsoleto e inadeguato a rispondere ai moderni mezzi di attacco. Per breve tempo, durante la prima settimana di invasione, venne utilizzato come quartier generale del comando belga, ma di fronte all'avanzata tedesca fu ben presto abbandonato.\nIl 20 settembre fu trasformato dai nazisti in campo di raccolta, \"Auffanglager\", destinato ad ospitare, almeno all'inizio, criminali comuni o persone considerate antisociali od ostili al nazismo o che rientravano nei provvedimenti da adottare in conseguenza delle leggi razziali. A tale tipo di reclusi si aggiunsero poi prigionieri politici e persone detenute come ostaggio. Un'ulteriore sezione fu usata come campo di transito per ebrei destinati a morte sicura nel campo di concentramento di Auschwitz-Birkenau e nei suoi sottocampi.\nI soldati tedeschi e le SS messe a guardia del campo (molte delle quali originarie delle Fiandre - sottoposero ad esecuzione sommaria 185 prigionieri mentre molti altri furono avviati ai campi di concentramento. Il luogo conserva ancora una stanza per le torture nella quale morirono centinaia di persone, mentre non risulta fondata l'ipotesi di fonte popolare che voleva la fortezza dotata di camera a gas.\nIl campo di prigionia.\nPoco meno di quattromila sono stati i prigionieri confinati a Fort Breendonk. Molti di loro erano membri della Resistenza belga contro il nazismo. Nel settembre 1941 avvenne il primo trasferimento di comunisti belgi nel campo di concentramento di Neuengamme. I reclusi di religione ebraica furono tenuti separati dagli altri reclusi almeno fino al 1942, prima di essere trasferiti al campo di transito di Mechelen o essere deportati direttamente ad Auschwitz-Birkenau. In totale oltre quindici furono i trasferimenti disposti da questa localit\u00e0 del Belgio: riguardavano essenzialmente ebrei e quasi nessuno giunse a destinazione, o vi giunse comunque in vita.\nAll'arrivo al campo, gli internati erano portati nel cortile e posti in piedi davanti al muro di cinta per diverse ore prima di essere contati e introdotti al campo. Era vietato loro muoversi, ed ogni piccolo movimento era severamente punito con percosse o passaggi in camera di tortura se non con la morte immediata per impiccagione o colpo d'arma da fuoco. Le esecuzioni avvenivano direttamente nel campo o nelle immediate vicinanze.\nIl comandante del campo, il \"Lagerkommandant\" Phillip Schmitt era particolarmente temuto perch\u00e9, sostenuto e incitato dalla propria moglie, usava sguinzagliare i suoi cani contro gli internati. Molte erano le percosse che venivano inflitte quotidianamente in modo arbitrario. Vittima di queste fu anche un giovane ebreo poco meno che ventenne, costretto da guardie SS a tenere il volto immerso nel fango del cortile fino ad affogare. Ogni esecuzione avveniva pubblicamente in modo che i compagni del giustiziato osservassero la scena in segno di ammonimento.\nUn ulteriore motivo di umiliazione veniva inflitto ai deportati con l'autorizzazione all'uso, due volte al giorno e contemporaneamente, di una toilette comune costituita da una vasca circolare posta al centro del cortile, da usarsi per un brevissimo lasso di tempo.\nLe condizioni di vita nel campo.\nIl lavoro forzato al campo di Fort Breendonk consisteva nel rimuovere - servendosi unicamente delle mani - le mattonelle che ricoprivano il tetto della fortezza. Lo stesso materiale veniva poi utilizzato per creare attorno ad essa un alto muro circolare che nascondesse il campo alla vista dai luoghi circostanti. Il regime di lavoro si articolava in turni giornalieri di dodici ore, sette giorni la settimana, in qualsiasi condizione climatica.\nGli ordini venivano impartiti solo in tedesco cosicch\u00e9 i deportati erano costretti ad imparare in fretta almeno il linguaggio base per comprendere ci\u00f2 che dovevano fare ed evitare punizioni per \"non aver eseguito gli ordini\". I prigionieri (vedi anche Regolamento dei campi di concentramento nazisti) erano obbligati a salutare, a tenere un passo di marcia e a restare poi sull'attenti ogni qualvolta i loro passi incrociavano quelli di una SS.\nGli alloggiamento all'interno del forte consistevano in vecchie baracche costruite con mattoni di pietra senza finestre e con la minima ventilazione e la cui temperatura interna era estremamente rigida. Ciascuna baracca era dotata di una piccola stufa insufficiente a garantire un riscaldamento accettabile. Disegnate per contenere circa trentotto detenuti, finirono per ospitarne spesso pi\u00f9 di cinquanta, costretti a dormire su piccole brande poste su tre piani e ricoperte da sacconi ad uso materasso.\nI reclusi - esclusi gli ebrei, alloggiati in apposite baracche in legno posizionate in maniera distaccata dal blocco centrale - potevano servirsi di un unico raccoglitore interno che serviva da toilette per le necessit\u00e0 notturne. La posizione, felice od ingrata, del posto da \"conquistare\" per dormire era fonte sovente di litigi da parte dei detenuti costretti a muoversi con difficolt\u00e0 in spazi angusti.\nIl cibo era razionato e distribuito sulla base della \"tipologia\" del detenuto cui era destinato: agli ebrei erano riservate le quantit\u00e0 minori di alimenti ed acqua. Abitualmente venivano serviti nelle \"gammelle\" di cui i forzati erano dotati tre \"pasti\" giornalieri: la colazione consisteva in due tazze di surrogato di caff\u00e8 e 125 grammi di pane. Il pasto principale prevedeva una tazza di zuppa (essenzialmente acqua calda) mentre la cena vedeva nuovamente fornire due tazze di surrogato di caff\u00e8 e 100 grammi di pane (talvolta accompagnato da un cucchiaio di marmellata o zucchero). Un'alimentazione evidentemente insufficiente a sostenere un essere umano, specie in considerazione del fatto dell'essere esposto a freddo intenso o a caldo intenso, duro lavoro e ad una costante persecuzione di carattere psicologico.\nPer queste ragioni, Fort Breendonk \u00e8 stato descritto come uno dei pi\u00f9 duri campi di prigionia in tutta Europa. Non \u00e8 stato un campo di concentramento o di sterminio in senso stretto ma essenzialmente un campo di transito per successive deportazioni. Ma le condizioni di vita in tale struttura furono talmente crudeli che chi riusc\u00ec a uscirne vivo in pochi casi pot\u00e9 sopravvivere successivamente agli stenti ai quali era stato qui sottoposto. \u00c8 stato calcolato che circa il 10 per cento dei quasi quattromila internati riusc\u00ec a vivere oltre la data di conclusione del secondo conflitto mondiale.\nUn particolare senso di repulsione \u00e8 rimasto nelle popolazioni locali rispetto alle guardie SS di origine fiamminga che agirono in maniera cos\u00ec platealmente crudele verso connazionali in un cieco supporto dell'ideologia nazista.\nBreendonk II.\nCon la liberazione avvenuta nel settembre del 1944, Fort Breendonk \u00e8 stato usato per breve tempo come campo di internamento di collaborazionisti belgi degli occupanti nazisti. Questo periodo di vita della fortezza \u00e8 ricordato con il nome di \"Breendonk II\". Un periodo durato effettivamente poco, considerato che il 10 ottobre dello stesso anno gli internati vennero trasferiti alle cosiddette \"Dossin Barracks\", presso Mechelen.\nNella stessa citt\u00e0 belga si tenne nel 1946 il processo alle SS fiamminghe, incluse alcune guardie ed ufficiali impiegati a Fort Breendonk. Di coloro che erano accusati di collaborazionismo, quattordici furono riconosciuti colpevoli e giustiziati per fucilazione nel 1947. Altri quattro imputati furono condannati all'ergastolo, ed uno a vent'anni di reclusione; solo uno venne assolto. Due guardie furono condannate in contumacia all'ergastolo.\nIl comandante del campo, Philipp Schmitt, fu processato nel 1949 ad Anversa e condannato a morte e giustiziato il 9 agosto 1950. Non mostr\u00f2 mai alcun rimorso o neg\u00f2 le atrocit\u00e0 compiute nella fortezza di Breendonk, sostenendo al contrario che si era limitato ad un'opera di rieducazione degli internati, secondo gli ordini ricevuti.\nMonumento nazionale.\nNel 1947 Fort Breendonk \u00e8 stato dichiarato monumento nazionale (in lingua fiamminga \u00e8 denominato \"Nationaal Gedenkteken Fort van Breendonk\"), in riconoscimento della disumana sofferenza e della crudelt\u00e0 inflitte a coloro che vi furono prigionieri durante la seconda guerra mondiale. \u00c8 uno dei campi di concentramento nazisti meglio conservati ed \u00e8 aperto alle visite tutto l'anno. \u00c8 situato lungo la strada A12 che congiunge Bruxelles ad Anversa.\nImmagini fotografiche che ritraggano scene di vita quotidiana nei campi di internamento nazisti sono rare di per s\u00e9; sotto questo aspetto si \u00e8 creduto a lungo che non esistesse alcuna fotografia di Breendonk al tempo della seconda guerra mondiale. Tuttavia nei primi anni settanta un plico di immagini del campo \u00e8 stato trovato nelle mani di un fotografo olandese, Otto Spronk. Questi aveva collezionato migliaia di immagini e filmati del Terzo Reich come parte di un progetto destinato al SOMA, un'organizzazione olandese che cura la raccolta e la preservazione di qualsiasi materiale di guerra.\nLa collezione consisteva di trentasette fotografie che illustrano la vita quotidiana nel campo di guardie ed internati, inclusa un'istantanea che ritrae il comandante Philipp Schmitt intento a giocare con il suo cane \"Lump\". Le fotografie erano state realizzate a scopo propagandistico dal fotografo nazista Otto Kropf. In effetti sembrano riflettere momenti di vita normale e nessuna delle atrocit\u00e0 di cui \u00e8 stata testimoniata la veridicit\u00e0 viene raffigurata. Alcuni degli internati a Fort Breendonk hanno tuttavia riconosciuto nelle immagini alcuni compagni di sventura, ricordando le circostanze in cui le fotografie erano state scattate.\nIl materiale iconografico \u00e8 stato raccolto a ricordo del periodo bellico in Belgio e ordinato in un volume che contiene ulteriori informazioni documentarie sul campo di prigionia."}
{"id": "1779397", "revid": "124755287", "url": "https://it.wikipedia.org/wiki?curid=1779397", "title": "Episodi di Walker Texas Ranger (seconda stagione)", "text": "La seconda stagione della serie televisiva \"Walker Texas Ranger\" \u00e8 stata trasmessa in prima visione negli Stati Uniti d'America dal canale CBS dal 25 settembre 1993 al 21 maggio 1994. Invece in Italia viene trasmessa in prima visione su Canale 5 dal 30 gennaio al 23 aprile 1996, andando ad aggiungere anche gli episodi della prima stagione formando un'unica stagione.\nQuesta stagione vede Noble Willingham esordire nel ruolo di C.D. Parker, che nella prima era interpretato da Gailard Sartain e inoltre \u00e8 l'ultima dove compare il personaggio dello zio Ray interpretato da Floyd 'Red Crow' Westerman (la sua uscita \u00e8 immotivata, ma nella quarta stagione Walker riveler\u00e0 che lo zio \u00e8 morto). L'episodio a durata doppia Riunione Mortale in USA come film-tv autonomo.\nIn Italia il film \u00e8 stato trasmesso come parte integrante della stagione, mentre nelle successive repliche verr\u00e0 trasmesso anche nel formato film-TV e lo stesso accadr\u00e0 per l'episodio \"Pericolo nell'ombra\" e altri episodi della terza stagione. Nella prima-tv italiana questa stagione ha ottenuto un buon successo (circa 8 milioni di spettatori a sera): tuttavia la serie si \u00e8 scontrata con la prima stagione della serie di Rai 2 Il maresciallo Rocca, perdendo la sfida negli ascolti sette volte su otto, al punto che dalla stagione successiva venne spostata su Italia 1.\nIl cacciatore di taglie.\nTrama.\nUn giovane compie alcune rapine per salvare la fattoria del padre, ma un cacciatore di taglie peggiore dei delinquenti che arresta lo uccide, mettendogli poi una pistola in mano, per fare credere a Walker e Trivette di avere sparato per legittima difesa. Il trucco non inganna i ranger, che decidono di sorvegliare il cacciatore di taglie. Quest'ultimo non \u00e8 interessato solo alla taglia ma anche al bottino della rapina, che il ladro prima di finire ucciso aveva lasciato al fratello; non trovandolo il cacciatore di taglie cattura la fidanzata del ladro e la picchia per farla parlare, giurando di vendicarsi sulla sua famiglia se lei lo avesse denunciato. Il criminale riesce infine a catturare l'altro fratello con la refurtiva; all'arrivo dei ranger si fa scudo con il ragazzo e spara a un altro agente che cercava di fermarlo. Il cacciatore di taglie, disarmato e sconfitto da Walker, finisce in prigione.\nAllarme uragano.\nTrama.\nPer indagare su un traffico di droga in una prigione Trivette si finge carcerato, ma il furgone che trasporta lui e i veri prigionieri ha un incidente. I carcerati fuggono prendendo in ostaggio la guardia e si rifugiano in un albergo per ripararsi da un uragano. Mentre Trivette cerca di proteggere la guardia e i padroni dell'albergo senza farsi scoprire Walker sa dal direttore del carcere che il furgone non \u00e8 arrivato, esce a cercarlo e penetra poi nell'albergo. Qui Walker salva una donna rimasta paralizzata che voleva suicidarsi e lei ricambia attirando in trappola alcuni carcerati che vengono messi K.O. da Walker con l'aiuto di Trivette. Prima di neutralizzare l'intera banda i due ranger vengono catturati e il capo decide di ucciderli; la donna spegnendo il generatore di corrente riesce per\u00f2 a disorientare i carcerati, che finiscono sconfitti.\nCampo del Paradiso.\nTrama.\nUn amico di Alex \u00e8 disperato perch\u00e9 sua figlia non \u00e8 pi\u00f9 tornata a casa dopo essersi unita a una setta religiosa. Il capo della setta, un trafficante d'armi che si \u00e8 in apparenza convertito in prigione, ha riunito vari fedeli in un campo sorvegliato e circondato da fili elettrificati, che usa come copertura per i suoi affari. Alex, giunta sul posto, trova la ragazza ma le viene impedito di uscire. Walker e Trivette, preoccupati per la sua scomparsa, fanno una prima ispezione al campo e poi vi infiltrano un uomo che finge di vendervi armi. Il capo della setta capisce per\u00f2 l'inganno e minaccia di uccidere Alex se i ranger non si allontanano e non lo lasciano fuggire; litiga inoltre con il suo avvocato e lo uccide. Walker, d'accordo con la societ\u00e0 elettrica, fa togliere la corrente e durante la notte fa irruzione nel campo, sconfigge e arresta il criminale e libera Alex.\nLibert\u00e0 vigilata.\nTrama.\nBilly, un ex carcerato in libert\u00e0 vigilata, scompare improvvisamente. Walker riesce a trovarlo, ma egli gli spiega che il suo agente di sorveglianza obbliga le persone che gli sono state affidate a rubare per lui. Non volendo derubare la fabbrica in cui lavorava Billy era quindi fuggito. L'agente di sorveglianza ha mandato intanto un altro ex detenuto a uccidere Billy e i ranger, ma l'uomo viene bloccato da Walker, che propone poi a Billy di testimoniare davanti ad Alex. Poich\u00e9 l'agente ha preso in ostaggio sua moglie e suo figlio il carcerato decide invece di consegnarsi a lui purch\u00e9 rilasci la sua famiglia. L'agente non si fa scrupoli a volere eliminare l'intera famiglia, ma viene arrestato dai ranger e in seguito incriminato grazie alla testimonianza di Billy.\nFine della corsa.\nTrama.\nUn gruppo di delinquenti riesce a fare fuggire uno di loro da un'aula di tribunale, con la complicit\u00e0 di un agente corrotto mentre era in corso un matrimonio di un ranger amico di Walker e Trivette. Un altro membro della banda viene per\u00f2 arrestato dai ranger e si rivela essere una donna. Alex la riconosce e la fa scortare a New Orleans da Walker e Trivette, dove dovr\u00e0 testimoniare contro il suo capo, accusato di omicidio ma scarcerato prima del tempo. Il capo dei criminali decide di eliminare la donna e convince il suo fidanzato, anch'egli parte della banda, a spararle. Il tentativo fallisce e mentre Trivette fugge con la donna Walker neutralizza gli inseguitori e in seguito il capo della banda. Gli avvenimenti convincono la donna a testimoniare al processo, ma i ranger la accompagnano prima da sua nonna, che non vedeva da molto tempo.\nMotivi di famiglia.\nTrama.\nIn un locale due uomini molestano una spogliarellista e sparano a suo fratello che aveva cercato di difenderla, mandandolo in coma. Walker e Trivette arrestano i due colpevoli, ma sono obbligati da Alex e dal suo comandante a liberarli subito; i due ranger vengono anzi sospesi dal servizio e vi rientrano con l'aiuto di Alex. Alex spiega che la sorella di uno di quegli uomini \u00e8 sotto la protezione del governo in quanto testimone di un delitto, e per sua richiesta anche il fratello, suo unico famigliare rimasto, \u00e8 compreso nella protezione. Walker va dalla donna che non crede all'accaduto finch\u00e9 il ranger non la porta all'ospedale a vedere il ferito, ma lei neppure di fronte all'evidenza acconsente a fare arrestare suo fratello. Egli in seguito, sentendosi perseguitato da Walker, fa irruzione in casa sua e cerca di ucciderlo: sua sorella si mette in mezzo e finisce uccisa per sbaglio. L'uomo, privato della protezione, \u00e8 infine arrestato, mentre il fratello della spogliarellista si riprende.\nUna veterinaria in gamba.\nTrama.\nDopo avere salvato un cane abbandonato Walker e Trivette si imbattono in una veterinaria a cui \u00e8 appena capitata una tragedia: suo padre, all'apparenza ubriaco, \u00e8 morto in un incidente. La donna \u00e8 per\u00f2 convinta che la morte del padre, che da tempo aveva smesso di bere, sia stata causata da qualcuno. Nel frattempo il bestiame della zona inizia a morire avvelenato; i ranger sospettano dei proprietari di una fattoria, che sono per\u00f2 innocenti. La causa della moria \u00e8 un avvelenamento da diossina, difatti una ditta locale la smaltisce illegalmente versandola in un lago e sulle strade; le stesse persone hanno fatto morire l'uomo che li aveva scoperti. Mentre la veterinaria salva il cane che si era intossicato i due ranger riescono a scoprire i colpevoli e li arrestano.\nErede di un mito.\nTrama.\nNonostante gli sforzi di Walker e Alex un criminale non viene condannato e ottiene la libert\u00e0 su cauzione. L'uomo tuttavia muore nell'esplosione della sua auto e Walker riceve una lettera firmata da un ranger, che considera chiuso quel caso. Bench\u00e9 non risulti nessun ranger con quel nome questo personaggio uccide altri due criminali gi\u00e0 arrestati da Walker, credendo di aiutare la giustizia. Nel frattempo la segretaria di Walker ha un fidanzato che si rivela essere il falso ranger. Egli, ossessionato dalle imprese di Walker e infuriato per non essere stato accettato tra i ranger, vuole dimostrarsi pi\u00f9 duro di lui, per cui rapisce la ragazza e obbliga Walker a sfidarlo in combattimento, finendo per\u00f2 sconfitto e arrestato.\nL'assassino dei fast food.\nTrama.\nWalker e Trivette catturano un criminale, e quest'ultimo, per farsi ridurre la pena, rivela informazioni su un serial killer che aveva ucciso varie donne e dice anche che colui che sarebbe il presunto killer sta per essere giustiziato nonostante sia innocente. Il condannato a morte, che era stato arrestato da C.D., aveva confessato e Alex ne aveva ottenuto la condanna, ma Walker si accorge che \u00e8 effettivamente innocente in quanto non conosce i dettagli dei delitti, tuttavia continua a dichiararsi colpevole. L'uomo, che lavorava come elettricista, aveva difatti scoperto la sedia elettrica che il vero killer usava per uccidere le sue vittime, ma quest'ultimo lo aveva incastrato mettendo i vestiti di una delle donne nel suo giardino e obbligandolo poi a prendersi la colpa altrimenti avrebbe ucciso sua moglie e sua figlia. Walker arresta il vero assassino che stava cercando di distruggere le prove, riuscendo a bloccare la condanna a morte dell'innocente, che viene rilasciato.\nSul ring per una notte.\nTrama.\nI ranger scoprono il cadavere di un pugile in apparenza morto per le ferite. Intanto un'ex fidanzata di Trivette arriva a trovarlo essendo preoccupata per suo fratello, un vecchio amico del ranger, che per lei nasconde un problema. Trivette si reca dal suo amico che rifiuta il suo aiuto, mentre il morto viene identificato e il padre spiega che suo figlio era coinvolto in combattimenti clandestini organizzati dal padrone di un locale. Walker e Trivette, giunti sul posto, provocano una rissa per impressionare il padrone e vengono assunti in prova. Trivette scopre che il suo amico partecipa alle lotte e anzi ne \u00e8 il campione, ma \u00e8 disperato perch\u00e9 avendo causato la morte di un avversario \u00e8 ricattato dal padrone che vuole continuare a sfruttarlo, mentre lui vorrebbe smettere. Trivette gli spiega che il suo capo l'ha incastrato, poich\u00e9 quell'uomo \u00e8 morto per un sovradosaggio di morfina; il pugile allora dichiara di volersi ritirare. Il padrone fa quindi rapire la sorella del pugile per costringerlo a combattere la sera successiva, con l'intenzione di uccidere entrambi dopo l'incontro. Mentre Trivette \u00e8 obbligato a combattere con il suo amico Walker libera la donna e arresta il padrone del locale.\nUna leggenda indiana.\nTrama.\nDavid Piccola Aquila, un cugino di Walker, \u00e8 sospettato di avere ucciso il padre della sua fidanzata, in realt\u00e0 ucciso da due uomini. David, trovato da Walker, gli spiega la verit\u00e0 ma viene arrestato da due agenti dell'F.B.I., che poi lo lasciano fuggire per ucciderlo durante la fuga. L'arrivo di Walker distrae gli agenti e il giovane si nasconde in una foresta. Nel frattempo Alex e Trivette scoprono che un potente uomo d'affari aveva trovato un giacimento nella riserva indiana, ne aveva modificato i confini per poterlo sfruttare e aveva assunto i due agenti corrotti dell'F.B.I. per eliminare chiunque lo venisse a sapere. Il genero di David difatti lo aveva scoperto e aveva rubato la chiave della cassaforte in cui erano nascosti i documenti, affidandola al giovane prima di morire. Walker ha una visione in cui un'aquila lo avrebbe aiutato a trovare David; seguendo il volo dell'uccello il ranger trova infatti il giovane prima degli agenti corrotti e lo salva.\nPericolo nell'ombra.\nTrama.\nUn noto spacciatore di droga sta cercando di uccidere Walker quando cerca di avvicinarlo e per di pi\u00f9 ha anche un figliastro (che \u00e8 uno degli studenti della scuola di karate di Walker), che consegna la droga con la sua bicicletta. Alla fine Walker riesce ad arrestare lo spacciatore e risolve il caso di uno stupratore del college.\nOltre il confine.\nTrama.\nPaco, un ex collega di Walker che gli ha salvato la vita in passato, sta ora indagando su un boss della droga in Messico. L'uomo viene per\u00f2 scoperto e rapito per ordine del boss; pur non ottenendo il permesso di andare in Messico per cercare di salvarlo Walker ci va ugualmente, raggiunto in seguito da Trivette. Una volta sul posto Walker interroga un venditore d'orologi, suo informatore, scoprendo che Paco \u00e8 tenuto prigioniero nella villa del criminale. Quest'ultimo non lo ha ucciso subito poich\u00e9 vuole sapere da lui l'identit\u00e0 di una spia che l'ha tradito. I due ranger vengono raggiunti da una donna che finge di essere l'amante del boss, mentre in realt\u00e0 \u00e8 la spia e intende vendicare la morte di sua sorella causata dalla droga. Walker, con il suo aiuto e quello di Trivette, organizza un'irruzione nella villa: la donna, dopo avere addormentato i cani da guardia, cerca di liberare Paco ma viene scoperta e il boss ordina di uccidere entrambi. L'arrivo dei ranger li salva e nella confusione il boss tenta di scappare, venendo per\u00f2 fermato da Paco.\nL'uomo giusto al momento sbagliato.\nTrama.\nWalker, non ancora fidanzato con Alex, rimane colpito da una cantante e se ne innamora. La donna \u00e8 per\u00f2 perseguitata dal suo ex marito, un uomo violento e alcolizzato che non ha accettato la separazione. Walker lo arresta, ma l'uomo viene presto rilasciato per il sovraffollamento del carcere, cos\u00ec si presenta al bar di C.D., dove l'ex moglie si sta esibendo, e minaccia di ucciderla. Bench\u00e9 l'uomo sia ubriaco Walker riesce a farlo ragionare facendo leva sull'affetto che egli ha ancora per la sua bambina, a cui stava per togliere la madre. L'uomo, sconvolto dal suo gesto e pentitosi di tutto ci\u00f2 che ha fatto, fugge poi in macchina e muore suicida travolgendo alcune taniche di benzina che esplodono. Pur ricambiando l'amore di Walker la cantante non se la sente di iniziare subito una nuova storia e riprende il tour con la sua bambina.\nFuga nella boscaglia.\nTrama.\nNel corso di una rapina Walker accorre sul posto ma non riesce a evitare che un ostaggio venga ferito gravemente. Sentendosi colpevole il ranger decide di prendersi una vacanza in uno sperduto parco naturale. Qui incontra un ragazzo fuggito di casa, che assieme a un suo amico ha appena rubato alcuni sacchetti di droga ad alcuni trafficanti. Il ragazzo, Duane Parsons, ha un pessimo rapporto con la matrigna e ammira invece il padre, uno sbandato che vive isolato in un camper: la sua intenzione \u00e8 portargli la droga per dimostrargli quanto vale. Nel frattempo i trafficanti sono sulle tracce del giovane e lo ucciderebbero se non fosse difeso da Walker: durante una sparatoria il ranger resta per\u00f2 ferito e Duane vuole aiutarlo, ma il padre del ragazzo non lo soccorre e scappa con la droga, deludendo il figlio. Walker tuttavia non \u00e8 morto e nello scontro finale riesce a catturare i delinquenti, lasciando poi la taglia alla matrigna del ragazzo, come aiuto per il suo ristorante.\nIl comitato.\nTrama.\nUn gruppo di \"giustizieri\" (formato da uomini di legge corrotti) ha preso l'abitudine di uccidere i criminali se riescono ad evitare le condanne. Walker riceve l'ordine di indagare sulla faccenda e finge di commettere un omicidio per essere sospeso dai ranger e venire cos\u00ec reclutato dai \"giustizieri\". Un'avvocatessa che fa parte del gruppo invita infatti Walker a entrarvi, ma il ranger non riesce a catturare il capo della setta poich\u00e9 di lui si sente solo la voce diffusa da un altoparlante. Successivamente il capo propone di uccidere la donna che avrebbe voluto tirarsi indietro; per non farsi scoprire Walker \u00e8 obbligato a votare anch'esso per la morte dell'avvocatessa, ma in seguito riesce a salvarla. Intanto Trivette scopre che la voce che si sente nelle riunioni \u00e8 in realt\u00e0 registrata e appartiene a uno dei \"giustizieri\" (il vero capo del comitato era un giudice); l'intera setta viene arrestata insieme all'avvocatessa.\nVisioni di morte.\nTrama.\nAlla sede dei ranger arriva la madre di una bambina rapita, accompagnata da una sensitiva che la sta aiutando a ritrovarla. Walker tuttavia deve recarsi a un convegno e Trivette prosegue assieme a C.D. le indagini. La sensitiva riconosce il rapitore tra le foto dei sospettati avendolo visto in una visione e prevede una rapina, dando modo ai due ranger di arrestare i colpevoli. Nel frattempo il rapitore, un folle che ha preso la bambina perch\u00e9 gli faccia compagnia, \u00e8 deciso a eliminare chiunque tenti di separarli e tenta di uccidere la sensitiva, riuscendo per\u00f2 solo a ferirla. Seguendo le visioni della donna, in cui la bambina \u00e8 tenuta prigioniera vicino a un luna park, Trivette e C.D. riescono a trovarla; la piccola li avverte che sua madre \u00e8 in pericolo perch\u00e9 il rapitore vuole ucciderla. Walker, tornato dal convegno e avvertito dai suoi colleghi, si reca a casa della donna in tempo per salvarla.\nIl dirottamento.\nTrama.\nNell'Ohio un assassino condannato a morte sta per essere giustiziato con la sedia elettrica; la sentenza viene per\u00f2 affidata allo stato del Texas (che ha l'iniezione letale) e Walker e Trivette ricevono l'ordine di scortare il prigioniero nel suo viaggio in aereo. La sorella del criminale, decisa a liberarlo, uccide una hostess prendendone il posto e cerca di neutralizzare i due ranger mettendo un sonnifero nei loro pasti. La cosa funziona solo con Trivette (Walker, all'insaputa della donna, \u00e8 stato cambiato di posto) ma l'assassino riesce a liberarsi e spara a un passeggero che cercava di fermarlo; i suoi complici catturano in seguito anche Walker. L'aereo nel frattempo \u00e8 atterrato e il criminale, in cambio del carburante per la fuga, rilascia alcuni feriti (tra cui si nasconde anch'esso) e poi il resto dei passeggeri. Walker e Trivette riescono a ribellarsi e a sconfiggere la banda; poi inseguono l'assassino che, fuggito a bordo dell'ambulanza, si \u00e8 rifugiato in un centro commerciale. L'uomo riesce a ferire Trivette in una sparatoria, ma viene infine sconfitto da Walker.\nCarichi preziosi.\nTrama.\nUna banda di ladri ha ideato un piano per derubare i camionisti: li fa dirottare su una strada isolata da alcuni complici travestiti da agenti di polizia e mentre i camionisti percorrono la strada suggerita altri componenti della banda li fermano e rubano loro il carico. Un amico di Walker cerca di ribellarsi e i ladri gli sparano e lo gettano da una scarpata; tuttavia sopravvive ed \u00e8 poi ritrovato dal ranger, che decide di indagare sulla faccenda. Il piano di Walker prevede che Trivette guidi un camion carico di computer, mentre lui nascosto nel rimorchio aspetta l'arrivo dei ladri; Trivette viene per\u00f2 inseguito da un vero agente che lo multa e i ladri si disperdono. Il giorno successivo i ranger tentano di nuovo, con C.D. alla guida di un altro camion e Walker che lo segue a distanza. Il trucco funziona finch\u00e9 un uomo riconosce C.D. come ranger e fa saltare la copertura. I ladri catturano sia C.D. che Trivette con l'intenzione di ucciderli; Walker piomba per\u00f2 sul posto e mette in salvo i suoi amici, pur distruggendo il carico di liquori di C.D. nella sparatoria.\nLa lunga caccia.\nTrama.\nWalker e Trivette arrestano due fratelli per vari reati, scoprendo che sono inoltre trafficanti di armi; gli altri fratelli pagano per\u00f2 la loro cauzione e minacciano i testimoni, di cui uno solo, una donna che era stata violentata, decide di testimoniare in tribunale. I criminali rapiscono allora la donna dopo avere ferito Trivette che la scortava; Walker soccorre il suo collega e insieme cercano di sorprendere i banditi nel loro covo ma essi, oltre a vivere in una zona isolata, hanno disseminato mine e altre trappole nei dintorni. I ranger hanno un incidente e vengono catturati dai criminali, che li legano e li gettano in una fossa assieme alla donna con l'intenzione di seppellirli. I tre riescono a fuggire e Walker scopre alcune trappole che usa contro i suoi nemici. Aiutati da C.D., che era venuto a cercarli, Walker e Trivette scortano quindi la banda in prigione.\nRiunione mortale.\nTrama.\nUn Texas Ranger famoso chiede aiuto a Walker per fare giustizia e per trovare l'assassino del figlio. Walker e Trivette lo aiutano e approfittano della sua presenza per farsi aiutare nelle indagini su un assassinio pianificato ai danni di un senatore.\nVittime innocenti.\nTrama.\nPer aggirare le procedure burocratiche un politico che ha deciso di adottare un neonato lo fa rapire, usando poi la notizia dell'adozione come pubblicit\u00e0 per la sua campagna elettorale. La madre del bambino lo riconosce in televisione e si presenta alla villa per riaverlo: bench\u00e9 nessuno le creda in seguito Walker e Trivette con l'analisi del DNA confermano il suo sospetto. Intanto i trafficanti di bambini cercano di uccidere la madre con un'overdose; non riuscendovi le ordinano di sparire altrimenti faranno del male al neonato. Prima di andarsene la ragazza vuole accertarsi che il bambino stia bene, ma viene catturata da uno dei criminali che cerca di buttarla gi\u00f9 dal tetto dell'albergo. L'arrivo di Walker la salva; insieme ai ranger la madre ritorna quindi alla villa e riprende il suo bambino, mentre il politico finisce in prigione."}
{"id": "1779398", "revid": "124686673", "url": "https://it.wikipedia.org/wiki?curid=1779398", "title": "Episodi di Walker Texas Ranger (terza stagione)", "text": "La terza stagione di \"Walker Texas Ranger\" viene trasmessa sul canale statunitense CBS dal 24 settembre 1994 al 13 maggio 1995. Invece in Italia viene trasmessa in prima visione su Italia 1 dal 15 ottobre 1997 al 17 aprile 1998.\nAbuso di potere.\nTrama.\nWalker e Trivette, che stanno scortando un prigioniero, si fermano nella citt\u00e0 di Adelaide e scoprono che lo sceriffo del posto odia la gente di colore arrestandola senza motivo. Costui se la prende anche con Trivette, che paga le cauzioni per i prigionieri facendoli uscire. Il ricordo di quell'uomo perseguita Trivette, che viene contattato dalla madre di uno dei prigionieri e gli dice che suo figlio \u00e8 stato arrestato di nuovo. Trivette, non riuscendo ad avvisare Walker, parte da solo per Adelaide lasciandolo detto a C.D., ma una volta sul posto viene arrestato e rinchiuso in cella. Dal ragazzo che voleva salvare Trivette scopre che lo sceriffo addirittura elimina i prigionieri seppellendoli poi di nascosto e che loro due saranno i prossimi. C.D. riesce a trovare Walker e arrivano ad Adelaide, scoprendo la verit\u00e0 da un uomo stanco del suo sceriffo. Trivette \u00e8 obbligato a scavare la sua fossa e Walker lo salva mentre stanno per sparargli, arrestando poi lo sceriffo corrotto a cui strappa la stella.\nMarchio di infamia.\nTrama.\nWalker si reca a un rodeo assieme ad Alex e scopre che un suo amico ispettore \u00e8 stato ucciso. L'uomo stava indagando su alcuni furti di bestiame, come spiega il suo giovane aiutante che insiste per unirsi alle indagini di Walker. Nonostante l'impegno del ranger i ladri riescono a sfuggire in quanto un informatore li avverte delle sue mosse. L'informatore \u00e8 lo stesso aiutante, che essendo socio dei ladri fa il doppio gioco per aiutarli. Non riuscendo tuttavia a frenare Walker, che ha trovato a casa dell'ispettore una foto del camion usato nei furti, il giovane fa fuggire i suoi complici, lasciando nel loro covo una cartina con un percorso segnato. Sospettando un inganno i ranger noleggiano un elicottero e allargano le ricerche, riuscendo a trovare e a bloccare i ladri. Walker, che sospettava dell'aiutante, lo ritrova avendo messo una radiotrasmittente nella sua macchina. Il giovane cerca di corrompere Walker offrendogli una parte del bottino (un milione di dollari in totale) e al suo rifiuto tenta di ucciderlo, finendo per\u00f2 arrestato.\nDroga mortale.\nTrama.\nUna droga peggiore delle altre, chiamata Silk, si sta diffondendo nella zona; Alex affida ai ranger il compito di scoprire chi la produce dopo che le indagini della polizia hanno fallito. Alex \u00e8 perseguitata da un incubo in cui vede Walker finire ucciso in un laboratorio per mano di Trivette; intanto un boss della droga si offre di aiutare Alex, trovando lui il colpevole (in cambio il boss pretende che Alex chiuda le indagini contro di lui), ma Alex rifiuta dopo averne parlato con Walker. Il ranger rimane ferito in un'esplosione in cui muore uno dei suoi informatori; successivamente lui e Trivette scoprono il laboratorio in cui viene prodotta la nuova droga e l'incubo di Alex sembra avverarsi. Trivette spara alle spalle di Walker, mirando per\u00f2 non al suo collega ma al criminale che tentava di ucciderlo (che si era rivelato l'informatore creduto morto nell'esplosione, nonch\u00e9 il creatore del Silk).\nSantana.\nTrama.\nUn uomo chiama Alex dicendole che vuole parlarle, ma viene ucciso prima di poterlo fare. L'uomo proteggeva i cavalli selvaggi e una sua vicina sospetta che sia quello il motivo della sua uccisione. Walker scopre che in zona c'\u00e8 una sola mandria libera guidata da uno stallone di nome Santana. Il ranger interroga i proprietari di una fattoria vicina, due fratelli, e Alex scopre che hanno intenzione di vendere il terreno a un'impresa edilizia, ma il testamento del padre impedisce loro di farlo finch\u00e9 vi saranno i mustang che lui amava. Per questo vogliono mandare i cavalli al macello e uno di loro ha ucciso l'uomo che li aveva scoperti. Anche Walker \u00e8 vittima di un agguato, \u00e8 creduto morto e i delinquenti prima di andarsene gli forano le ruote del fuoristrada. Il ranger cattura uno dei cavalli per andarsene e a rimanere nel laccio \u00e8 proprio Santana. Walker riesce a domare il cavallo, insegue i delinquenti e li ferma tutti tranne il loro capo. Si riunisce quindi a Trivette e alla vicina, ma il capo della banda arriva alle loro spalle e cerca di ucciderli: Santana si impenna e fa cadere l'uomo, che viene arrestato.\nFinch\u00e9 morte non ci separi.\nTrama.\nWalker si sta recando a un processo con Alex quando un'auto, per sfuggire a due pirati della strada, finisce in bilico su un ponte. Il ranger riesce a tirarne fuori gli occupanti (una madre e la sua bambina) ma precipita lui stesso assieme alla macchina. Walker, soccorso dai vigili del fuoco e costantemente seguito da Alex, finisce in coma e viene ricoverato. Alex, Trivette e C.D. iniziano a parlare a Walker per accelerarne il risveglio e ricordano episodi passati che lo riguardano. Mentre Alex ottiene un rinvio al processo dove Walker doveva testimoniare C.D. e Trivette identificano i due pirati della strada e li arrestano. Nonostante le sue condizioni siano gravi Walker sopravvive al coma e successivamente si risveglia.\nIl guerriero dell'arcobaleno.\nTrama.\nIl capo della trib\u00f9 Cherokee \u00e8 morto cadendo in un pozzo. Suo figlio, Billy Lupo Grigio, \u00e8 convinto invece che sia stato ucciso e accusa uno dei sotto-capi di una societ\u00e0 petrolifera, che intende aprire alcuni pozzi nella riserva, cosa a cui suo padre era assolutamente contrario. Billy fugge dopo lo scontro, ma sua sorella convince gli altri membri della trib\u00f9 a non accettare l'apertura dei pozzi. Walker, arrivato per il funerale di Sei Penne, decide di indagare sulla faccenda e cerca Billy nella boscaglia; Trivette aiuta lo sceriffo nelle indagini trovando del sangue a casa di Sei Penne e le impronte sull'arma del delitto, un bastone da cerimonia. L'assassino \u00e8 appunto l'uomo accusato da Billy, che ha mandato alcuni uomini a eliminare l'indiano prima che fornisca le prove. Billy, intenzionato a vendicare il padre, era fuggito per farsi inseguire dal criminale e ucciderlo, ma Walker riesce a convincerlo a rinunciare alla vendetta. Sia Walker che Billy restano feriti nello scontro con i delinquenti ma riescono a catturare l'assassino, che viene condannato. Il capo della societ\u00e0 petrolifera, che era all'oscuro della faccenda, lascia una donazione alla riserva.\nLa strada della vendetta.\nTrama.\nWalker, su consiglio del medico, organizza con Trivette e C.D. un fine settimana di pesca in un lago fuori citt\u00e0. La vacanza diventa aspra quando alcuni criminali si accorgono della presenza dei Ranger e adottano misure disperate per nascondere un grosso commercio di droga.\nLinea di fuoco.\nTrama.\nUna grossa quantit\u00e0 di droga sequestrata viene rubata dal deposito della polizia. Uno degli agenti chiede aiuto a Walker e Alex, ma finisce ucciso davanti a loro, prima di potere spiegare la situazione. Il giorno dopo Alex \u00e8 vittima di un attentato e rimane ferita; Walker inizia a indagare. Due agenti corrotti sono difatti agli ordini di un boss della droga e sono responsabili sia della morte del loro collega, che li aveva scoperti, sia dell'attentato ad Alex, commissionato dal boss. Uno dei due agenti si pente e cerca di avvisare i ranger, ma viene ucciso dall'altro, che viene poi arrestato. Walker si presenta dal boss dicendogli che l'agente \u00e8 pronto a testimoniare contro di lui: il criminale cerca di sbarazzarsene, ma l'uomo mandato a uccidere l'agente viene arrestato da Walker, mentre altri uomini mandati a eliminare Alex vengono catturati da C.D. e Trivette. I criminali vengono interrogati dai ranger e Walker ottiene le prove contro il boss, andando ad arrestarlo.\nLa taglia.\nTrama.\nIn un parcheggio due ladri d'auto rubano un furgone destinato a un ragazzino paralizzato. Walker spara a uno dei ladri e lo uccide, riconoscendolo come un giovane che aveva arrestato tempo prima per spaccio di droga. Il ranger sfugge ad alcuni attentati e scopre che qualcuno ha messo una taglia da un milione di dollari per chi lo uccider\u00e0. Proseguendo le indagini per ritrovare il furgone Walker e Trivette scoprono dalla sorella del ladro ucciso il nome del suo complice; secondo altre voci un potente e disonesto uomo d'affari sarebbe colui che ha messo la taglia su Walker. Egli \u00e8 per\u00f2 innocente e fornisce indicazioni sul colpevole (un avvocato) e sul covo dei ladri d'auto. Anche l'avvocato \u00e8 per\u00f2 solo un intermediario; con un trucco Walker finge di morire per fare uscire allo scoperto il mandante dell'omicidio, mentre si reca ad arrestare i ladri e a recuperare il furgone. Il criminale elimina intanto l'avvocato, ma Alex scopre la sua identit\u00e0: \u00e8 lo zio del giovane ucciso. Il delinquente tenta di vendicarlo uccidendo Walker in combattimento, ma viene arrestato.\nLa tigre.\nTrama.\nUn potente uomo di Dallas, amico di Walker, lo chiama disperato poich\u00e9 sua figlia \u00e8 stata rapita da alcuni criminali; la sua guardia del corpo non \u00e8 tuttavia ben disposto verso i ranger, preferendo risolvere la questione da solo. Egli spiega successivamente che i delinquenti, appartenenti alla mafia giapponese, sono in realt\u00e0 interessati a vendicarsi di lui stesso. La guardia, che prima era un poliziotto, era stato catturato dalla mafia ma era riuscito a ingannare i mafiosi fingendosi uno di loro. Tempo dopo era stato scoperto e la Tigre, il capo dei mafiosi, aveva dato l'ordine di ucciderlo, ma l'uomo era fuggito negli Stati Uniti dopo avere inscenato la sua morte. La Tigre chiama il padre della ragazza chiedendo il riscatto e facendoselo portare dalla guardia per poterla eliminare. Una volta sul posto la guardia sfida la Tigre a ucciderlo personalmente e iniziano un duello con la spada: nel frattempo Walker e Trivette, scoperto il luogo dell'incontro, liberano la ragazza e catturano gli aiutanti del mafioso, che finisce ucciso dalla guardia.\nBingo!\nTrama.\nI ranger scoprono che il padrone di una sala da bingo ricicla del denaro sporco; un'anziana signora, sua ex dipendente, sembra disposta a testimoniare contro di lui in tribunale. La signora, coinvolta nell'affare, in realt\u00e0 fa di tutto per evitare il processo, sfugge alla sorveglianza di Alex dandole un sonnifero ma viene riportata in casa da C.D.; a una successiva fuga l'anziana finisce catturata dagli aiutanti del suo capo, venendo per\u00f2 salvata da C.D. e Walker. Il giorno dopo Walker cerca di portare la testimone in tribunale, ma la signora dopo avere fatto perdere l'aereo a entrambi riesce a fuggire durante una sparatoria. Si reca quindi alla tomba del marito, che usa in realt\u00e0 come cassaforte perch\u00e9 l'uomo non \u00e8 morto. La signora non pu\u00f2 tuttavia fuggire con il bottino, poich\u00e9 Walker la ritrova e la obbliga ad andare al processo.\nUn vagone d'oro.\nTrama.\nTrivette, stressato dal lavoro di ranger, riesce a convincere Walker a prendersi una pausa, durante la quale i due colleghi fanno da consulenti per un film. Walker diventa amico di un'attrice e quest'ultima le confida di essere preoccupata per suo fratello, che lavora nel film come controfigura e che ha avuto guai con la giustizia. Walker e Trivette scoprono che alcune persone stanno appunto progettando una rapina al treno e C.D. li avvisa che un treno con un vagone blindato era atteso a Dallas quel giorno, ma la rapina \u00e8 gi\u00e0 avvenuta. I ladri, narcotizzati i guardiani, hanno staccato il vagone blindato dirottandolo su un altro binario mentre il treno continuava la marcia. Nel frattempo l'attrice \u00e8 stata presa in ostaggio dai ladri, avendo scoperto che suo fratello fa parte della banda, e il capo decide di ucciderla. Suo fratello tenta di difenderla e muore al suo posto. I ranger scoprono il nascondiglio dei ladri e catturano la banda, mentre il capo, rifiutando di arrendersi, viene ucciso in una sparatoria da Walker.\nBassifondi.\nTrama.\nUn gruppo di teppisti ha preso l'abitudine di aggredire i vagabondi e di filmare le proprie \"imprese\" con una telecamera. Durante una di queste aggressioni la vittima muore e Walker inizia a indagare aiutato da una donna che vive anch'essa in strada, mentre Trivette cerca di risalire ai delinquenti dall'impronta di una delle loro scarpe. Uno dei teppisti vorrebbe intanto ritirarsi e dopo essere sfuggito al capo, che voleva affogarlo in piscina, si mette in contatto con Alex per denunciare i suoi complici. Il capo della banda, un giovane ricchissimo, continua tuttavia le aggressioni, dato che odia i barboni poich\u00e9 suo padre, a suo dire, spreca l'eredit\u00e0 che dovrebbe toccare a lui per aiutare i senzatetto. Walker, travestito da vagabondo, coglie i teppisti sul fatto e li arresta: la denuncia del loro compagno e le prove dei loro stessi video li fanno condannare. La signora che aveva aiutato Walker per merito di C.D. trova un lavoro.\nCowboy.\nTrama.\nWalker e Trivette accompagnano Alex a un colloquio di lavoro e Walker riconosce uno degli uomini presenti come un criminale di nome Victor LaRue; non riesce per\u00f2 a evitare che egli prenda in ostaggio un magnate del petrolio e altre tre persone, compresa Alex. LaRue, fuggito sull'elicottero del magnate dopo averne ucciso il pilota, porta gli ostaggi nel suo covo, dove Alex telefona di nascosto ai ranger e tenta di convincere il delinquente a collaborare con la giustizia, riducendogli la condanna se sar\u00e0 arrestato. LaRue tenta invece di violentare Alex, ma deve fuggire trascinandosi dietro gli ostaggi, costantemente inseguito da Walker, che lui chiama \"cowboy\" per il suo abbigliamento, e da Trivette. I due ranger arrestano uno dei complici di LaRue e seguono l'uomo che sta portando il riscatto fino al nuovo covo del criminale. LaRue ha intenzione di eliminare i prigionieri schiacciando il furgone dove li ha rinchiusi, ma viene sconfitto da Walker che salva Alex e gli altri ostaggi.\nZona di guerra.\nTrama.\nUna banda di rapinatori compie una serie di rapine travestendosi da clown ma, durante una di queste rapine, uno di loro uccide un amico di Walker. Alla fine Walker riesce a catturare la banda.\nMai fidarsi....\nTrama.\nWalker e Trivette catturano alcuni falsari, che poi sono costretti a rilasciare perch\u00e9 il fratello di uno di loro ha pagato la cauzione. Quando Trivette consegna il denaro falso alla polizia ne mancano cinque milioni e il ranger viene accusato di averli rubati, perci\u00f2 viene sospeso. Walker, convinto dell'innocenza del suo amico, sospetta del pilota che lavorava per i falsari, nel frattempo sparito; la situazione si complica poich\u00e9 il pilota finisce ucciso e Trivette aggredisce il giornalista che lo accusava. In seguito i due ranger arrestano nuovamente la banda e Walker scopre che il ladro \u00e8 la moglie del pilota, coinvolta nella sua morte (andando a trovarlo nel suo nascondiglio sapeva che i delinquenti l'avrebbero seguita). La donna cerca di fuggire, ma Walker e Trivette la inseguono a bordo dell'aereo, bloccandola. Trivette viene assolto e rientra in servizio.\nUn passato che scotta.\nTrama.\nUn giudice chiama Alex e Walker a un incontro segreto, ma viene ucciso prima di raccontare ci\u00f2 che aveva scoperto. Walker tuttavia cattura il killer che per ridursi la pena fa il nome del suo mandante, un potente uomo d'affari coinvolto in vari crimini, che era stato scoperto dal giudice. Prima di potere testimoniare il killer viene ucciso a sua volta e Walker, non avendo altre prove, cerca di incastrare l'uomo d'affari sfruttando il fatto che quest'ultimo aveva prodotto alcuni film pornografici usando anche un'attrice minorenne. Walker trova la donna, nel frattempo sposata e madre di due bambini, che per\u00f2 si vergogna del suo passato e non ha intenzione di testimoniare. Per sfuggire agli uomini del boss la donna convince il marito a trasferirsi in un'altra citt\u00e0; i criminali tuttavia la catturano e la gettano in un lago con un peso addosso. Walker la salva, mentre Trivette arresta i delinquenti: la donna infine testimonia al processo facendo condannare l'uomo d'affari. Dopo il processo Alex scopre che il suo assistente era la talpa e lo fa arrestare da Walker e Trivette.\nTerra consacrata.\nTrama.\nDurante l'inaugurazione di un museo sugli indiani d'America, a cui sono presenti anche Walker e Alex, un gruppo di giovani indiani vi entra a cavallo devastando il locale. Billy Lupo Grigio, amico di Walker, gli spiega che quei reperti erano stati rubati distruggendo i cimiteri e quei giovani, tra i quali c'\u00e8 anche suo figlio, volevano vendicare l'offesa ai loro antenati. Walker, obbligato ad arrestare il figlio di Billy, \u00e8 aggredito dagli amici del ragazzo, che lo liberano. Il ranger promette tuttavia a Billy che fermer\u00e0 i ladri di reperti. Essi, sorpresi a rubare dai ragazzi, ne feriscono uno durante una sparatoria e uccidono lo sciamano che si era ritirato nel cimitero a pregare. Walker e Billy riescono tuttavia a rintracciare il gruppo di giovani e soccorrono il ferito. Billy e suo figlio, riappacificati, aiutano quindi Walker nella cattura della banda facendo giustizia.\nGli uomini del cielo.\nTrama.\nIn una cittadina in cui sarebbero caduti degli ufo anni prima Walker e Alex vedono strane luci nel cielo e soccorrono una bambina, la quale sostiene che suo padre (un pilota d'aerei) \u00e8 stato rapito dagli alieni. Walker porta la piccola da un medico, rifiutandosi di consegnarla ad alcuni militari che la cercavano. Il giorno seguente alcuni uomini cercano di uccidere la bambina, Alex e il dottore legandoli e incendiando la casa; Walker li salva e inizia a indagare su una base militare con l'aiuto di una giornalista. Il ranger scopre che i militari compiono esperimenti con i raggi laser (da cui le luci), che il pilota \u00e8 trattenuto nella base e che l'attentato \u00e8 stato commissionato da alcune persone al suo interno, che tentano di eliminare lo stesso Walker. Il ranger si salva e, avendo conquistato la fiducia del comandante, ottiene che il pilota venga rilasciato, ritornando dalla sua bambina. La giornalista, trovando un vecchio filmato tra gli oggetti di suo zio (finito ucciso per essersi avvicinato troppo alla base) scopre il segreto che i militari nascondono: gli alieni erano effettivamente atterrati anni prima, e da allora sono tenuti nascosti nella base militare.\nLa leggenda di Cooper.\nTrama.\nUn anziano trova una moneta appartenente al tesoro di Hayes Cooper, un ranger del Far West, ma viene poi ucciso da alcuni rapinatori che si precipitano a recuperare il resto del tesoro. Walker racconta a Trivette la storia di Cooper, poi prosegue l'inseguimento dei banditi da solo, senza accorgersi che essi hanno gettato nella sua auto un serpente a sonagli. Walker viene morso e va in delirio, iniziando a sognare le vicende di Cooper, che, assieme a un militare di nome Loockett, insegue a sua volta una banda di assassini. Mentre continua la sua visione su Cooper Walker, sceso dall'auto e ormai svenuto, \u00e8 minacciato da un puma, ma un'apparizione di Cooper mette in fuga l'animale. Walker viene soccorso da Trivette e Alex che lo portano in ospedale. Una volta guarito Walker riprende la caccia ai banditi; uno dei rapinatori ferisce Trivette e sta per colpire anche Walker, ma una nuova apparizione di Cooper distrae l'uomo che spara contro il fantasma. Recuperato il tesoro Walker si reca alla tomba di Cooper, che considera il migliore dei ranger.\nIl killer.\nTrama.\nUn politico messicano, Raphael Mendoza, \u00e8 ospite della citt\u00e0 di Dallas; l'uomo \u00e8 odiato dai criminali perch\u00e9 ha aumentato la lotta alla droga e durante un convegno qualcuno tenta di ucciderlo. L'attentato fallisce, ma il killer inseguito da Walker riesce a fuggire. Guardando una lista di nomi di noti killer americani Walker riconosce l'uomo in questione con il nome di Philip Brouchard, uno dei pi\u00f9 abili killer professionisti, assoldato per grosse somme quando si tratta di eliminare politici importanti. Walker, Trivette e un amico di Walker, Jesse, iniziano a indagare su Brouchard e riescono a giungere all'albergo dove soggiorna il killer. Quest'ultimo coglie di sorpresa Walker, che riesce a difendersi, ma il criminale gli sfugge. Mendoza non intende farsi affidare protezioni e annuncia che parteciper\u00e0 a una serata di beneficenza entro qualche giorno; Walker non \u00e8 d'accordo ma rispetta il politico. Inoltre gli viene impedito di proteggerlo di persona poich\u00e9 ha gi\u00e0 fallito una volta. Le misure di sicurezza vengono affidate al superficiale Larry Teckler, al quale Walker fa una sfuriata con i fiocchi dopo avere visto le sue misere misure di protezione. Nel frattempo Brouchard libera quindici dei migliori criminali catturati da Walker e gli promette di pagarli facendo di loro i suoi uomini per l'attacco alla serata. Arrivato il giorno all'interno della struttura tra gli oltre duecento invitati ci sono anche Alex, C.D., e Jesse, che tenta di fare uscire Mendoza, ma gli uomini di Brouchard glielo impediscono. Quest'ultimo si rivela e prende in ostaggio tutti i presenti. Walker e Trivette, venuti a conoscenza della situazione, si precipitano al palazzo dove si tiene la serata. Teckler manda un elicottero sul tetto credendo che riesca a penetrare nell'edificio, ma gli uomini di Brouchard hanno circondato il palazzo e uccidono i poliziotti sull'elicottero. Walker, grazie a un macchinario in grado di volare creato da un suo amico, riesce a salire sul tetto e a neutralizzare gli uomini sul tetto. Brouchard avverte Teckler pretendendo la scarcerazione di un boss della droga, Ernesto Espinosa. Il passato da ranger di C.D. lo spinge a ribellarsi, ma l'anziano viene subito fermato dai delinquenti che anzi lo feriscono. Intanto Walker sta eliminando man mano tutti gli uomini nella struttura. Brouchard, accortosi che il ranger \u00e8 nell'edificio, lo sfida a fermarlo e uccide anche un ostaggio. Teckler, non potendo fare nulla, accondiscende a fare rilasciare Espinosa che viene portato da Trivette. Eliminati man mano tutti i suoi uomini Brouchard prende in ostaggio Mendoza. Arrivato Espinosa viene per\u00f2 ucciso da Brouchard, che aveva ricevuto una data somma per farlo liberare, ma una somma maggiore per ucciderlo. Walker e Jesse tentano di fermare l'uccisione di Mendoza riuscendoci, ma Brouchard fugge nei sotterranei inseguito dal ranger; gli ostaggi vengono liberati e C.D. viene portato all'ospedale. Comincia un inseguimento nella struttura tra Walker e Brouchard. Walker, sfuggito a un'esplosione nel sotterraneo, nota la barba finta del killer vicino a un ospizio e vi entra. Il killer, travestito da anziano e nascosto tra i pazienti, cerca di uccidere Walker con un cavo, ma il ranger riesce a difendersi e ad arrestarlo dopo un lungo combattimento. All'ospedale C.D. si riprende."}
{"id": "1779400", "revid": "123437564", "url": "https://it.wikipedia.org/wiki?curid=1779400", "title": "Episodi di Walker Texas Ranger (quarta stagione)", "text": "La quarta stagione di \"Walker Texas Ranger\" formata da 26 episodi viene trasmessa sul canale statunitense CBS dal 23 settembre 1995 al 18 maggio 1996. Invece in Italia viene trasmessa su Italia 1 dal 25 settembre 1997 al 20 maggio 1998.\nFuria esplosiva.\nTrama.\nUn criminale fuggito dal manicomio vuole vendicarsi di tutti coloro che ve l'avevano mandato. Fa esplodere la casa del giudice, uccidendolo, poi se la prende con Alex, che lega con una bomba addosso; Walker arriva per\u00f2 in tempo per disinnescare la bomba. La vendetta dell'uomo procede: tenta di uccidere sua moglie, che l'aveva denunciato, ma viene salvata anch'essa da Walker. Il ranger sfugge lui stesso ad alcune esplosioni, ma non riesce a salvare la radiofonista, mentre il criminale cerca di ricostruire il rapporto con sua figlia. Poich\u00e9 la bambina si preoccupa per sua madre, per\u00f2, il pazzo la considera \"contaminata\" e decide di farla saltare in aria assieme all'intero quartiere dove lui era cresciuto. Avendo decifrato il diario dell'uomo Walker anticipa la sua mossa e fa evacuare la zona; Walker e il criminale si affrontano mentre la bambina scappa. Durante la lotta innescano per\u00f2 una bomba e l'uomo muore nell'esplosione.\nMissione Miami.\nTrama.\nDurante un'operazione antidroga a Miami un'agente infiltrata viene scoperta e catturata dal boss della droga, che fa uccidere inoltre un altro agente. L'operazione coinvolge anche i ranger e Walker si finge uno spacciatore per entrare in contatto con i criminali. La messa in scena comprende anche il suo finto arresto da parte di Trivette e ha successo, poich\u00e9 Walker viene poi invitato dal boss a una festa nella sua villa. Il ranger riesce a scoprire la stanza dove \u00e8 tenuta prigioniera la donna e scopre che un grosso carico di droga deve arrivare nel porto la notte successiva. Mentre Trivette e gli altri agenti arrestano gli spacciatori Walker e la collega dell'agente rapita tornano di nascosto alla villa e liberano la donna. Si scontrano con la gigantesca guardia del corpo del boss che mette in difficolt\u00e0 lo stesso Walker: con l'aiuto della collega il ranger riesce tuttavia a gettare l'uomo nella piscina e trascinandolo sott'acqua lo sconfigge. Fermato anche il boss che cercava di fuggire in macchina la missione di Walker e Trivette si \u00e8 conclusa e i due ranger tornano a Dallas.\nI guardiani.\nTrama.\nIn una piattaforma petrolifera capitano vari incidenti, di cui due mortali, e i ranger vengono chiamati a indagare. Walker e Trivette scoprono che un fanatico ambientalista si \u00e8 infiltrato tra gli operai, ma non avendo le prove che sia lui il colpevole Walker si reca sul posto fingendosi anch'egli un operaio. L'ambientalista e alcuni suoi complici, che si definiscono \"i guardiani della Terra\", hanno intenzione di fare esplodere la piattaforma; Walker avverte il capo dei lavori, ma quest'ultimo non fa in tempo a chiamare rinforzi perch\u00e9 i killer lo uccidono e distruggono la radio. Dopo avere rinchiuso gli operai in una stanza i criminali piazzano alcune cariche esplosive; Walker tuttavia \u00e8 sfuggito alla cattura e sconfigge la banda, carica le bombe su un motoscafo facendole esplodere lontano dalla piattaforma e cattura l'ambientalista che cercava di fuggire.\nRotta di collisione.\nTrama.\nLa nipote di C.D. sta per sposarsi, ma viene rapita dal suo ex fidanzato che \u00e8 appena uscito di prigione. Il giovane \u00e8 ossessionato dalle imprese di Bonnie e Clyde e vuole imitarle, cos\u00ec inizia a compiere rapine facendo credere che la ragazza sia sua complice; la sua pazzia aumenta quando il gestore di una radio locale lo paragona appunto a Clyde e annuncia che \u00e8 stata messa una taglia sulla sua testa. Il giovane rifiuta di arrendersi, poich\u00e9 vuole morire ammazzato come il suo idolo e diventare famoso: ci\u00f2 aumenta la preoccupazione di C.D., che teme che anche sua nipote finisca uccisa in una sparatoria. Dopo essere sfuggito ai ranger e ai cacciatori di taglie il delinquente cerca di uccidere il gestore della radio che l'aveva irritato ma Walker e C.D. lo aspettano sul posto. Il giovane si fa scudo con la ragazza, ma Walker riesce a sconfiggerlo, salvandola.\nScommesse clandestine.\nTrama.\nTrivette aiuta ad allenare una squadra di rugby in un liceo; poco dopo l'allenatore ufficiale muore per un incidente. La vedova racconta che il marito aveva ricevuto delle minacce e Walker si accorge che effettivamente non \u00e8 stato un incidente; inizia quindi ad indagare aiutato dalla giornalista conosciuta un anno prima. Il ranger sorprende un uomo a casa della vittima, arrestandolo, che per\u00f2 viene ucciso in prigione. Interrogando uno dei ragazzi Walker e Trivette scoprono che lui e un suo amico sono stati ricattati perch\u00e9 perdano la partita, e che su questa vi sono forti scommesse. In seguito Walker risale a chi organizza le scommesse e ha ordinato l'uccisione dell'allenatore, ma deve salvarsi da un paio di attentati prima di arrestarlo. Il giorno della partita i ragazzi riescono a vincere per ricordare il loro allenatore.\nSpiriti nella notte.\nTrama.\nA Dallas viene aperto un cantiere su un cimitero indiano e uno stregone, risvegliatosi dalla tomba, richiama in vita gli altri spiriti per uccidere chiunque invada il cimitero offendendo il luogo sacro. Due ragazzini che capitano nella zona muoiono di paura dopo avere visto i fantasmi, ma nessuno crede al racconto del guardiano tranne Walker. Lo stregone ordina agli spiriti di uccidere l'architetto del cantiere: l'arrivo di Walker e Trivette mette in fuga i fantasmi, ma l'uomo viene poi trovato impiccato a casa sua. Il direttore dei lavori, per sfuggire allo stregone, finisce investito per strada. Walker si rivolge allo sciamano Aquila Bianca, che gli spiega come affrontare lo stregone. Quest'ultimo cerca di distruggere Walker ricordandogli episodi del suo passato che avrebbe voluto dimenticare, ma il ranger riesce a resistere ai sensi di colpa; una giornalista entra intanto nel cantiere e lo stregone la cattura per sacrificarla agli spiriti. Walker riesce a sconfiggere lo stregone che precipita di nuovo nella tomba; Trivette ed Alex radunano alcuni anziani Cherokee che placano gli spiriti con le loro preghiere.\nIstinto di giustizia.\nTrama.\nWalker impara che un trafficante d'armi che credeva morto ha cambiato nome e vive in un altro Stato. La cosa interessa a Walker in modo particolare perch\u00e9 era stato proprio quell'uomo ad avergli ucciso anni prima i genitori. Walker finge di volere comprare alcune armi e riesce ad avvicinare il trafficante, per\u00f2 viene scoperto e catturato. Il criminale vuole uccidere anche Walker e lo fa appendere per le braccia per farlo morire di sete. Un paio di giorni dopo il ranger ha una visione e gli appare lo spirito di suo padre, dicendogli che non morir\u00e0 quel giorno e che deve fare giustizia. Walker riesce a liberarsi e dopo avere bevuto fugge nel bosco, sconfiggendo gli uomini che il trafficante gli ha mandato dietro. Salva anche Trivette, che stava per essere ucciso da alcuni razzisti, poi insegue il capo dei criminali in una fabbrica. L'uomo, scappato in cima a una scala, cerca di colpire Walker con un coltello, ma il ranger lo butta gi\u00f9 afferrandolo all'ultimo istante per le braccia. Dopo qualche esitazione Walker rinuncia a vendicarsi e consegna il delinquente alla giustizia.\nIl linciaggio.\nTrama.\nIn un paese una ricca signora viene uccisa. Il colpevole, in apparenza, sembra essere un ragazzo con leggeri problemi mentali che svolgeva qualche lavoro per la donna, Jonah. Il giovane si dichiara innocente ma nessuno gli crede. Walker arriva nel paese insieme a Trivette ed \u00e8 l'unico a credere all'innocenza di Jonah; i due iniziano a indagare sull'omicidio. Jonah era gi\u00e0 odiato da tutto il paese perch\u00e9 anni prima aveva ucciso senza volerlo un ragazzo che l'aveva infastidito: la folla cerca quindi di assaltare la prigione per impiccarlo. Walker, con lo sceriffo del posto e l'aiuto dello zio del ragazzo, cerca di allontanare la folla. Alcuni riescono anche a penetrare nella prigione, ma vengono fermati da Walker che d'accordo con lo sceriffo decide di nascondere Jonah in una baracca. I paesani per\u00f2 li trovano e, ubriachi, danno fuoco al rifugio che poi crolla. I tre si salvano e Walker costringe il capo della folla a dirgli chi \u00e8 stato a rivelargli dove erano nascosti; l'uomo rivela che \u00e8 stato proprio lo zio del ragazzo a rivelargli il nascondiglio. Cos\u00ec l'uomo, tirata fuori una pistola, prende in ostaggio il ragazzo. Convinto di potere fuggire confessa quindi l'omicidio: aveva interesse a fare morire sia il nipote che la donna perch\u00e9 lei, non avendo parenti, gli avrebbe lasciato la sua eredit\u00e0. Jonah sconvolto disarma lo zio, che viene catturato.\nAcque bianche.\nTrama.\nWalker rimane ferito durante un arresto e deve prendersi un periodo di riposo; Alex ne approfitta per portarlo con s\u00e9 ad una gita in gommone sulle rapide per fare rafting insieme a un gruppo di altri turisti. Nel frattempo Garland Briscoe, un criminale assassino, riesce a fuggire di prigione. Trivette inizia a dargli la caccia assieme a C.D.; dato che Briscoe lascia dietro di s\u00e9 una scia di morti (il suo marchio \u00e8 quello di tagliargli la gola da un orecchio all'altro) i due ranger ne seguono le tracce, interrogando anche il ranger che anni prima lo arrest\u00f2. Nel frattempo Walker e Alex si divertono durante la loro vacanza e tutto sembra andare per il meglio, finch\u00e9 uno dei componenti non viene misteriosamente ucciso. Inoltre l'assassino ha distrutto anche la radio e quindi Walker non pu\u00f2 contattare i colleghi. Cos\u00ec Walker inizia a sospettare che l'assassino sia proprio tra il gruppo della gita, mentre il gruppo decide di recarsi alla vicina stazione dei ranger per chiedere aiuto. Trivette e C.D. continuano a indagare su Briscoe e scoprono che egli si \u00e8 diretto nella stessa direzione in cui Walker e Alex sono andati a fare rafting, cos\u00ec si mettono alla loro ricerca. Intanto il gruppo, a causa delle forti onde del fiume, \u00e8 costretto a fermarsi e a chiedere aiuto a un pescatore, che per\u00f2 poco dopo viene ucciso. Trivette e C.D. trovano i cadaveri di due guide turistiche vicino al fiume e Walker scopre che l'assassino \u00e8 la guida del gruppo, che non \u00e8 altro che Briscoe: infatti lo incontra faccia a faccia e lo smaschera, ma il criminale lo stordisce insieme alla sua ragazza e lo butta nel fiume. Dopo prende in ostaggio il gruppo e li obbliga a pagaiare: l'assassino si era difatti sostituito alla vera guida, uccidendola, per fuggire in Messico attraverso il fiume. Trivette e C.D. cercano continuamente il gruppo senza risultati. Intanto il criminale uccide la sua stessa ragazza ma Walker, che \u00e8 sopravvissuto, riesce attraverso una vecchia carrucola su di una montagna a lanciarsi su Briscoe e a farlo cadere in acqua, per poi finirlo. Briscoe viene nuovamente arrestato.\nBande rivali.\nTrama.\nDue bande di teppisti, i Diamantes e i Vatos Locos, sono in lotta per un quartiere. Ernesto Lopez, un giovane che faceva parte dei Vatos Locos, \u00e8 ora un onesto lavoratore e lotta per tenere suo fratello minore lontano dalle bande, ma una sera viene ferito gravemente in una sparatoria e la colpa sembra essere dei Diamantes. Walker scopre tuttavia che essi, molto pi\u00f9 onesti e rispettosi della legge, sono innocenti e arresta invece il capo dell'altra banda, Sonny Portillo, che ha investito C.D. quando quest'ultimo si era rifiutato di pagargli il pizzo. I compagni del teppista pagano la sua cauzione facendolo uscire, ma successivamente i ranger scoprono che \u00e8 stato lui a sparare a Ernesto per fare entrare suo fratello nella banda, facendogli credere di vendicarlo. La vigilia di Natale sta per scoppiare la guerra tra bande, ma Walker sfida i Vatos Locos a combattere contro di lui, sconfiggendoli e arrestando il loro capo per tentato omicidio, cos\u00ec la banda viene definitivamente sciolta. Ernesto intanto si \u00e8 ripreso e suo fratello, resosi conto del gravissimo errore che avrebbe rovinato per sempre la sua vita, ha abbandonato la banda.\nRodeo.\nTrama.\nUn boss mafioso finito in prigione ha pagato un falso testimone in suo favore e sta cercando di ottenere un nuovo processo che lo assolva. Contemporaneamente il criminale fa uccidere i veri testimoni e ne resta uno soltanto, un campione di rodeo che \u00e8 stato fidanzato di Alex. Egli si dichiara disposto a testimoniare nuovamente, ma rifiuta la protezione dei ranger poich\u00e9 rischia comunque la vita nel suo lavoro. Walker lo protegge ugualmente e lo salva da due attentati uccidendo i killer; non riesce per\u00f2 a evitare che un amico del testimone, fattosi avanti per proteggerlo, finisca ucciso al suo posto. Nel frattempo un terzo killer, una donna che fingeva di seguire il rodeo, cerca di uccidere il testimone e Alex sparando sul camper in cui viaggiano e mettendovi poi una carica esplosiva. Walker, avvertito da Alex, si fa portare sul posto con un deltaplano a motore, salta nell'auto del killer e getta lontano la bomba prima che esploda.\nUna pace difficile.\nTrama.\nAdam McGuire, un ex combattente irlandese, \u00e8 stato invitato a Dallas per concludere un trattato di pace tra Gran Bretagna e Irlanda del Nord. Purtroppo per\u00f2, durante una conferenza stampa, un gruppo di guerriglieri irlandesi cattolici, contrari al suo progetto di pace con gli inglesi protestanti, cerca di ucciderlo, facendo molte vittime innocenti. Per fortuna Walker riesce a salvarlo e ad arrestare il capo, Gavin Malloy, ex compagno d'armi di McGuire. I federali hanno deciso di trasferire Malloy nel carcere di Fort Summer ma, lungo il tragitto, i suoi uomini, guidati dal figlio Derek, uccidono barbaramente tutti gli agenti federali e lo liberano. Minacciando un prete irlandese si sono nascosti nello scantinato della sua chiesa cattolica. Anche il secondo tentativo di uccidere McGuire viene sventato da Walker. Allora Jane, la ragazza di Derek, decide di sedurlo e ucciderlo, ma Walker riesce a scoprirla e si salva da una sparatoria. Dopo avere ucciso il prete, che si era messo in contatto con Walker, i terroristi hanno scoperto che McGuire si nasconde nell'ufficio di Duncan McCallum, un suo amico irlandese miliardario. Per fortuna Walker e Trivette accorrono in suo aiuto. Mentre Trivette insegue i Malloy Walker mette fuori combattimento i due uomini che erano con loro, Jack Childers e Terry McLane. Malloy viene ucciso da McGuire con un colpo di pistola mentre Derek e la sua ragazza si suicidano per amore gettandosi da una finestra dell'edificio.\nL'uomo di ghiaccio.\nTrama.\nUn boss della mafia, bench\u00e9 rinchiuso in carcere, continua a gestire i suoi affari grazie al direttore e le guardie che sono corrotti. Il suo commercialista lo tradisce e decide di testimoniare contro di lui per un omicidio; il boss lo fa uccidere assieme a due ranger che lo proteggevano. Walker decide di fingersi un killer, soprannominato \"l'uomo di ghiaccio\" per entrare nella prigione e fare confessare il criminale, che potrebbe avere una riduzione di pena per buona condotta (dai dieci anni previsti per estorsione a cinque). Walker riesce a diventare amico del boss, che gli racconta i suoi crimini senza sapere che il ranger l'ha registrato. Il direttore scopre intanto che il vero \"uomo di ghiaccio\" si trova in un'altra prigione; immaginando che Walker sia un agente ordina al boss di eliminarlo, ma il ranger si salva aiutato da Trivette, entrato in carcere come guardia. Ottenute le prove per incastrare il criminale Walker lascia quindi la prigione.\nIl ritorno di LaRue.\nTrama.\nVictor LaRue, criminale arrestato da Walker tempo prima, \u00e8 di nuovo in libert\u00e0 e vuole vendicarsi di Walker e di Alex, dalla quale \u00e8 anche attratto. Il delinquente comincia a seguire Alex provocandola in ogni maniera: assiste a un suo interrogatorio in tribunale rendendola quindi distratta mentalmente, le mette un topo morto in un piatto che le era stato servito a una cena di beneficenza, la telefona a casa e addirittura pensa di trasferirsi nel suo stesso palazzo. Inoltre LaRue paga una persona per farsi picchiare e accusare di ci\u00f2 Walker. Il ranger si difende dalle accuse ma \u00e8 preoccupato per Alex, cos\u00ec la ospita nel suo ranch per poterla proteggere. Tuttavia LaRue (dopo avere ucciso i due agenti che lo sorvegliavano a vista) arriva anche l\u00ec e dopo avere catturato la donna riesce a stordire lo stesso Walker. Il delinquente trascina fuori Walker e lo lega mettendogli degli scorpioni addosso, poi lo lascia solo per tornare da Alex con l'intenzione di violentarla e poi di ucciderla. Il cavallo di Walker sa per\u00f2 sciogliere i nodi e libera il suo padrone. Nonostante sia indebolito dalle punture degli scorpioni Walker riesce a lottare con LaRue e a sconfiggerlo prima di crollare svenuto. Il ranger viene quindi ricoverato all'ospedale dove si riprende.\nLibera come l'aria.\nTrama.\nAlex riesce a convincere Connie, una donna aggredita varie volte dal marito, a denunciarlo. Poich\u00e9 Connie aveva gi\u00e0 citato il marito per aggressione ritirando le accuse in aula il giudice si rifiuta di ascoltarla e condanna l'uomo solo per resistenza all'arresto. Alex inserisce Connie in una vacanza-terapia con altre donne maltrattate dai loro compagni, a cui Trivette impartisce lezioni di autodifesa. Intanto il marito di Connie viene rilasciato e vuole vendicarsi della moglie e di Alex, che a suo dire l'ha traviata. Dopo avere cercato di investire Trivette e C.D. l'uomo insegue la moglie in un bosco. L'uomo riesce a raggiungere Connie e sta per ucciderla, ma viene aggredito dalle altre donne che lo sconfiggono prima dell'arrivo di Walker.\nLa frontiera dell'inferno.\nTrama.\nUn'immigrata clandestina dal Messico, costretta a prostituirsi, riesce a fuggire e chiede aiuto a una sua amica che lavora da C.D. come cameriera. Walker e Trivette arrestano lo sfruttatore e affidano a C.D. la ragazza. Per fermare la tratta di clandestini (tra cui c'\u00e8 il fratello della cameriera) Walker si reca in Messico e si unisce ai poveri del luogo assieme a un altro agente. Un delinquente (considerato tuttavia un eroe dalla gente che sfrutta) sceglie Walker e i suoi compagni per affidarli a un altro criminale detto il Coyote, che fa passare loro la frontiera. Illusi di potere pagare il viaggio con i loro futuri guadagni i clandestini vengono poi consegnati nelle mani dei loro padroni, che non si fanno scrupoli ad abbandonarli per fuggire agli agenti della frontiera. Walker riesce a sfondare il camion dove lui e gli altri sono rinchiusi, salvandoli dalla morte per soffocamento, e arrivano cos\u00ec al luogo di lavoro, dove gli immigrati sono sfruttati come schiavi, obbligati a rimanervi finch\u00e9 non avranno saldato il debito del viaggio. Walker e il suo amico iniziano a lavorare per i loro padroni, che oltre a maltrattare i clandestini ne uccidono uno che aveva tentato la fuga. Nel frattempo lo sfruttatore delle prostitute, al quale era stata pagata la cauzione dagli altri delinquenti a condizione che catturasse la ragazza che gli era sfuggita, viene nuovamente arrestato da C.D. e Trivette. Walker si ribella ai padroni e dovrebbe essere ucciso, ma avendo dimostrato abilit\u00e0 nel combattimento viene invece trasferito nella villa di una ricchissima signora che si trova a capo della tratta dei clandestini. Ella possiede alcuni lottatori che fa combattere per suo divertimento; Walker la arresta, poi torna al campo di lavoro dove libera gli immigrati e salva il suo amico che stava per essere ucciso dai padroni. Successivamente Walker e il suo amico arrestano anche il Coyote e gli altri criminali, mentre il fratello della cameriera viene assunto da C.D. anch'esso.\nIl vendicatore.\nTrama.\nDurante una sparatoria Walker \u00e8 costretto a uccidere un giovane che rifiutava di arrendersi e che aveva preso in ostaggio una bambina, Randall Hooks. Caleb, suo fratello maggiore e trafficante di armi, giura di vendicarlo; entrato nella casa del ranger rapisce Walker dopo avergli sparato un sonnifero e uccide inoltre un agente dell'F.B.I. che si trovava sul posto. Trivette e il collega dell'agente ucciso iniziano a indagare sulla scomparsa di Walker, che \u00e8 costretto da Caleb a combattere contro i suoi mercenari. Prima affronta un criminale al buio usando solo i suoi sensi, poi affronta un combattente cinese molto abile su una piastra sollevata in aria sotto la quale ci sono delle enormi punte mortali, poi due mercenari addestrati in guerra dallo stesso Hooks. Walker sopravvive a tutte le lotte, pur essendo obbligato a uccidere gli avversari, e Caleb lo obbliga infine a battersi contro di lui, avendo ciascuno un'ascia e un coltello. Pur rimanendo anch'esso ferito Walker riesce a sconfiggere il criminale, prima di venire soccorso da Trivette.\nDietro il distintivo.\nTrama.\nWalker lascia a Trivette l'incarico di arrestare un delinquente ricercato dall'FBI, spiegandogli successivamente che sar\u00e0 seguito da una giornalista e dalla sua assistente, che fanno parte di un programma tv chiamato \"Dietro il distintivo\". Trivette, che non ha intenzione di comparire in televisione come il collega, vorrebbe rinunciare finch\u00e9 incontra la giornalista e se ne innamora. Tuttavia, mentre Walker compie numerosi arresti, rendendo felice il nipote del sindaco che sta scrivendo un articolo su di lui, gli sforzi di Trivette per catturare il criminale (e per conquistare la giornalista) sembrano fallire; il ranger diventa fortemente geloso nei confronti di Walker. Nel frattempo il ricercato, trovato e inseguito da Walker, riesce a sfuggirgli, ma viene arrestato da Trivette al termine di un inseguimento in motoscafo. Trivette riceve cos\u00ec un premio per la cattura del ricercato e la giornalista si innamora di lui, ma viene trasferita in un'altra citt\u00e0, avendo fatto carriera grazie al suo servizio.\nAmnesia temporanea.\nTrama.\nWalker indaga su un casin\u00f2 dove si ricicla denaro sporco, perdendo per\u00f2 la memoria a causa di un colpo in testa. Il ranger, inseguito dai padroni del locale, fugge assieme a una dipendente che doveva incontrarlo sotto falso nome, e inizia ad avere visioni del suo passato, pur non ricordandosi la sua identit\u00e0. Il giorno seguente i delinquenti hanno rintracciato l'indirizzo della donna e tentano di eliminarla assieme a Walker; i due riescono nuovamente a fuggire, ma nell'agguato muore uno dei collaboratori del ranger che aveva filmato i reati al casin\u00f2. Walker e la donna si recano quindi nella casa del morto per trovare i nastri; qui subiscono un altro attentato, ma Walker uccide i criminali. Il ranger, che nel frattempo ha recuperato la memoria, festeggia il nuovo anno assieme ad Alex.\nGli intoccabili.\nTrama.\nPer ridurre le spese dello Stato un senatore rimasto vedovo decide di eliminare l'intero corpo dei Texas Ranger, che festeggiano il loro 173\u00ba anniversario dal 1823. Il giorno dopo la figlia del politico viene rapita e viene chiesto un riscatto: Walker e Trivette interrogano le compagne di scuola della ragazza e risalgono a uno dei colpevoli, che fa parte di una banda a cui gi\u00e0 davano la caccia. Il senatore rifiuta per\u00f2 l'aiuto dei ranger, mandando invece un agente dell'F.B.I. a consegnare il riscatto con una radiotrasmittente nascosta. I delinquenti si liberano per\u00f2 della radiotrasmittente e danno informazioni sbagliate su dove hanno nascosto la ragazza per avere il tempo di fuggire. A causa di un ritardo dell'elicottero i rapitori devono ritardare la fuga; i ranger rintracciano il loro covo e li arrestano. Con una delle sue intuizioni Walker indovina il posto in cui la figlia del senatore \u00e8 stata rinchiusa: una cassa seppellita. La libera e la rianima con il massaggio cardiaco e la respirazione bocca a bocca aiutato da Trivette. Il senatore riconoscente si scusa e rinuncia alla sua idea.\nL'assedio.\nTrama.\nWalker e Alex, assieme a Trivette e C.D., trascorrono una vacanza dal loro amico Hank, che li ospita nel suo rifugio in montagna. Nei paraggi Alex e Bobby (il figlio di Hank) si imbattono in alcuni trafficanti di droga con cui Bobby ha uno scontro, rimanendo ferito. Alex riesce a fuggire in auto con il giovane, ma i delinquenti circondano il rifugio intenzionati a ucciderli. Mentre Hank cerca di medicare il figlio, a cui C.D. dona il sangue per salvarlo, i trafficanti cercano di incendiare la casa, mandandovi contro un'auto a cui hanno dato fuoco. Walker spara alle gomme dell'auto fermandola, riuscendo poi a catturare uno dei delinquenti, ma lui e Trivette stanno per finire le munizioni. Durante la notte i criminali penetrano nel rifugio, venendo per\u00f2 fermati da tagliole e altre trappole che i ranger avevano sparso nelle stanze; il loro capo viene invece sconfitto da Walker.\nL'appeso.\nTrama.\nUn mafioso russo si trasferisce a Dallas e uccide un boss locale prendendone il posto. Walker chiede aiuto alla polizia di Mosca, che gli invia un suo caporale ad aiutarlo. Ben presto Walker e Trivette si accorgono che l'uomo vale meno di quanto a parole voglia fare credere, tuttavia identifica il boss (che lascia come sua firma la carta da gioco \"l'appeso\") e cerca di dimostrarsi coraggioso inseguendo un altro criminale che \u00e8 poi arrestato da Walker. Per dimostrarsi all'altezza dei ranger il caporale decide di fingersi una spia per conquistarsi la fiducia del boss e successivamente, rivelarne il covo a Walker. Il piano funziona ma subito dopo avere telefonato ai ranger il caporale viene scoperto. Walker e Trivette piombano sul posto e arrestano la banda, tranne il boss che arriva alle spalle di Walker e sta per ucciderlo. Il caporale gli salta addosso, lotta con lui e lo sconfigge, salvando cos\u00ec la vita a Walker.\nLa leggenda del lupo magico.\nTrama.\nUn uomo che ha perso il lavoro e la casa si rivolge a un conoscente che per\u00f2 lo obbliga ad aiutarlo in una rapina, promettendogli una parte del bottino. Walker e C.D. mettono in fuga i ladri e ne arrestano uno; l'uomo coinvolto a forza, rimasto separato dagli altri, scappa con l'intero bottino ritornando dalla moglie e dal figlio. Il suo bambino precipita per\u00f2 in un pozzo e l'uomo corre a cercare aiuto; in breve molta gente arriva ad aiutarlo, compreso Walker che si fa calare nel pozzo. Dopo avere raggiunto il bambino un crollo seppellisce entrambi e Walker cerca di distrarre il bimbo raccontandogli alcune leggende indiane. Mentre Trivette arresta il resto della banda un soccorritore riesce a tirare fuori il bambino, ma un nuovo crollo blocca Walker, che viene recuperato da Trivette. Il padre del bambino confessa di avere partecipato alla rapina, ma non viene condannato e anzi ottiene un nuovo lavoro.\nLa partita.\nTrama.\nUn serial killer si finge fotografo per avvicinare una ragazza, poi la rapisce e ne manda le foto a C.D., sfidandolo a trovarla prima che lui la uccida. All'arrivo dei ranger il killer ha per\u00f2 impiccato la vittima. C.D. racconta che quell'uomo, l'unico criminale che non era riuscito a catturare quando era in servizio, aveva gi\u00e0 compiuto vari delitti sparendo poi quando lui aveva rinunciato al caso. Il killer, appreso che C.D. sta per ricevere un premio per la sua carriera da ranger, lo sfida a riprendere la \"partita\" e ad arrestarlo prima che uccida di nuovo. Nel frattempo una donna, sfuggita al criminale, ne fornisce una descrizione permettendo ai ranger di riconoscerlo. Il killer riesce a sfuggire a Walker e ferisce Trivette, ma infine C.D. lo uccide."}
{"id": "1779402", "revid": "18323", "url": "https://it.wikipedia.org/wiki?curid=1779402", "title": "Modern Art Oxford", "text": "Modern Art Oxford \u00e8 una galleria fondata nel 1969 nell'Universit\u00e0 di Oxford. Dal 1969 al 2002, la galleria era conosciuta sotto il nome The Museum of Modern Art, Oxford.\nNicholas Serota fu direttore dal 1974. Nel 1976 segu\u00ec la direzione di David Elliott."}
{"id": "1779403", "revid": "212348", "url": "https://it.wikipedia.org/wiki?curid=1779403", "title": "Episodi di Walker Texas Ranger (quinta stagione)", "text": "La quinta stagione della serie televisiva \"Walker Texas Ranger\", formata da 27 episodi, viene trasmessa sul canale statunitense CBS dal 21 settembre 1996 al 17 maggio 1997. Invece in Italia viene trasmessa in prima visione su Italia 1 dal 23 ottobre 1999 al 7 maggio 2000.\nLa prova finale.\nTrama.\nIn un luna park un monaco buddista viene aggredito da alcuni teppisti, ma \u00e8 difeso da Walker. L'anziano \u00e8 in compagnia di una donna e del suo bambino e spiega che il bimbo (Davey) \u00e8 probabilmente la reincarnazione del Dalai Lama che lui aveva avuto come maestro anni prima; se ci\u00f2 \u00e8 vero lo porter\u00e0 con lui nel monastero in Tibet. Il bambino possiede in effetti alcuni poteri magici e dimostra di essere il Lama risolvendo la prova del titolo, ossia ritrova, mescolati agli altri, gli oggetti che gli erano appartenuti nella vita precedente. Ci\u00f2 lo mette per\u00f2 in pericolo, perch\u00e9 il Lama aveva un nemico che, da lui sconfitto in duello, si era poi suicidato giurando vendetta: anche il suo nemico si \u00e8 reincarnato e ora \u00e8 un giovane guerriero che vuole catturare Davey per farlo diventare malvagio come lui. Gli aiutanti del giovane riescono a rapire per\u00f2 solo la madre del bimbo e il guerriero propone uno scambio: Walker accetta facendolo prima lottare contro di lui. Il guerriero, sconfitto, vorrebbe suicidarsi ma il bambino gli toglie la spada dalle mani, dimostrando cos\u00ec di avere perdonato il suo nemico.\nLa brigata della libert\u00e0.\nTrama.\nUn cugino di Trivette che lavora nell'esercito scopre un problema e viene ucciso in un finto incidente d'auto. Walker e Trivette iniziano a indagare e scoprono che un sergente corrotto ruba armi nell'esercito, usate poi da un gruppo razzista (di cui fa parte anch'egli) in vari attentati. I ranger arrestano quindi il sergente, ma il resto della banda, che si fa chiamare \"La brigata della libert\u00e0\", entra in uno studio televisivo e prende in ostaggio tutti i presenti, compresa Alex che era ospite di una sua amica giornalista, ordinando che il loro capo sia liberato. Il sergente viene difatti rilasciato, ma si rifiuta di liberare gli ostaggi perch\u00e9 vuole diffondere le sue idee in televisione e obbliga i giornalisti a filmarlo. Walker penetra nell'edificio, sconfigge una parte della banda e disinnesca le bombe, aprendo la strada a Trivette che si trova davanti l'assassino di suo cugino e lo arresta. Mentre il sergente diffonde il suo messaggio creando scandalo Walker lo sconfigge in diretta tv.\nIl cavaliere fantasma.\nTrama.\nSul luogo in cui \u00e8 stato trovato un cranio Walker ha l'apparizione di un ragazzo indiano a cavallo. I ranger iniziano a indagare e scoprono che la vittima si chiamava Billy e che ha un fratello maggiore, Tom, rinchiuso in manicomio a causa di una ferita alla testa. Egli in realt\u00e0 non \u00e8 pazzo, ma ha finto di esserlo per non finire ucciso e potere testimoniare, un giorno, la verit\u00e0. Walker interroga il finto malato ed egli gli rivela che a uccidere suo fratello \u00e8 stato il figlio di un importante uomo politico da tempo malato. Il criminale ordina ai suoi uomini di uccidere Walker, venendo rimproverato dal padre; al termine della lite il figlio getta suo padre nella piscina, facendolo morire annegato. Gli attentati intanto falliscono e il delinquente si reca al manicomio per portare via Tom con l'intenzione di ucciderlo. Il suo piano per\u00f2 fallisce: lo spirito di Billy guida Walker sul posto e il criminale scarica la sua pistola contro il fantasma, per poi essere arrestato.\nIl testimone.\nTrama.\nCon la testimonianza di un uomo arrestato dai ranger Alex tenta di fare condannare un boss che si fa difendere dall'avvocato Gordon, il padre di Alex. Gordon, che ha problemi di alcolismo, al contrario della figlia non si fa scrupoli a difendere i delinquenti purch\u00e9 venga ben pagato. L'avvocato cambia per\u00f2 idea quando il boss manda uno dei suoi uomini a uccidere il testimone, e viene poi convinto da Alex e Walker a collaborare con loro. Walker, grazie alle informazioni di Gordon, arresta gran parte della banda, mentre l'avvocato si rende conto dei suoi errori passati e decide di rimediare. Nel frattempo sia Gordon che la figlia sfuggono a un paio di attentati e l'uomo, telefonando al boss, gli giura che passer\u00e0 nuovamente dalla sua parte se gli aumenta la paga. Il criminale accetta, sparando per\u00f2 all'avvocato invece di pagarlo. Gordon aveva previsto la sua mossa e si era messo un giubbotto antiproiettile; il boss, accusato anche di tentato omicidio, viene infine arrestato da Walker. Gordon inizia una cura per disintossicarsi dall'alcol.\nIl codice del silenzio.\nTrama.\nWalker e Trivette arrestano due trafficanti di armi che riescono a evitare la condanna, finendo per\u00f2 uccisi poco dopo. Alcuni indizi fanno capire ai ranger che i responsabili sono alcuni agenti di polizia. Tre agenti corrotti, tra cui un sergente, hanno difatti preso l'abitudine di uccidere i delinquenti anzich\u00e9 portarli in prigione, eliminando il rischio che vengano scarcerati. Gli agenti, interrogati da Walker, negano le accuse e cercano di convincere il ranger che quei \"giustizieri\", chiunque siano, stanno facendo un favore alla societ\u00e0. Nel frattempo Ernesto, amico di Walker, viene arrestato con l'accusa di stupro, ma il ranger paga la cauzione facendolo uscire. Ernesto, effettivamente innocente, viene per\u00f2 ucciso dai tre agenti che cercano poi di eliminare Walker per non essere arrestati. Nella sparatoria uno degli agenti muore e un altro \u00e8 ucciso per sbaglio dal sergente, che si suicida.\nVirus letale.\nTrama.\nUna ditta che produce mangimi ne sperimenta uno in una riserva Cherokee, nonostante lo stesso mangime avesse provocato un'epidemia in un villaggio africano. Lo sciamano Aquila Bianca sembra l'unico a non fidarsi della situazione, ma in breve tempo alcune mucche muoiono e la gente della riserva si ammala bevendo il latte contaminato. L'intera zona viene quindi isolata dai militari. Pur avendo a disposizione un vaccino il medico (alleato con la ditta) decide di non curare i malati, usandoli invece come cavie per studiare lo sviluppo del virus. Walker e una dottoressa della riserva scoprono l'inganno, ma vengono catturati e chiusi in una cella frigorifera. L'epidemia peggiora e i militari ricevono l'ordine di eliminare tutti i malati, ma Walker, liberato da Aquila Bianca, lotta con loro e li sconfigge. Usando il vaccino la dottoressa salva i malati, mentre il capo della ditta finisce in prigione.\nNome in codice: Dragonfly.\nTrama.\nIn una base militare \u00e8 stato costruito un elicottero da guerra, chiamato Dragonfly, che vola senza fare rumore e non \u00e8 rintracciabile dai radar. Un uomo ruba per\u00f2 l'elicottero e uccide alcuni militari; il criminale viene riconosciuto come Shrader, un ex pilota dei marine e vecchio nemico di Walker. Durante la guerra del Vietnam, difatti, Shrader aveva tradito Walker e i suoi compagni facendoli finire in un agguato; ora si \u00e8 messo al servizio di un boss della droga, spacciando per lui con il Dragonfly e liberando il fratello dell'uomo, finito in prigione. Nel fare ci\u00f2 il delinquente uccide vari agenti e guardie del carcere. Non potendo rintracciare l'elicottero Walker decide di provocare Shrader per farlo uscire allo scoperto; il criminale, a bordo del Dragonfly, lo insegue quindi per ucciderlo. Shrader riesce a colpire l'auto del ranger, ma Walker spara a sua volta sull'elicottero con un bazooka, facendolo precipitare: i due uomini si scontrano e il criminale cerca di uccidere Walker con un coltello, morendo per\u00f2 lui stesso.\nUn pianto silenzioso.\nTrama.\nNelle discoteche di Dallas tre giovani criminali ubriacano e drogano alcune ragazze per poi violentarle. Tra esse c'\u00e8 anche Darcy, figlia di un'amica di Walker, ma a causa della droga ingerita non riesce a identificare i colpevoli e con grande fatica Alex e il ranger riescono a convincerla ad andare almeno in un centro di assistenza. In questa occasione Darcy scopre che anche sua madre era stata violentata. La banda continua intanto la sua attivit\u00e0 e un'altra ragazza viene trovata morta per un errore nel dosaggio della droga. Darcy riesce a ricordare il volto di uno degli aggressori e viene tracciato un identikit, mostrato poi in televisione. Ci\u00f2 mette in allarme i criminali, al punto che due di loro decidono di ucciderla prima che si ricordi tutto, mentre il terzo non vuole diventare un assassino e si impicca, ma prima avverte i ranger del piano dei complici. I delinquenti, legata Darcy e sua madre, danno fuoco alla casa in modo che le fiamme, una volta raggiunto il fornello a gas, lo facciano esplodere simulando un incidente. I ranger piombano sul posto e li arrestano, poi passano tra le fiamme e portano fuori le due donne prima che la casa esploda.\nIl canto del cigno.\nTrama.\nWalker una mattina arriva in paese e assiste a una rapina: tre uomini armati escono da una banca con il bottino e il quarto uomo li aspetta su un aeroplano. Uno dei tre sale e ammazza gli altri due; nello stesso istante arriva lo sceriffo e il rapinatore lo uccide. Mentre l'aeroplano decolla Walker spara con un fucile a canne mozze provocando un buco al velivolo; i due banditi riescono comunque a scappare, ma precipitano in una sperduta zona di foresta e nell'incidente uno dei due muore. Qualche anno dopo Walker intende recuperare il bottino della rapina, avendo scoperto da un suo amico che l'aeroplano usato dai banditi per la fuga, chiamato \"Il canto del cigno\", \u00e8 stato ritrovato; Alex insiste per accompagnarlo. Walker e Alex, giunti sul posto con due guide, scoprono che nel rottame dell'aeroplano c'\u00e8 il corpo di un solo pilota. Intanto alcuni ladri che li hanno seguiti uccidono le guide e ordinano a Walker di consegnare loro il bottino. Bench\u00e9 i delinquenti se ne vadano poi a mani vuote, dato che nel rottame non c'\u00e8 traccia del denaro, Walker e Alex restano bloccati nella foresta perch\u00e9 i delinquenti hanno fatto scappare i loro cavalli. Dopo essere sfuggito all'aggressione di un orso il ranger scopre che l'altro pilota \u00e8 sopravvissuto all'incidente, ma \u00e8 in seguito impazzito diventando un cannibale, che in seguito ha ucciso i delinquenti. L'uomo aggredisce Walker e lo spinge gi\u00f9 da un pendio, poi trascina Alex nella sua grotta. Il ranger arriva per difenderla, ma si trova in difficolt\u00e0 perch\u00e9 \u00e8 indebolito dalla caduta e dalle ferite inflittegli dall'orso. Sul posto arriva per\u00f2 l'orso, che assale il cannibale e lo uccide, mentre Walker e Alex guardano tutta la scena ma a loro non accade nulla.\nIl tornado.\nTrama.\nAlcuni bambini, accompagnati da Alex e C.D., sono stati ricevuti dal sindaco di Dallas. Un assistente del sindaco \u00e8 per\u00f2 alleato con alcuni criminali, che rapiscono i bambini caricando la loro corriera su un camion. C.D. tenta di ribellarsi e viene ferito; un vagabondo che ha assistito al rapimento cerca di chiamare aiuto, ma nessuno gli presta attenzione tranne Walker e Trivette, che stanno cercando la corriera. I delinquenti chiedono intanto un riscatto, ma anzich\u00e9 liberare gli ostaggi scavano un'enorme buca seppellendovi la corriera con Alex, C.D. e i bambini all'interno. L'assistente del sindaco si ribella e il capo della banda gli spara; l'uomo riesce tuttavia ad avvertire i ranger. Prima che il passaggio di un tornado cancelli le tracce Walker e Trivette trovano il punto in cui \u00e8 stata sepolta la corriera e salvano gli ostaggi. Il resto della banda si sta preparando a fuggire ma viene arrestata.\nLucky.\nTrama.\nUn sacerdote intende aprire una mensa per vagabondi e rifiuta di vendere il locale a un imprenditore edilizio, che manda due dei suoi uomini a ucciderlo. Il sacerdote sopravvive ma finisce in coma e i delinquenti feriscono anche un vagabondo che li aveva sorpresi; quest'ultimo fugge abbandonando il suo cane Lucky, che Walker usa per ritrovarlo. L'uomo, che si fa chiamare \"il soldato\" perch\u00e9 aveva combattuto in Corea, dichiara di potere riconoscere gli aggressori, ma essi hanno ricevuto l'ordine di ucciderlo e non riuscendo a trovarlo picchiano un suo amico per farlo parlare, uccidendolo. I delinquenti vengono poi arrestati dai ranger, ma il soldato, gi\u00e0 traumatizzato dai suoi ricordi di guerra, non regge alla morte del suo amico e decide di suicidarsi. La figlia dell'uomo, accompagnata da Walker, riesce per\u00f2 a fermarlo. La testimonianza del soldato fa condannare i due aggressori e il loro capo mentre il sacerdote inaugura la mensa.\nIl cobra.\nTrama.\nUn killer soprannominato \"Il Cobra\" arriva a Dallas per compiere un omicidio ed elimina inoltre il suo fornitore d'armi poich\u00e9 ha deciso, finito l'affare in corso, di interrompere la sua carriera. Di conseguenza il criminale decide di eliminare tutti quelli che conoscevano la sua identit\u00e0. Un agente che da anni cerca di catturare il Cobra si unisce ai ranger e assieme a loro intuisce chi sar\u00e0 la vittima: un ambasciatore dello Stato di Israele. Egli tuttavia rifiuta la protezione dei ranger. Walker e l'agente iniziano a seguire l'amante del criminale, ma il Cobra uccide la donna e l'agente suo nemico schiacciandogli la gola con il piede prima di fuggire. Il killer si reca in uno stadio, dove l'ambasciatore sta seguendo una partita di rugby, e si prepara a ucciderlo. Walker, precipitandosi sul posto, affronta il criminale facendolo cadere dalla gradinata dello stadio. Il Cobra sopravvive alla caduta, ma viene ucciso da un altro delinquente prima che Walker possa interrogarlo.\nRegalo di Natale.\nTrama.\nIl giorno di Natale C.D. ha ospitato i bambini dell'orfanotrofio, a cui Walker racconta una storia con protagonista il ranger Cooper. In questa storia Cooper riceve l'incarico di scortare un prigioniero (che ha aiutato alcuni banditi a fuggire dopo una rapina) fino alla citt\u00e0 in cui si trova il carcere. Il ranger \u00e8 seguito da un indiano, deciso a vendicarsi poich\u00e9 Cooper gli aveva ucciso il fratello anni prima: a rimanere ferito \u00e8 per\u00f2 il prigioniero, che si getta davanti al ranger per salvarlo. Cooper si ferma a casa dell'uomo, dove sua moglie lo cura, e impara che l'uomo faceva parte di una banda anni prima, che aveva cambiato vita ma il capo dei banditi, tenendo in ostaggio suo figlio neonato, lo aveva obbligato ad aiutare i suoi uomini. Il criminale ha promesso di restituire il bambino quando il suo ex complice sar\u00e0 in prigione; Cooper decide invece di recuperare il neonato, ma deve promettere ai suoi genitori di non uccidere nessuno. Arrivato nella citt\u00e0 in cui il capo della banda fa da padrone il ranger viene riconosciuto e catturato dai delinquenti, che lo impiccano. Cooper, salvato dall'indiano che lo seguiva, sconfigge la banda e riporta il bambino alla sua famiglia.\nA tutti i costi.\nTrama.\nPer incastrare un criminale Walker arresta un suo aiutante che dovr\u00e0 poi testimoniare contro il suo capo. Per impedire ci\u00f2 il boss fa mettere una bomba sull'aereo che riporta Walker a Dallas. L'esplosione non \u00e8 sufficiente a distruggere l'aereo, che compie per\u00f2 un atterraggio d'emergenza tra le montagne. Walker e il testimone si salvano, e con loro gli altri passeggeri tra cui un bambino e una donna incinta; il boss, che viaggiava su un altro aereo, si accorge per\u00f2 di questo e decide di rintracciarli per ucciderli. I passeggeri, rifugiatisi in una capanna, devono fare fronte al parto anticipato della donna, ma Walker e la hostess riescono a fare nascere il neonato. Sul posto arriva il boss con i suoi aiutanti e il ranger scappa per farsi inseguire, mentre il testimone si consegna ai criminali pur di salvare gli altri. L'arrivo di Trivette e di un altro agente lo salva, mentre Walker cattura gli altri criminali e la loro guida.\nIl campeggio.\nTrama.\nCharlie, il testimone dell'episodio precedente, \u00e8 stato condannato a mille ore di servizio sociale; per prima cosa aiuta i ranger che assieme ad Alex e C.D. hanno organizzato un campeggio per alcuni ragazzini. Uno di questi ragazzi \u00e8 un piccolo teppista e durante una sosta ruba una valigetta piena di soldi. Giunto al campeggio Walker viene richiamato al lavoro e torna a Dallas, mentre Charlie trova la valigetta e anzich\u00e9 scappare con il denaro avverte gli altri. I padroni del denaro (una banda di criminali) arrivano per\u00f2 sul posto e, catturati C.D. e Charlie, li minacciano per farsi restituire il bottino. Mentre Alex mette in salvo i ragazzi Trivette cattura alcuni delinquenti, ma uno di essi lo sorprende e sta per ucciderlo. Sentendosi colpevoli il teppista e un suo amico vorrebbero difendere Trivette con un arco, ma non hanno il coraggio di tirare. Il criminale \u00e8 per\u00f2 stordito con un colpo di padella da un altro ragazzino, che diventa un eroe agli occhi dei compagni. Quest'ultimo, maltrattato dal padre, trova il coraggio di denunciarlo e l'uomo, che picchiava anche la moglie, viene arrestato dai ranger.\nSfida finale.\nTrama.\nUn giovane pugile di nome Joey \u00e8 riuscito a diventare campione nel suo sport, ma \u00e8 odiato dai fratelli Valen, specialmente dal maggiore, Frank, ex campione del mondo, che ha perso il titolo per l'uso di droga. L'uomo riesce a fissare un incontro tra Joey e suo fratello, Bart, anch'egli pugile, e per rovinare l'immagine di Joey nasconde un po' di droga nella sua borsa. L'allenatore del giovane lo scopre, ma il criminale lo uccide spezzandogli il collo. Joey viene cos\u00ec accusato sia dell'omicidio che del possesso di droga, ma Walker lo difende e lo allena, mentre Trivette e un altro agente indagano sulla faccenda. Nonostante gli sforzi di Walker il giovane \u00e8 distrutto per la morte del suo allenatore e il giorno dell'incontro sta per essere sconfitto. Trivette arriva sul ring e annuncia che ha arrestato l'uomo che ha fornito la droga ai Valen, il quale accusa i fratelli dell'omicidio; Joey sfoga il dolore e la rabbia sul suo avversario, vincendo l'incontro. L'altro fratello, il vero colpevole, cerca di fuggire, ma viene fermato da Walker che lo porta in prigione.\nMiss Ranger.\nTrama.\nUn ranger finisce ucciso durante una sparatoria; per sostituirlo si presentano due candidati, un giovane che viene giudicato da Trivette e una donna, Roberta, seguita da Walker. Pur avendo inizialmente un brutto carattere la donna si rivela un'abile agente; \u00e8 tuttavia terrorizzata dal suo ex marito, Russell Stafford, appena uscito di prigione, che giura di volere uccidere lei e la loro bambina. Roberta vorrebbe quindi rinunciare al posto di ranger per trasferirsi, ma l'intervento di Walker sembra spaventare il criminale e la donna riprende la prova, arrestando assieme all'altro candidato l'assassino del ranger. L'ex marito di Roberta penetra per\u00f2 in casa e dopo averle fatto credere di avere ucciso sua figlia (in realt\u00e0 l'ha solo nascosta) tenta di soffocare la donna. Roberta, usando alcune mosse che le aveva insegnato Walker, riesce a difendersi e il suo ex marito muore durante la lotta. La donna supera infine la prova diventando un ranger.\nLa pillola del diavolo.\nTrama.\nIn una palestra l'istruttore spaccia droga per rinforzare i muscoli, ma uno dei ragazzi ha un incidente causato dalla droga e di conseguenza muore. Dato che non \u00e8 l'unico caso Walker si infiltra come supplente in una scuola dove c'\u00e8 anche un agente in incognito che si finge uno studente. La classe raccoglie i peggiori elementi della scuola, considerati irrecuperabili dallo stesso preside, ma Walker riesce a farsi stimare dai ragazzi e salva inoltre una studentessa da un'aggressione; gli spacciatori picchiano per\u00f2 uno dei ragazzi che non aveva i soldi per pagarli (facendolo morire per sbaglio) e aggrediscono anche l'agente che stava indagando sulla palestra. Gli spacciatori, scoperto che i ranger ormai li hanno scoperti, decidono di eliminare l'altro studente coinvolto prima che possa parlare. I ranger arrivano in tempo a salvare il ragazzo e la sua compagna e arrestano i delinquenti, mentre tutti gli studenti, incitati da Walker, decidono di proseguire gli studi iscrivendosi al college.\nFuria cieca.\nTrama.\nUn boss della malavita che era stato condannato a quaranta anni di prigione corrompe i giudici ed esce dopo un decennio. Walker sente la notizia al telegiornale e ne resta pietrificato, senza dare nessuna spiegazione ad Alex e Trivette. C.D. spiega loro che dieci anni fa il criminale aveva ordinato un agguato contro Walker: il ranger era rimasto solo ferito, ma la sua fidanzata era morta. La tragedia aveva sconvolto Walker rendendolo talmente violento che i suoi superiori volevano sospenderlo dal servizio, ma la situazione si era poi normalizzata con l'arresto del criminale e una vacanza di Walker presso lo sciamano Aquila Bianca. Nel frattempo il criminale vuole vendicarsi del ranger perseguitando i suoi amici: fa picchiare C.D. mandandolo all'ospedale e uno dei suoi uomini, fingendo di volere tradire il suo capo, attira Trivette in trappola per poi farlo investire. Trivette si salva grazie all'arrivo di Walker, che \u00e8 poi vittima di un agguato assieme ad Alex. Il ranger spara a uno degli uomini e costringe l'altro a testimoniare contro il boss, andando ad arrestarlo. Walker soffoca la rabbia per la morte della sua donna parlandone con Alex.\nIl processo LaRue.\nTrama.\nInizia il processo contro Victor LaRue; Alex partecipa al processo, durante il quale il delinquente si finge completamente pazzo sperando di evitare la condanna, che appunto verifica se il condannato \u00e8 mentalmente idoneo ad affrontare il processo finale. Ma l'inganno non funziona perch\u00e9, dopo la testimonianza del suo medico personale che giudica il criminale perfettamente sano di mente, il giudice capisce la trappola. LaRue allora fingendo un raptus incontrollabile ruba la pistola all'agente che lo sorvegliava e lo uccide. Successivamente uccide un altro poliziotto, il medico che ha testimoniato contro di lui e il suo stesso avvocato difensore. La polizia si precipita cos\u00ec all'aula, ma LaRue non gli lascia il tempo di aprire la porta e comincia a sparare uccidendo un altro agente. Tenendo in ostaggio le altre persone presenti il condannato libera un altro criminale (Buddy Rebotco), chiede un elicottero per la fuga e pretende che Walker si presenti in aula disarmato per poterlo uccidere. Comincia a torturare nuovamente Alex e successivamente uccide anche il giudice prendendosi la sua toga. Walker, impegnato a inseguire due delinquenti, non \u00e8 per\u00f2 rintracciabile ed \u00e8 all'oscuro della faccenda. Trivette e C.D., insieme al resto dei poliziotti, cercano di risolvere la situazione, cos\u00ec Trivette entra nell'aula portando un televisore che il criminale aveva chiesto e diventa anch'egli un ostaggio. Nel frattempo inoltre LaRue confessa a Buddy che in realt\u00e0 loro non scapperanno mai, come gli aveva invece assicurato precedentemente, perch\u00e9 li ucciderebbero prima, cos\u00ec Buddy pensa di uccidere LaRue per fargliela pagare, ma la pistola con cui spara \u00e8 scarica e quindi \u00e8 LaRue che lo uccide. Dopo tutte queste vittime, torture e disgrazie, nell'attesa di vendicarsi su Walker, il criminale cerca di violentare Alex, ma Walker, venuto a conoscenza della situazione, si precipita sul posto, sfonda la porta dell'aula, spara a LaRue e lo uccide. Mentre guarda il corpo di LaRue che viene trasportato via Alex ha una visione nella quale il criminale resuscita e la guarda nuovamente con l'odio negli occhi.\nIl cuore del drago.\nTrama.\nUna statua cinese con poteri magici, raffigurante un drago, viene rubata dal capo di una setta che intende sfruttarla per dominare le altre bande sue concorrenti. Intanto uno studente la cui sorella \u00e8 finita in coma ruba la statua a sua volta, convinto che possa guarirla. Non riuscendo tuttavia a fare funzionare la statua il giovane si rivolge al suo professore, ma l'uomo e sua figlia vengono catturati dai criminali, che li obbligano a dire loro dove si nasconda lo studente per potere recuperare la statua e ucciderlo. Il giovane viene trovato prima da Walker e assieme a lui sconfigge la banda, ma la statua si rompe durante la lotta: lo studente, disperato, \u00e8 convinto che sua sorella non abbia pi\u00f9 speranze, invece la bambina si risveglia all'improvviso e anche il professore, malato di tumore, guarisce miracolosamente.\nL'angelo del quartiere.\nTrama.\nUn quartiere di Dallas \u00e8 dominato da una banda di teppisti. Uno degli abitanti, esasperato, tenta di allontanarli dando fuoco al loro deposito di droga, ma i teppisti lo identificano e si vendicano sparandogli. A essere colpito non \u00e8 per\u00f2 l'uomo ma la sua nipotina, che tuttavia guarisce in modo miracoloso, e al risveglio racconta di avere visto un angelo che l'aiuter\u00e0 a interrompere la violenza. La bambina decide di dare una festa, il giorno di Pasqua, nel parco usato dalla banda come punto di ritrovo; incitati dalla piccola gli abitanti iniziano effettivamente a rendere sicuro il quartiere stabilendo delle ronde di sorveglianza e ripulendo il parco. Ci\u00f2 fa infuriare i teppisti e il loro capo decide di eliminare la bambina; il giovane che le aveva sparato per sbaglio interviene per\u00f2 a difenderla e viene ferito al suo posto. Il capo della banda viene arrestato dai ranger, mentre gli altri teppisti, su richiesta della bambina, si uniscono alla festa.\nIl figlio del boss.\nTrama.\nRoberta, la donna diventata ranger, si infiltra nella casa di un mafioso fingendosi un insegnante per suo figlio; la sua missione \u00e8 in realt\u00e0 quella di accedere al computer del boss, su cui segna i suoi traffici, per copiarne il contenuto e poterlo arrestare. La donna scopre che il mafioso, oltre ad avere sequestrato il bambino (affidato alla madre dopo il divorzio), lo maltratta per farlo diventare \"un vero uomo\" come lui. Il boss assume due killer per uccidere la sua ex moglie e Walker, ma il bambino rivela la cosa a Roberta, che avverte i ranger. Walker e Trivette salvano la donna e arrestano i due assassini: Roberta intanto \u00e8 riuscita a copiare la memoria del computer, ma viene scoperta dall'attuale moglie del boss, ed egli intende ucciderla. Walker e Trivette piombano sul posto e il mafioso, finito a terra durante la lotta, cerca di farsi dare la pistola dal figlio, ma il bambino consegna l'arma ai ranger facendolo arrestare.\nIl figlio di Thunder.\nTrama.\nUn delinquente in fuga \u00e8 inseguito sia dai ranger che dalla polizia. Il criminale cerca di fuggire su una mongolfiera prendendo in ostaggio la moglie di Thunder Malloy, un noto e apprezzato pastore protestante, che vi era sopra. Walker e il detective della polizia Carlos Sandoval lo inseguono con un'altra mongolfiera, arrestandolo. Il pastore Thunder muore per\u00f2 improvvisamente d'infarto e Trent, il suo figlio maggiore, rientra dall'esercito. Trent pensa di gestire la chiesa, ma l'impegno viene preso da Roscoe Jones, un amico e collega del padre. Non volendo tuttavia abbandonare la famiglia il giovane decide di lasciare l'esercito e trova lavoro in un centro commerciale. Qui incontra Carlos, suo amico d'infanzia, che vorrebbe farlo entrare nella polizia, ma Trent rifiuta poich\u00e9 \u00e8 contrario all'uso delle armi, che sostituisce con le arti marziali. Un poliziotto intanto viene ucciso e il fatto si ripete con altri due. Trent impartisce lezioni di difesa al primo dei suoi tre fratelli minori, perseguitato dai bulli. Walker e Trivette iniziano la caccia al serial killer, intuendo che la morte degli agenti di polizia fa parte di una vendetta. Durante le indagini Trivette viene per\u00f2 ferito e viene operato d'urgenza. Nel frattempo anche Carlos finisce nel mirino del killer, ma Trent lo salva spingendolo via. L'assassino viene riconosciuto da Carlos come un ex poliziotto che, finito in prigione per i suoi metodi violenti, vuole vendicarsi dei suoi ex colleghi che non l'avevano difeso al processo. Il killer tenta nuovamente di uccidere Carlos e ferisce Walker, che era accorso per difenderlo. Trent lotta con il delinquente rischiando di cadere da un palazzo assieme a lui. Walker e Carlos afferrano per\u00f2 il loro amico, mentre il criminale precipita nel vuoto e muore. All'ospedale Trivette si riprende. Trent vorrebbe fare l'investigatore privato, ma Walker gli suggerisce di sfruttare la sua abilit\u00e0 nelle arti marziali aprendo una palestra e lo aiuta a sistemare allo scopo un vecchio magazzino. Trent inaugura quindi la palestra, che ha tra gli allievi anche suo fratello, senza rinunciare a fare l'investigatore come secondo lavoro.\nIl Texas contro Cahill.\nTrama.\nAlex cerca di fare condannare un delinquente difeso da un suo ex fidanzato, anch'esso avvocato. Quest'ultimo si presenta poi a casa di Alex dicendosi disposto a tradire il suo cliente. Alex, che era stata drogata, si risveglia accanto al cadavere dell'uomo e viene arrestata, poich\u00e9 ci sono le sue impronte sull'arma del delitto. Suo padre Gordon si presenta come avvocato difensore della figlia, collaborando inoltre con i ranger in attesa del processo. Walker sospetta che il vero colpevole possa essere il criminale che aveva litigato con il suo stesso avvocato, oltre ad avere interesse a incastrare Alex. Intanto la donna fa amicizia con la sua compagna di cella, che a sua volta la salva dall'aggressione di altre detenute. Il giorno del processo, mentre Gordon si impegna a dimostrare l'innocenza di sua figlia, Walker riceve dalla sorella della vittima una videocassetta che mostra la verit\u00e0. L'avvocato non voleva tradire il proprio cliente, ma era stato convinto da quest'ultimo a drogare Alex per farsi fotografare a letto con lei, creando uno scandalo che danneggiasse il processo; il delinquente per\u00f2 aveva preferito ucciderlo, scaricando la colpa su Alex. Grazie alla prova la donna viene rilasciata e i ranger arrestano il vero colpevole; Alex convince il padre a ottenere un nuovo processo per l'ex compagna di cella (falsamente accusata di traffico di droga), in cui sar\u00e0 lui a difenderla.\nAmici per la pelle.\nTrama.\nJoey, un giovane pugile amico di Walker, ha superato l'esame per entrare in polizia. Il giovane riceve l'incarico di arrestare uno spacciatore di droga, Vic Solano, che era suo amico da bambino, oltre a Brown, il boss che lo comanda. Fingendo di essere uno spacciatore Joey riesce ad avvicinare il suo amico, che non fidandosi di lui lo mette alla prova ordinandogli di uccidere un altro delinquente. L'uomo, avvertito dai ranger, viene dotato di un giubbotto antiproiettile, ma in seguito rivela la verit\u00e0 allo spacciatore. Quest'ultimo lo uccide e vorrebbe eliminare anche Joey, ma quando il poliziotto gli promette clemenza in cambio delle prove e della testimonianza contro Brown, Solano non ha il coraggio di farlo, anzi lo difende dal boss. In seguito allo scontro a fuoco che ne scaturisce lo spacciatore si prende la pallottola destinata a Joey, finendo cos\u00ec ucciso dal boss (ucciso poi a sua volta da Walker) ma riesce a salvare il suo amico."}
{"id": "1779404", "revid": "729019", "url": "https://it.wikipedia.org/wiki?curid=1779404", "title": "BMW 802", "text": "Il BMW 802 era un motore aeronautico radiale 18 cilindri doppia stella raffreddato ad aria realizzato dalla tedesca BMW Flugmotorenbau GmbH, sviluppato nel periodo della seconda guerra mondiale e rimasto allo stadio di prototipo.\nStoria.\nIl progetto dell'802 nasce dall'esigenza di soddisfare la richiesta del Reichsluftfahrtministerium (RLM) per la realizzazione di un motore che raggiungesse la potenza di 2\u00a0500 PS e che avrebbe dovuto equipaggiare i grandi bombardieri strategici che non erano stati previsti come dotazione della Luftwaffe se non negli ultimi anni del secondo conflitto mondiale.\nSviluppo.\nGi\u00e0 alla fine delle ultima fasi di prove tecniche sul BMW 801, gli ingegneri ipotizzarono una versione ancora pi\u00f9 potente del motore semplicemente aggiungendo un maggior numero di cilindri per ogni stella, e la richiesta dell'RLM diede loro la possibilit\u00e0 di mettere in pratica tali intuizioni. A grandi linee si pu\u00f2 considerare l'802 una versione a 18 cilindri dell'801, ottenuta con la sistemazione di 9 cilindri su ogni stella contro i 7 del precedente 801.\nPer ovviare al minore spazio esistente tra i cilindri e conseguente maggior pericolo di surriscaldamento dei gruppi termici vennero installati dei deflettori metallici atti ad incanalare il flusso d'aria nei punti di maggiore sollecitazione termica. Originale anche il sistema di distribuzione adottato, un precursore del sistema VANOS, nel quale durante il funzionamento del motore era possibile variare la fasatura delle valvole di aspirazione e di scarico, azionando appositi dischi camma che venivano ruotati l'uno contro l'altro.\nUna delle caratteristiche negative ereditate dal precedente motore era la sua la sua inadeguatezza ad operare ad alta quota, dovuto all'adozione di un compressione a uno stadio e due velocit\u00e0. Siccome non c'erano particolari urgenze nello sviluppo, gli ingegneri si presero tutto il tempo per migliorare questa lacuna realizzando un compressore a tre velocit\u00e0. Il primo settaggio era ottimizzato per la bassa quota consentendogli di sviluppare una potenza di 2\u00a0600 PS (1\u00a0912 kW) al decollo ed attestandosi a 1\u00a0600 PS (1\u00a0176\u00a0kW) a 12\u00a0000 m di quota, un notevole incremento rispetto all'801 che si fermava rispettivamente a 1\u00a0600 PS (1\u00a0176\u00a0kW) al decollo e 1\u00a0380 PS (1\u00a0015\u00a0kW) massimi a 4\u00a0600 m, considerando che l'incremento nella cubatura era del solo 30%.\nPur se nelle fasi iniziali si rivel\u00f2 promettente, il progetto venne prima rallentato e poi definitivamente annullato alla fine del 1943 per l'esigenza della massima concentrazione sullo sviluppo e messa a punto dei nuovi motori turbogetto BMW 003.\nUn ulteriore sviluppo produsse una nuova versione denominata P.8011, caratterizzata dalla sostituzione del compressore meccanico con due piccoli turbocompressori. In questa configurazione riusc\u00ec a raggiungere la potenza di quasi 2\u00a0800 PS (2\u00a0059\u00a0kW) al decollo, in alcune prove arrivando a 2\u00a0900 PS (2\u00a0133\u00a0kW), migliorando sensibilmente anche le prestazioni ad alta quota. L'impossibilit\u00e0 di reperire leghe metalliche resistenti alle alte temperature da utilizzare nella loro costruzione, problema che accomunava la maggior parte dei progetti di turbine tedesche, ne imped\u00ec per\u00f2 il passaggio alla produzione in serie."}
{"id": "1779406", "revid": "148107", "url": "https://it.wikipedia.org/wiki?curid=1779406", "title": "Notazione slash di Feynman", "text": "Nello studio dei campi di Dirac in teoria quantistica dei campi, la notazione slash di Feynman \u00e8 una notazione che consente di scrivere in modo abbreviato espressioni che coinvolgono quadrivettori e l'insieme delle quattro matrici di Dirac. \nSe formula_1 \u00e8 un quadrivettore covariante, allora la notazione slash di Feynman \u00e8 definita come\ndove si \u00e8 usata la convenzione di Einstein sugli indici ripetuti e formula_3 le quattro matrici di Dirac.\nUn simbolo \"slashato\" \u00e8 dunque da considerarsi una matrice 4x4, un operatore che agisce su spinori di Dirac. A seconda del significato del quadrivettore alla base, esso pu\u00f2 avere altre valenze ed essere operatore in un altro spazio lineare. Si potrebbe criticare che la notazione slash di Feynman riduce di molto l'immediatezza nell'intuizione dell'oggetto da essa rappresentato, aumentando la complicazione per lo scopo in realt\u00e0 di fornire una veramente assai modesta compattazione della notazione. Nonostante questo, oggi essa \u00e8 largamente in uso nei testi di meccanica quantistica relativistica o di teoria quantistica dei campi.\n\u00c8 importante notare che un quadrivettore slashato \"non\" \u00e8 un invariante di Lorentz, poich\u00e9:\ndove le matrici S sono la rappresentazione spinoriale degli elementi del gruppo di Poincar\u00e9. Inoltre:\nIdentit\u00e0.\nUsando le propriet\u00e0 dell'anticommutatore si pu\u00f2 mostrare che, per qualunque formula_1 e formula_9,\nIn particolare,\nUlteriori identit\u00e0 si possono ricavare tramite le identit\u00e0 delle matrici gamma sostituendo il tensore metrico con i prodotti interni. Per esempio:\ndove formula_19 \u00e8 il simbolo di Levi-Civita."}
{"id": "1779408", "revid": "115890724", "url": "https://it.wikipedia.org/wiki?curid=1779408", "title": "Black Tiger (videogioco)", "text": "Black Tiger, noto in Giappone come Black Dragon, \u00e8 un videogioco arcade di tipo hack and slash a scorrimento multidirezionale sviluppato e pubblicato nel 1987 dalla Capcom.\nLa U.S. Gold ne pubblic\u00f2 conversioni per i principali home computer diffusi in occidente; venne sviluppato anche un porting per Nintendo Entertainment System ma questo non venne mai pubblicato.\nIl gioco \u00e8 presente anche per PlayStation 2 e per Xbox con la raccolta \"Capcom Classics Collection, Volume 2\", nonch\u00e9 per Sony PSP con la raccolta \"Capcom Classics Collection Remixed\".\nTrama.\nIn un'era ancestrale fatta di guerrieri ed eroi, un opulento impero riceve dai cieli tre terribili draghi, capeggiati dall'esemplare nero del gruppo, che portano terrore e distruzione; il regno dei tre malvagi esseri dura a lungo ed avvolge il paese nell'oscurit\u00e0, finch\u00e9 non fa la sua comparsa un impavido eroe in armatura armato di mazzafrusto, chiamato \"la Tigre Nera\".\nModalit\u00e0 di gioco.\nIl protagonista si guida con il joystick in un ambiente bidimensionale a piattaforme e a scorrimento, con la possibilit\u00e0 di arrampicarsi su supporti verticali e accovacciarsi a terra; con il primo pulsante si attacca con un colpo di mazzafrusto e contemporaneamente con il lancio di tre pugnali; con il secondo pulsante si salta. L'arma utilizzata ha un livello che ne determina la potenza, e la corazza un valore in punti che cala quando si viene colpiti: quando il valore dell'armatura arriva a zero questa scompare e a quel punto con i colpi ricevuti il giocatore perde punti vita. \u00c8 possibile acquistare power-up in alcuni negozi che si attivano liberando dalla pietrificazione degli anziani che si trovano lungo il percorso. I potenziamenti si acquistano tramite delle monete denominate \"Zenny\".\nLungo il percorso si affrontano nemici di ogni tipo (orchi, serpenti velenosi, pipistrelli, mummie, demoni ...) e si trovano vari forzieri che, se aperti, possono contenere un bonus oppure anche una trappola. Alcune trappole sono letali e tolgono l'intera vita, come i massi e i trabocchetti con lame.\nIl gameplay propone una certa libert\u00e0 al giocatore di movimento lungo lo scenario, che presenta vari bivi e luoghi segreti dove trovare tesori o vari bonus. I livelli in genere sono ampi e composti da numerose piattaforme o colonne sulle quali arrampicarsi. Sono presenti anche delle porte non solo per terminare il livello ma anche per accedere ai dungeon, parte del livello spesso ricca di bonus.\nAl termine di ogni livello \u00e8 presente un boss.\nI livelli totali sono otto, e gli scenari rappresentano un'escalation dal buio totale e le grotte dei primi livelli alla luce e il cielo aperto degli ultimi livelli, quando l'eroe arriva proprio a ridare luce e speranza al regno sconfiggendo il drago nero.\nLa versione occidentale \"Black Tiger\" differisce da \"Black Dragon\" per diversi particolari:"}
{"id": "1779410", "revid": "122925664", "url": "https://it.wikipedia.org/wiki?curid=1779410", "title": "Episodi di Walker Texas Ranger (sesta stagione)", "text": "La sesta stagione della serie televisiva \"Walker Texas Ranger\" formata da 25 episodi, viene trasmessa sul canale statunitense CBS dal 27 settembre 1997 al 16 maggio 1998. Invece in Italia trasmessa in prima visione su Italia 1 dal 22 maggio al 15 settembre 2000.\nLa vendetta dei McLains.\nTrama.\nUna agente in incognito viene scoperta ed uccisa dal boss della droga su cui stava indagando. Uno dei suoi fratelli, caporale dei Marines, fugge dall'esercito per uccidere a sua volta l'assassino, ma viene arrestato dai ranger prima di riuscirci. Il giovane viene preso in consegna dal suo sergente, ma il resto della famiglia McLains (un altro fratello e una sorella) lo fanno fuggire per unirsi a lui nella vendetta. Il sergente cerca di fermarli assieme ai ranger; Walker cattura la sorella che passa poi dalla loro parte, aiutandoli a fermare i due fratelli prima che finiscano uccisi; difatti il boss, rilasciato per mancanza di prove, ha mandato vari uomini sulle loro tracce. Questi ultimi vengono sconfitti dai ranger; il boss cerca di fuggire ma viene bloccato dal marine, che, rinunciando ad ucciderlo, consegna a Walker una prova per incriminarlo.\nIl sosia.\nTrama.\nI ranger arrestano un ricercato dall'FBI che assomiglia molto a Charlie, un delinquente pentito che sta scontando la sua pena lavorando nei servizi sociali. Per catturare il resto della banda, Walker convince Charlie a sostituirsi al criminale, in cambio della libert\u00e0. La somiglianza tra i due inganna i complici, ma il vero delinquente, finito in coma durante l'arresto, si riprende e riesce a fuggire dall'ospedale tornando dagli altri. Questi hanno progettato una rapina in banca ed hanno rapito la vice direttrice, rimasta vedova, e il suo bambino per farsi aprire; una volta entrati nell'edificio, vi piazzano una bomba per aprire la cassaforte ed eliminare i testimoni, compreso Charlie. Walker arriva per\u00f2 sul posto catturando una parte della banda; mentre il ranger arresta il loro capo, Charlie riesce a disinnescare la bomba, salvando il bambino e sua madre. Charlie si \u00e8 innamorato della donna e pare che il sentimento sia ricambiato.\nLucas.\nTrama.\nI ranger fanno irruzione nella casa-laboratorio di uno spacciatore, ma il criminale riesce a fuggire trascinandosi dietro la sua compagna e minacciando di ucciderla. Mentre perquisisce la casa, Walker trova un bambino chiuso a chiave in una stanza e scopre che si chiama Lucas e che \u00e8 il figlio della donna. Essendo la madre sieropositiva, Lucas \u00e8 malato di AIDS e la malattia \u00e8 troppo avanzata per poterla curare. Dopo il ricovero all'ospedale il bambino viene portato in un orfanotrofio, ma gli altri bambini lo evitano poich\u00e9 \u00e8 malato, quindi Walker decide di adottarlo. Ad un successivo assalto dei ranger, solo lo spacciatore riesce a scappare mentre la madre di Lucas, ormai in gravi condizioni, viene ricoverata e fa appena in tempo a regalare al figlio una sua foto, morendo poco dopo. Lucas ha degli incubi in cui si vede aggredito dal suo patrigno e questi peggiorano dopo la morte della madre. Walker decide di farlo curare dallo sciamano Aquila Bianca e lo porta nella riserva indiana, dove appunto lo sciamano lo aiuta ad affrontare i suoi incubi, e le sue paure. Su richiesta di Lucas, Walker \u00e8 poi obbligato a spiegargli che \u00e8 malato di AIDS. Intanto lo spacciatore \u00e8 stato derubato della carta di credito e della chiave della cassaforte ed immagina che sia una vendetta della sua compagna, poich\u00e9 maltrattava sia lei che suo figlio; gli oggetti sono infatti nascosti nella foto che la donna aveva dato a Lucas. Il criminale penetra nel ranch del ranger e minaccia Lucas per riaverli, ma Walker si sveglia e lo arresta: grazie anche alla testimonianza di Lucas, lo spacciatore viene condannato. La malattia del bambino per\u00f2 procede e Lucas muore. Walker fa un discorso sulla tomba di Lucas dicendo che nessuno lo dimenticher\u00e0 per il suo coraggio nell'affrontare la malattia. Dopo aver detto questo Walker gli dice addio e piange.\nEsperimento Alzheimer.\nTrama.\nIl padre di un'amica di Trivette viene ricoverato in un ospizio dove, all'insaputa dei familiari, i medici sperimentano dei farmaci contro l'Alzheimer sui loro pazienti, provocando per\u00f2 varie morti per effetti collaterali. Quando il padre della sua amica muore, Trivette ne chiede l'autopsia e Walker scopre che in quell'ospizio il tasso di mortalit\u00e0 \u00e8 molto superiore alla media; i risultati dell'autopsia, trovando tracce di farmaci illegali, confermano poi il loro sospetto. C.D viene cos\u00ec convinto a fingersi malato di Alzheimer per entrare nell'ospizio e registrare ci\u00f2 che succede. Con l'aiuto di un'anziana signora, che si finge malata per indagare sulla morte di una sua amica, C.D vi riesce ma viene scoperto e i medici vorrebbero ucciderlo. Walker e Trivette arrivano in tempo a salvarlo, mentre la padrona dell'ospizio cerca di distruggere le prove: l'anziana per\u00f2 la segue stendendola con un pugno. Tra la gioia dei pazienti, i medici vengono quindi arrestati.\nBanditi a Buckhorn.\nTrama.\nWalker racconta ad alcuni ragazzini la storia di Cooper e di come questo fosse passato da cacciatore di taglie a ranger. Nel racconto Cooper si ferma nella citt\u00e0 di Buckhorn per arrestare un bandito, trattenendosi poi sul posto per proteggere un contadino di nome Tom Wilson dal boss locale (Bedoe), che vuole obbligarlo a vendergli la sua fattoria. Cooper aiuta Wilson a radunare il bestiame, la cui vendita gli permetterebbe di pagare i debiti, ma gli aiutanti del criminale uccidono tutta la mandria. Cooper salda allora il debito col proprio denaro ottenendo da Wilson met\u00e0 della sua terra; innamorato di Sarah, una vedova del posto, Cooper decide di cambiare vita e di sposarsi. Nel frattempo, infuriato per aver perso l'affare, Bedoe chiama in citt\u00e0 un gruppo di banditi mandandoli ad uccidere Wilson, sua moglie Mary ed il bambino, e Cooper e Sarah arrivano troppo tardi. Deciso a vendicare la famiglia Wilson, Cooper uccide due dei banditi in una sparatoria, ma viene arrestato dal ranger Cabe Wallace. Successivamente, avendo capito che Cooper voleva aiutare la giustizia, Wallace lo convince a diventare lui stesso un ranger e lo libera. Cooper ritrova il resto dei banditi, che avevano lasciato Buckhorn, ma rimane ferito ed \u00e8 costretto a fuggire, venendo poi salvato da un indiano. Intanto i banditi tornano a Buckhorn lo sceriffo si ribella al criminale che lo fa uccidere e nomina il capo dei banditi, Kilgore, nuovo sceriffo. Kilgore sottomette tutta Buckhorn uccidendo chiunque gli si opponga. Sarah riesce ad avvertire Wallace che tenta di fermare il bandito ma viene ucciso in duello. Kilgore deve per\u00f2 scontrarsi con Cooper, che lo affronta in una sparatoria e lo uccide, dopo aver sconfitto il resto della banda, vendicando cos\u00ec Wallace e i Wilson. Il boss tenta di eliminare Cooper a tradimento, che tuttavia, avvertito da Sarah, si volta e lo uccide. Rinunciando a sposare Sarah, Cooper decide di continuare il nuovo lavoro di ranger.\nIl bambino prodigio.\nTrama.\nUn bambino che ha un'intelligenza straordinaria e la capacit\u00e0 di spostare oggetti e persone col pensiero \u00e8 tenuto prigioniero all'interno di un laboratorio, dove viene studiato. I continui esperimenti rischiano tuttavia di ucciderlo, ed il ragazzino, avvertito da A.R.T (un computer parlante di cui \u00e8 \"amico\"), decide di fuggire per rifugiarsi da Walker e Trivette, che aveva conosciuto via internet. Aiutato costantemente dal computer, il bambino rintraccia Walker e successivamente sua madre, ex dipendente del laboratorio creduta morta, anch'essa vittima del capo dell'istituto che le aveva fatto credere che suo figlio fosse morto in un incidente, per poi studiarlo come cavia. Nel frattempo, il capo del laboratorio decide sia di eliminare le prove contro di lui cancellando la memoria di A.R.T e sia la dipendente che aveva preso le difese del bambino. I ranger bloccano per\u00f2 il suo piano ed il ragazzino inizia una nuova vita con la madre.\nLa lunga marcia.\nTrama.\nCon l'aiuto di Alex, Walker riesce a convincere alcuni politici a lasciargli sperimentare una sua idea, ossia aprire un campo in cui cercher\u00e0 di recuperare alcuni giovani delinquenti per evitare loro la prigione. Un senatore \u00e8 tuttavia fortemente contrario al progetto e manda a giudicarlo un commissario di sua fiducia, con l'ordine di dichiararne il fallimento comunque vada. Il commissario passa invece dalla parte di Walker, avendo notato che dopo qualche giorno di ribellione, i giovani hanno iniziato ad ubbidire a Walker e Trivette e a collaborare tra loro. Un giorno uno dei ragazzi cerca per\u00f2 di scappare e spara ad una guardia, finendo ucciso a sua volta; il progetto sembra interrompersi, ma Walker insiste a volere continuare per dare una possibilit\u00e0 al resto del gruppo. Le guardie, infuriate per la morte del loro collega, iniziano a perseguitare i ragazzi e Walker decide di trasferirli in un campeggio. Quando Trivette ed il commissario devono allontanarsi, uno dei giovani ne approfitta per stordire Walker e cerca di convincere i suoi compagni a fuggire. Gli altri ragazzi catturano invece il ribelle (che finir\u00e0 in carcere lui soltanto) e soccorrono Walker, che supera la prova ed inizia a lavorare con un nuovo gruppo.\nIl purosangue.\nTrama.\nUn delinquente organizza corse di cavalli truccate per far vincere sempre il suo campione, aumentandone cos\u00ec il valore; non esita inoltre a far uccidere un fantino avversario che si era ribellato facendo vincere il proprio cavallo. Avendo imparato che un allevatore possiede un buon cavallo di nome Rainbow, montato da sua figlia, il criminale provoca la ragazza facendole accettare una sfida contro il suo cavallo. Il padre non vuole accettare una corsa truccata ed il delinquente lo fa picchiare dai suoi uomini: la figlia vorrebbe quindi ritirarsi ma il denaro della vincita le serve per mantenere la fattoria, essendo suo padre invalido. Il criminale fa avvelenare Rainbow ma il cavallo riesce a vincere la gara prima di crollare, mentre Walker cattura uno degli aiutanti che fa il nome del suo capo. Contro le previsioni del veterinario, Rainbow sopravvive e una volta guarito riprende le gare.\nIl posto di una donna.\nTrama.\nL'ex compagna di cella di Alex ha dimostrato la sua innocenza ed \u00e8 uscita di prigione, trovando lavoro in un cantiere. Il capocantiere, d'accordo con l'ispettore per la sicurezza, adopera materiale scadente per i ponteggi e per le costruzioni stesse, mettendo quindi in pericolo gli operai. La donna tenta pi\u00f9 volte di protestare e il suo capo, che aveva gi\u00e0 fatto uccidere un altro operaio che si era lamentato, decide di eliminare pure lei e fa segare l'impalcatura su cui avrebbe lavorato il giorno dopo. A precipitare nel vuoto \u00e8 per\u00f2 un altro operaio e la colpa dell'incidente viene scaricata sulla donna che viene licenziata; lei decide di fare causa al suo datore di lavoro. Il giorno del processo non si presenta per\u00f2 in tribunale ed Alex, preoccupata per la sua ex compagna di cella, avverte Walker. I delinquenti cercano difatti di uccidere la donna, sua madre e la sua bambina, ma l'arrivo di Walker le salva ed i criminali vengono arrestati. La donna trova poi un nuovo lavoro come capocantiere.\nL'equivoco.\nTrama.\nWalker e Trivette, aiutati da un altro agente, danno la caccia ad un criminale che gestisce dei laboratori clandestini. Questo, oltre a sfruttare gli immigrati, d\u00e0 fuoco ad uno dei locali con gli operai chiusi all'interno, per eliminare le prove. Nel frattempo, una coppia adotta due bambini, ma il pi\u00f9 grande, credendo che i nuovi genitori vogliano separarlo dalla sua sorellina, fugge assieme a lei. I due bambini si imbattono nel delinquente e lo vedono uccidere una delle operaie che si era ribellata. Walker interrompe le indagini per cercare i bambini, con l'aiuto del barbone detto \"il Soldato\" e del suo cane. Anche il criminale sta cercando i bambini per eliminarli, e li chiude in un palazzo abbandonato a cui d\u00e0 fuoco. Avvertito dal cane del vagabondo, Walker li salva, arrestando poi il criminale e la sua banda. I due bambini vengono quindi riaccompagnati dalla famiglia adottiva.\nTrib\u00f9.\nTrama.\nSam Coyote, un agente della riserva Cherokee, \u00e8 follemente innamorato di Nora, un'archeologa, che tuttavia rifiuta di sposarlo. In seguito, la donna viene trovata uccisa (l'arma del delitto \u00e8 il coltello di Sam) e quest'ultimo viene sospettato del delitto. Walker e George, altro agente indiano, sono convinti dell'innocenza di Sam, tuttavia lo arrestano prima che lo faccia l'F.B. I. Seguendo una delle sue intuizioni, Walker sospetta del capo di un'agenzia di scavi che sta cercando petrolio; l'uomo aveva difatti trovato un giacimento nella riserva, ma Nora non le avrebbe permesso di distruggere il sito in cui lei stava lavorando, cos\u00ec l'aveva uccisa, incolpando Sam. Walker cerca di arrestare il colpevole, ma viene stordito dagli altri operai che intendono gettarlo in un dirupo: il ranger si riprende e li sconfigge, tornando poi indietro per affrontare il resto della banda. Aiutato da George, Sam e Trivette, Walker arresta il vero colpevole e Sam viene assolto.\nIl giorno del perdono.\nTrama.\nAlcuni detenuti riescono a fuggire mentre vengono portati in carcere e dopo aver ucciso le guardie, si rifugiano in una chiesa. Qui prendono in ostaggio la madre superiora e una suora, oltre ad Alex che si trovava sul posto con un gruppo di donne. Intenzionati a riavere il bottino di una rapina, due dei delinquenti si allontanano per recuperare la chiave del nascondiglio ma vengono arrestati dalla polizia e dai ranger. Scoperto che la banda si \u00e8 nascosta nella chiesa, Walker vi entra e fa fuggire parte degli ostaggi; il ranger viene per\u00f2 chiuso a sua volta in un sotterraneo. Intanto il capo della banda (cresciuto nell'orfanotrofio della chiesa) apprende dalla madre superiora che la suora, Grace, \u00e8 sua sorella. Questa sta per essere uccisa dall'altro delinquente, ma suo fratello la salva venendo colpito al suo posto. L'uomo chiede perdono e muore, mentre il suo complice viene arrestato da Walker.\nEstorsione violenta.\nTrama.\nC.D viene chiamato a sostituire un suo amico che lavorava come capo della sicurezza in un albergo di lusso. Ufficialmente, l'uomo \u00e8 stato licenziato per problemi di alcolismo, ma C.D non crede a ci\u00f2 e difatti il suo amico \u00e8 stato ucciso, avendo scoperto che un altro agente sta progettando una rapina nell'albergo. Nel frattempo, Walker riceve l'ordine di sorvegliare lo stesso hotel e vi entra sotto falso nome accompagnato da Alex, raggiunto poi da Trivette anch'esso in incognito. Il motivo della sorveglianza \u00e8 una festa che riunisce vari uomini d'affari, a rischio per la loro ricchezza. L'agente corrotto d\u00e0 ordine di eliminare anche C.D, che per\u00f2 viene salvato da Walker. La sera della festa il criminale fa entrare degli uomini armati nell'albergo ed obbliga gli ospiti a trasferire una grossa somma ciascuno nel suo conto corrente. Walker, Trivette e C.D sconfiggono i delinquenti mentre Alex, riuscita a fuggire, avverte la polizia.\nCody il crociato.\nTrama.\nCody, detto il crociato, \u00e8 un wrestler che ha trascurato la famiglia per il suo lavoro, finendo col divorziare, ed ora ha un problema di salute che gli proibisce di continuare a combattere. Un giorno la sua ex moglie, che si era trasferita in Florida, gli lascia il figlio prima di fuggire. La donna ha difatti assistito ad un omicidio e il colpevole la cerca per eliminarla. Walker riesce a convincere il ragazzino a dirgli dove si nasconde sua madre e la trova prima del criminale, mentre Cody accetta di tornare sul ring per lasciare i soldi della vincita al figlio. Il ragazzino viene per\u00f2 catturato dai delinquenti, che intendono scambiarlo con la madre; Cody finge di accettare, sconfiggendo invece la banda (aiutato da Walker, che ne uccide il capo) e salvando suo figlio. Il wrestler riesce poi a vincere l'incontro, ma rischia di morire poco dopo. Cody tuttavia si riprende e si riconcilia con la sua famiglia.\nNelle mani di Dio.\nTrama.\nDei rapinatori assaltano un furgone portavalori. Walker e Trivette si dividono per inseguirli e Trivette rimane coinvolto in una sparatoria in cui il criminale riesce a fuggire, mentre un bambino resta ferito rischiando di morire. Accusato di aver colpito lui il bambino, Trivette non riesce a dimostrare la sua innocenza (il criminale ha difatti usato un silenziatore e i testimoni hanno sentito un unico sparo) e viene sospeso dal servizio, cadendo in depressione. Nel frattempo, il fratello del bambino si procura una pistola per uccidere Trivette; questo riesce per\u00f2 a spiegargli di non essere il colpevole e di aver saputo che il bimbo, operato, \u00e8 ormai fuori pericolo. Walker trova sul luogo della sparatoria il proiettile di Trivette che viene cos\u00ec assolto. Tornato in servizio, Trivette cattura insieme a Walker il rapinatore e i suoi complici.\nVendetta privata.\nTrama.\nIl detective Carlos sta collaborando con i ranger e si finge uno spacciatore di droga per indagare su una banda e per trovare inoltre l'assassino di suo fratello, che era stato ucciso vari anni prima da uno spacciatore. Carlos propone un affare al vice-capo della banda sperando di poter incontrare anche il boss, che si fa chiamare El Vaquero, ed arrestarlo. El Vaquero (in realt\u00e0 lo stesso vice che usa un falso nome), scoperta la vera identit\u00e0 di Carlos, lo fa catturare tentando di farsi dire ci\u00f2 che ha scoperto. Il boss rivela a Carlos che era stato lui ad uccidere suo fratello (questi, pur essendo tossicodipendente, voleva smettere di spacciare) poi gli spara. Carlos fa in tempo a gettarsi dalla finestra e viene soccorso da un vagabondo che aveva aiutato qualche giorno prima. Gravemente ferito, Carlos viene ritrovato dai criminali ma \u00e8 difeso da Trent, che sconfigge la banda, e da Walker, che spara sul boss e lo uccide.\nL'Angelo custode.\nTrama.\nTrent protegge una donna arrestando il marito che la maltrattava ed ottiene un articolo sul giornale. Maria, un'altra donna nelle stesse condizioni, chiede a Trent di aiutarla, ma \u00e8 terrorizzata dal marito che \u00e8 un boss della droga, e teme che ribellandosi l'uomo la uccida. Il criminale, che l'ha fatta seguire, ordina ai suoi uomini di uccidere Trent (l'attentato per\u00f2 fallisce) e di chiudere sua moglie in casa. Maria chiede aiuto ad Alex che la fa liberare da Walker; lei ricambia denunciando i traffici del marito e i ranger arrestano gran parte della banda, sequestrando anche il magazzino in cui veniva prodotta la droga. Infuriato, il boss fa rapire Maria (ed Alex che era con lei) per interrogarla su ci\u00f2 che ha rivelato, ma i ranger piombano sul posto grazie ad un gps sulla macchina di Alex e salvano le due donne. In un momento di distrazione, il boss cerca di sparare a Trent, ma Carlos spara a sua volta e lo uccide, salvando cos\u00ec il suo amico.\nL'ultimo guerriero.\nTrama.\nSusan, la madre del bambino reincarnazione del Dalai Lama, ha scoperto che il suo sangue contiene un super-dna che lei intende usare come cura contro il cancro. La donna viene per\u00f2 rapita e suo figlio Davey, avendo sognato la madre in pericolo, ritorna dal Tibet per aiutare Walker e Trivette nelle indagini. Davey indica il fidanzato/collega della madre come uno dei colpevoli e l'uomo viene poi arrestato dai ranger mentre tentava di rubare attrezzature dal laboratorio. Difatti l'uomo fa il doppio gioco per un laboratorio concorrente, dove hanno creato tramite esperimenti un super guerriero dalla forza sovrumana, che intende diventare invincibile con una trasfusione del sangue di Susan. I medici si accorgono per\u00f2 che il dna di Davey \u00e8 pi\u00f9 potente e rapiscono anche il bambino. Davey riesce a comunicare telepaticamente con Walker indicandogli il luogo dove lui e la madre sono tenuti prigionieri; i ranger li liberano ed arrestano i medici. Walker si trova per\u00f2 a lottare con il super guerriero, (che si \u00e8 dimostrato resistente anche ai proiettili) e sta per essere ucciso da questo. Susan getta dell'alcol sul guerriero e gli d\u00e0 fuoco, mentre Walker, gettandolo su alcune taniche che poi esplodono, riesce ad ucciderlo. Susan decide di interrompere la sua ricerca, che considera pericolosa se finisse in mani sbagliate.\nL'angelo della morte.\nTrama.\nAngel, un'ex fidanzata di Trivette, arriva a trovarlo disperata perch\u00e9 da molto tempo non ha notizie del padre. Trivette fa un'indagine e si presenta a casa dell'uomo, ma Angel lo uccide e fugge. La donna \u00e8 difatti diventata un killer e quell'uomo non era suo padre, ma la persona che doveva eliminare. Walker allena una squadra e si allontana dal gruppo. Il boss che aveva commissionato l'omicidio anzich\u00e9 pagare Angel decide di farla uccidere dai suoi uomini, ma lei ne uccide uno e ferisce l'altro. Pur avendone la possibilit\u00e0, non spara invece a Trivette che le d\u00e0 la caccia, anzi vorrebbe iniziare una nuova vita con lui. Il ranger e la donna sfuggono ad altri agguati ed Angel fornisce a Trivette una registrazione che incastra il boss: durante l'arresto la donna segue i ranger per derubare il boss, ma questo, ferito, fa in tempo a spararle. Trivette uccide il criminale e cerca di soccorrere Angel, ma lei muore.\nLa notte dell'odio.\nTrama.\nRoscoe Jones, un pastore protestante, dirige la chiesa fondata dal padre di Trent. L'uomo anni prima era stato vittima di un agguato costato la vita ad un'altra persona, e aveva denunciato il colpevole che ora \u00e8 uscito di prigione. Il criminale, che \u00e8 di fede nazista e ha fondato un gruppo razzista, intende vendicarsi e fa uccidere un ragazzo che crede di essere il figlio del prete. Roscoe fa trasferire suo figlio Adam, ma non rinuncia al suo lavoro e anzi organizza una raccolta di fondi per ricostruire la chiesa di un altro pastore di colore, bruciata dai razzisti. In seguito, Roscoe si rende conto che i suoi fedeli sono anch'essi in pericolo e vorrebbe ritirarsi, ma Trent gli fa cambiare idea. Intanto Walker e Trivette scoprono il magazzino in cui i razzisti hanno nascosto le armi, vi fanno irruzione e arrestano i presenti, tra cui mancano per\u00f2 il capo e una parte della banda. Questi irrompono nella festa di beneficenza di Roscoe ma il pastore riesce a tener loro la testa fino all'arrivo dei ranger, chiamati da C.D. In una lotta che coinvolge oltre a Walker e Trivette anche Trent, Carlos, Alex e il fratello minore di Trent, i razzisti vengono sconfitti.\nLa famiglia Lopez.\nTrama.\nJoe Lopez, un ladro scassinatore, esce dopo dieci anni di prigione ed inizia un periodo di libert\u00e0 vigilata, sorvegliato con un braccialetto elettronico. Sua moglie lo accoglie facendolo lavorare nel suo ristorante, ma suo figlio, rimasto molto deluso dall'arresto del padre, non vuole pi\u00f9 avere niente a che fare con lui. Solo l'intervento di Walker riesce a calmare il ragazzo (sconvolto anche dalla morte del fratello Ernesto, ucciso da un poliziotto giustiziere nell'episodio \"Il codice del silenzio\") e lo convince a perdonare il padre, ed in seguito genitore e figlio fanno pace. Intanto altri ex carcerati propongono a Joe di aiutarli in una rapina e lui finge di accettare per scoprire chi \u00e8 il loro capo e rivelarlo a Walker. Il giorno della rapina Joe scopre che il capo della banda \u00e8 proprio il suo agente di sorveglianza il quale, non fidandosi di lui, ne ha preso in ostaggio il figlio. Joe \u00e8 obbligato ad aprire una cassaforte ma all'arrivo dei ranger il capo dei criminali si fa scudo col ragazzo e Joe, accorso per difenderlo, viene ferito al suo posto; sopravvive per\u00f2 all'incidente ed avendo aiutato la giustizia ottiene il condono.\nTerritorio di conquista.\nTrama.\nUn professore cerca di tenere gli spacciatori lontani dalla sua scuola, ma finisce ucciso; Walker, che era amico dell'insegnante, lo sostituisce cercando di scoprire se qualcuno degli studenti ha assistito all'omicidio. Intanto una studentessa, Faith, inizia una raccolta di firme per installare telecamere nei dintorni della scuola, il che allontanerebbe gli spacciatori; il capo dei Diablos, colui che ha ucciso il professore, ordina ad un ragazzino della banda di uccidere la sua compagna di classe. Questo non ha il coraggio di sparare, ma Faith viene comunque colpita da un proiettile e rischia di rimanere paralizzata. Un altro studente confessa a Walker di aver nascosto una pistola nel suo zaino e che proprio dalla sua arma \u00e8 partito accidentalmente il proiettile che ha ferito Faith, inoltre denuncia il capo dei Diablos avendolo visto uccidere il professore. Lo spacciatore viene quindi arrestato ed il ragazzino appartenente alla banda vorrebbe difenderlo sparando a Walker, ma poi cambia idea. Faith inizia la riabilitazione per camminare di nuovo.\nIl matrimonio (1).\nTrama.\nI ranger stanno organizzando il matrimonio di Kim, un'agente che collabora con loro, bench\u00e9 il suo fidanzato insista per farle lasciare la polizia e un loro litigio sembra far saltare le nozze. Nel frattempo un criminale di nome Storm, arrestato anni prima da Kim e dal suo collega, e successivamente condannato da Alex, vuole vendicarsi di loro e paga alcuni sicari per fare un attentato durante il matrimonio. Ai sicari si unisce lo stesso Storm che \u00e8 stato appena rilasciato. Il giorno delle nozze i killer assaltano il furgone dei suonatori e si sostituiscono ad essi, ma l'attentato fallisce; i ranger e la stessa Kim sconfiggono i criminali. Nessuno si accorge per\u00f2 di Storm che, rimasto nascosto, riesce a sparare ad Alex."}
{"id": "1779411", "revid": "123469008", "url": "https://it.wikipedia.org/wiki?curid=1779411", "title": "Episodi di Walker Texas Ranger (settima stagione)", "text": "La settima stagione della serie televisiva \"Walker Texas Ranger\", formata da 23 episodi viene trasmessa sul canale statunitense CBS dal 26 settembre 1998 al 22 maggio 1999. Invece in Italia viene trasmessa in prima visione su Italia 1 dal 22 febbraio al 13 maggio 2001.\nIl matrimonio (2).\nTrama.\nDopo l'attentato Storm riesce a fuggire, mentre Alex finisce in coma e viene ricoverata in ospedale. Walker e Trivette, mentre C.D. sorveglia Alex, obbligano uno dei killer a confessare, scoprendo che Storm prima di fuggire da Dallas ha intenzione di vendere un grosso carico d'armi. I ranger arrestano quindi un gran numero di trafficanti d'armi interrogando anch'essi su Storm. Egli (che nel frattempo ha fatto uccidere il killer in prigione) si fa prestare alcuni uomini dal trafficante delle armi, mandandoli in ospedale a eliminare Alex. Il tentativo fallisce e i ranger, seguendo uno degli uomini, catturano anche il suo capo, che rivela il nascondiglio di Storm. Il boss cerca di sparare a Walker e di ucciderlo con un coltello, ma durante la lotta cade sul suo coltello e muore. Alex si riprende dal coma e Walker le chiede di sposarlo.\nBraccato.\nTrama.\nWalker arresta un nipote di Carlos, di nome Hector, accusato di avere aggredito e rapinato il suo capo. In realt\u00e0 il giovane, licenziato senza motivo, aveva litigato con il datore di lavoro che si rifiutava di pagarlo, ma il capo e due falsi testimoni lo fanno condannare. Nella prigione tre guardie corrotte, oltre a maltrattare i carcerati, spacciano droga all'insaputa del direttore, cos\u00ec uno dei detenuti ruba il registro in cui essi segnano i loro traffici e lo consegna come prova a Hector, che sta per essere rilasciato. Il detenuto viene per\u00f2 ucciso dalle guardie ed Hector evade per salvarsi. Inizia cos\u00ec una caccia all'uomo e le tre guardie corrotte, con la scusa di fermare l'evaso, vogliono in realt\u00e0 ucciderlo prima che egli le denunci. Alla caccia si unisce Carlos, che apprende da Hector la verit\u00e0 e lo aiuta a fuggire; Carlos, aiutato in seguito da Walker, arresta le tre guardie ed Hector viene assolto.\nUno spettro del passato.\nTrama.\nDurante una rapina uno dei ladri viene ucciso da una guardia, venendo poi riconosciuto come un agente in incognito. L'uomo stava indagando sul capo della banda per arrivare al boss che si fa chiamare \"Il grande capo\" e catturare anch'esso. Trivette si finge un delinquente per sostituirlo; nel frattempo Alex ha inaugurato un centro sociale e riceve la visita di un'amica, preoccupata per suo figlio che sta diventando un teppista. Carlos inizia cos\u00ec a seguire il ragazzino, presentandogli alcuni teppisti che si sono rovinati la vita finendo in prigione; il giovane \u00e8 sconvolto, ma in seguito decide di lasciare la banda. Intanto i rapinatori hanno programmato un furto in un museo: Trivette non riesce ad avvertire Walker, che tuttavia arriva ugualmente sul posto. Il capo della banda, che era stato appena scarcerato, viene catturato, mentre Trivette arresta \"Il grande capo\" che prima aveva cercato di aiutare credendolo un ostaggio.\nGrido di guerra.\nTrama.\nNella riserva Cherokee il fiume \u00e8 inquinato; vari bambini si sono ammalati per avervi fatto il bagno e alcuni sono morti. Avvertito da Sam Coyote, l'agente della riserva, Walker arriva per indagare. Una fabbrica sembra essere all'origine dell'inquinamento, ma le analisi fatte sull'acqua non trovano nessuna sostanza nociva: Walker e gli altri sospettano che vi sia uno scarico abusivo oltre a quello dichiarato. Due fratelli della riserva iniziano a indagare per conto loro e uno di essi, padre di uno dei bambini morti, scopre lo scarico, ma viene ucciso dai sorveglianti della fabbrica. Quando Walker e Sam scoprono lo scarico abusivo e il cadavere un gruppo di Cherokee inizia a compiere vandalismi contro la ditta, guidati dal fratello del morto che poi penetra nella fabbrica con l'intenzione di uccidere il direttore. Walker riesce a fermarlo e arresta il capo della ditta.\nIl codice del West.\nTrama.\nUn delinquente evaso di prigione, con l'aiuto di alcuni complici, si vendica sulle persone che lo avevano arrestato e condannato e li impicca. La vendetta dell'uomo procede e si reca nella villa del giudice che insieme ad Alex l'aveva fatto condannare, che per\u00f2 non si trova in casa. Il giudice ha difatti organizzato una gita a cavallo per alcuni bambini figli dei detenuti, a cui partecipano anche la sua nipotina, C.D. e Alex. Il criminale irrompe nel campeggio ferendo C.D., cattura il giudice e si prepara a impiccarlo, nonostante sua figlia, che si trova tra i bambini, lo preghi di non farlo. L'arrivo di Walker e Trivette salva il giudice, che decide poi di adottare la figlia del delinquente, diventata amica di sua nipote.\nLadro di bambini.\nTrama.\nUn folle che si crede figlio del Diavolo rapisce alcuni bambini assieme alla sua compagna con l'intenzione di sacrificarli al demonio la notte di Halloween. Sul luogo di ogni rapimento i due criminali lasciano un simbolo satanico e i ranger partono da ci\u00f2 per iniziare le indagini; nel frattempo Alex cerca di impedire uno dei sequestri venendo per\u00f2 rapita anch'essa. Leggendo un libro sulle messe nere Walker intuisce il piano dei satanisti e scopre che il rito deve avere luogo la mezzanotte di Halloween in un cimitero: inizia quindi a controllarli tutti con l'aiuto di Trivette, Trent e Carlos. Il \"figlio del Diavolo\", aiutato da alcuni complici, sta per uccidere Alex e dopo di lei i bambini, ma l'arrivo dei ranger lo interrompe. Il criminale si rifiuta di arrendersi e anzi cerca di uccidere Walker con un coltello, ma nella lotta cade sul suo coltello e muore. La sua compagna e gli altri satanisti vengono arrestati.\nL'incubo.\nTrama.\nWalker, Alex e Trivette, accompagnati da Trent e Carlos, stanno trascorrendo una vacanza in montagna. Tre criminali del luogo, fratelli tra loro, scendono per\u00f2 in citt\u00e0 e uno di loro fa avance ad Alex venendo poi cacciato assieme agli altri dallo sceriffo. Il mattino dopo i tre tornano all'attacco, rapiscono Alex e uccidono lo sceriffo. I ranger iniziano a inseguire i criminali, neutralizzando inoltre una banda di produttori di droga che avevano l'ordine di eliminare chiunque si avvicinasse al covo dei tre fratelli. Essi fanno cadere alcuni massi sui ranger e Trivette, rimasto ferito, viene riaccompagnato in citt\u00e0 da Carlos. Alex, arrivata al covo dei delinquenti, scopre che essi hanno rapito altre due donne che tengono come schiave; Alex cerca di fuggire facendo infuriare i tre fratelli, che vengono per\u00f2 sconfitti da Walker e Trent e poi arrestati.\nUltima chance.\nTrama.\nAdam McQuire, un uomo che combatte per la pace in Irlanda (gi\u00e0 apparso nell'episodio \"Una pace difficile\") si reca a Dallas per fare operare sua figlia Jennifer, malata di leucemia. Walker fa un annuncio in televisione per cercare un donatore compatibile; il donatore viene trovato, ma l'annuncio fa sapere a un gruppo di ribelli dove si trova la ragazzina. I criminali rubano un'ambulanza per fingersi medici e riescono a rapire Jennifer, per obbligare suo padre a rinunciare a un accordo di pace. Uno dei criminali attira inoltre Walker in trappola con l'intenzione di ucciderlo, ma la cosa fallisce e i ribelli vengono scoperti e arrestati. Jennifer \u00e8 ormai in gravi condizioni, ma viene operata e si riprende.\nUn ranger nel Far West.\nTrama.\nC.D. sta organizzando la festa per il compleanno di Walker e gli ha comprato un libro sulle avventure di Cooper, che poi legge a Trivette e Alex. In questa storia Cooper, all'epoca un cacciatore di taglie e non un ranger, riceve l'incarico di catturare tre fratelli a capo di un gruppo di banditi e decide di cercarli lungo una pista percorsa dai coloni. I delinquenti hanno difatti intenzione di derubare una carovana di mormoni, ma il loro tentativo fallisce per l'arrivo di Cooper, che ne uccide alcuni e ne cattura un altro. Cooper resta a proteggere la carovana, difatti i delinquenti assaltano nuovamente i mormoni obbligando il loro capo a rilasciare il prigioniero. I banditi non rispettano tuttavia gli accordi, secondo cui dovevano rinunciare alla rapina, e Cooper li uccide in una sparatoria. La narrazione torna nel presente con l'arrivo di Walker nel bar.\nIl sogno di Kelly.\nTrama.\nDurante un'operazione antidroga i ranger arrestano Brad, il figlio di un imprenditore, assieme ad altri giovani e a una ragazza che si trovava casualmente sul posto. Essa, di nome Kelly, era stata ingannata da Brad che diceva di volerla lanciare come cantante, pretendendo in cambio una relazione. Il padre di Brad, all'oscuro dei traffici del figlio, lo fa rilasciare pensando a un errore dei ranger, poich\u00e9 la droga non \u00e8 stata trovata. Nel frattempo Kelly deve lavorare nel centro sociale aperto da Alex e dimostra di avere talento nel canto, cos\u00ec Alex le propone di cantare a un rodeo a cui partecipa Walker. La serata ha successo e Kelly viene assunta per un altro concerto, ma Brad la perseguita ed essendo geloso di lei le impedisce di esibirsi, facendola poi rapire dai suoi amici, che per\u00f2 vengono sconfitti da Trent e Walker. Intanto i ranger sono ormai sicuri che Brad nasconda la droga in uno degli edifici del padre, cos\u00ec Walker fa un patto con l'imprenditore, rinunciando al suo lavoro di ranger se non trover\u00e0 la droga. Brad viene arrestato e Kelly continua i concerti.\nIndagine al confine.\nTrama.\nIn una cittadina al confine del Messico lo sceriffo obbliga i camionisti a trasportare droga per lui e ne uccide uno che si era rifiutato facendolo esplodere con il suo camion, dichiarando poi che il guidatore ha avuto un incidente in quanto drogato. La madre del giovane non crede alla versione ufficiale e convince Alex a indagare assieme a Walker e Trivette. Bench\u00e9 lo sceriffo si finga disponibile nei loro confronti i ranger iniziano a sospettare di lui e in seguito fermano uno dei camionisti coinvolti; Carlos si finge suo parente per consegnare la droga agli agenti corrotti, che vengono cos\u00ec arrestati. Nel frattempo Alex viene avvicinata dalla fidanzata del giovane, il quale in realt\u00e0 \u00e8 sopravvissuto all'incidente ed \u00e8 nascosto in una baracca. Lo sceriffo lo scopre e intende ucciderli; Alex fugge facendosi inseguire e quando viene ripresa Walker la salva e arresta lo sceriffo. Tempo dopo il camionista si \u00e8 ripreso e festeggia le sue nozze assieme ad Alex e ai ranger.\nPiccoli omicidi.\nTrama.\nIl padrone di una sala giochi \u00e8 un criminale che compie rapine e obbliga alcuni ragazzi che frequentano il suo locale ad aiutarlo. Una notte il delinquente si trova davanti un agente di polizia e lo uccide, dando poi la pistola a uno dei ragazzi che, inseguito, nasconde l'arma a casa di Jesse, suo amico e nipote di Carlos. Jesse fugge quando sua madre trova la pistola, ma successivamente Walker e Carlos lo trovano e lo arrestano. Jesse, accusato di avere ucciso il poliziotto, non pu\u00f2 dire la verit\u00e0 perch\u00e9 il criminale ucciderebbe lui e sua madre; anzi il suo avvocato, alleato con il delinquente, lo obbliga a dichiararsi colpevole se vuole salvare sua madre, nel frattempo presa in ostaggio. Il ragazzo e la madre rischiano di essere eliminati ugualmente ma i ranger, avvertiti dall'amico di Jesse, salvano entrambi, catturano poi il vero colpevole e l'avvocato corrotto.\nL'ultimo testimone.\nTrama.\nUna ragazzina con un handicap si sta allenando per partecipare alle olimpiadi speciali; nel frattempo Alex ha ottenuto un processo contro un boss mafioso, che tuttavia fa eliminare i testimoni a suo sfavore da un killer. L'ultimo testimone rimasto in vita \u00e8 Trent. Il killer, travestito da prete, attira Trent in un vicolo e poi lo accoltella: le urla della ragazzina attirano per\u00f2 dei passanti e Trent viene soccorso, pur finendo in coma. In seguito la ragazzina riconosce il killer tra le foto dei ricercati ed egli tenta di ucciderla (non prima di avere ucciso l'assistente sociale che l'aveva in cura); viene per\u00f2 difesa da Carlos e da Walker, che riesce a sconfiggere l'assassino e lo arresta. Alex tenta di rinviare il processo senza riuscirci, ma Trent si risveglia e testimonia contro il boss, facendolo condannare.\nIl bene e il male.\nTrama.\nUn professore costringe i suoi studenti a spacciare droga, uccidendo inoltre il preside che l'aveva scoperto. Walker, che era amico del preside, non crede all'ipotesi che quest'ultimo si sia suicidato e si infiltra nella scuola fingendosi il nuovo preside, mentre Trivette sostituisce il capo della sicurezza, arrestato per droga. Per distogliere i ragazzi dallo spaccio Walker li fa assistere a uno spettacolo in cui alcuni atleti danno prove di forza diffondendo inoltre un messaggio contro la droga. Uno degli studenti cerca di tirarsi indietro, ma il professore criminale glielo impedisce; mentre Walker inizia a sospettare dell'insegnante quest'ultimo decide di eliminare il ragazzo prima che possa parlare e lo porta su un tetto per gettarlo di sotto. Walker, precipitandosi sul posto, salva il giovane e lotta con il professore che poi cade nel vuoto.\nUn rivale scomodo.\nTrama.\nUn gruppo di Cherokee ha fondato una squadra della Nascar con l'intenzione di utilizzare i soldi dell'eventuale vincita per costruire una scuola nella riserva. Durante la gara il pilota dei Cherokee riesce a vincere pur non avendo sostituito le gomme, poich\u00e9 quelle di scorta erano state tagliate. Walker, che assisteva alla gara, intuisce che vi sono stati altri sabotaggi e inizia a indagare sospettando il capo di una squadra avversaria. Nel frattempo Trent indaga sulla scomparsa di una bambina, scopre che essa \u00e8 stata rapita e assieme a Carlos la salva da un pedofilo. In vista di una nuova gara uno dei membri del Team Cherokee, invidioso di non essere lui il pilota, si lascia corrompere dalla squadra rivale e dietro pagamento danneggia i freni dell'auto, che ha un incidente in pista; il pilota sopravvive all'incidente, pur dovendo rinunciare alla gara successiva. Walker decide di sostituirlo e inizia ad allenarsi seguito dal capo-squadra Nuvola Rossa. Intanto Trent e Carlos devono recuperare la loro auto, che \u00e8 stata rubata, e arrestano i ladri. Poco prima della gara decisiva l'auto del Team Cherokee viene nuovamente danneggiata, ma Walker e Nuvola Rossa catturano i colpevoli e assieme all'intera squadra rimettono in sesto la macchina. Walker riesce a vincere la gara, mentre Trivette arresta il capo della squadra avversaria.\nSchiave bianche.\nTrama.\nTrivette \u00e8 ora fidanzato e accompagna la sua ragazza, Kristin, da un fotografo che dice di selezionare future modelle. Il fotografo \u00e8 tuttavia collegato ad alcuni criminali che hanno rapito varie ragazze per venderle come schiave; il giorno dopo Kristin difatti \u00e8 scomparsa. Trivette, seguendo un'intuizione di Walker, controlla un sito di modelle che aveva trovato su internet e scopre che tutte le ragazze fotografate su di esso sono sparite. Il sito, che ora contiene anche la foto di Kristin con un falso nome, \u00e8 in realt\u00e0 un'asta su internet; i due ranger arrestano il fotografo, poi si spacciano per compratori per partecipare all'asta e localizzare la banda. I criminali scoprono per\u00f2 il trucco e abbandonano il loro covo. Nel frattempo le ragazze sono state comprate in blocco da un principe, ma i ranger piombano sul posto, arrestano i criminali e liberano Kristin e le altre; Kristin deve per\u00f2 trasferirsi per lavoro, allontanandosi da Trivette.\nTest mortale.\nTrama.\nAlex e Walker stanno cercando un regalo per il compleanno di Trivette; a loro insaputa Caleb Hooks, un trafficante d'armi gi\u00e0 apparso nell'episodio \"Il vendicatore\", \u00e8 tornato in libert\u00e0 ed \u00e8 sempre intenzionato a eliminare Walker, che aveva ucciso suo fratello in una sparatoria. Per attirare in trappola il ranger Hooks cattura Trivette e Alex, chiudendoli in una stanza che si sta riempiendo d'acqua. Intende rapire anche C.D., ma Walker riesce a neutralizzare i suoi uomini e a salvare l'amico. Hooks cos\u00ec telefona al ranger e gli spiega cosa deve fare per liberare i suoi amici prima che affoghino. Walker, ricevuto l'ordine di recarsi in un cimitero, vi entra, ma l'agguato degli uomini di Hooks fallisce, cos\u00ec come il tentativo del criminale di fare esplodere Walker all'interno di una cabina telefonica. Intanto Trivette e Alex, ormai congelati dall'acqua, cercano di tenersi svegli e Alex ricorda varie situazioni in cui Walker l'aveva salvata. Quando la situazione comincia a diventare tragica Trivette rassicura Alex dicendo che Hooks non \u00e8 tanto diverso dagli altri criminali affrontati e sconfitti da Walker. Walker riesce dopo molte difficolt\u00e0 a trovare il covo del criminale, uccide gli uomini di guardia e spara sulla stanza in cui si trovano gli amici, che ha una parete di vetro, svuotandola. Hooks cerca di ucciderlo, ma Walker spara a sua volta e lo uccide, poi rianima Alex con la respirazione bocca a bocca salvandola. I due, cessato il pericolo, festeggiano il compleanno di Trivette.\nMissione in incognito.\nTrama.\nTrivette rimane sconvolto quando riconosce in uno spacciatore appena arrestato suo fratello maggiore Simon. Quest'ultimo, un tempo il migliore agente dell'F.B.I., era poi divenuto un delinquente provocando l'odio di Jimmy, convinto inoltre che Simon abbia causato la morte della loro madre per disperazione. Entrambi avevano perso il padre quando erano ancora piccoli. Nel frattempo Simon, fatto scarcerare dal boss per cui lavora, riceve l'ordine di uccidere Jimmy e gli spara. In realt\u00e0, Simon svela ai ranger di essere un agente in incognito e Jimmy finge di morire per mantenere la copertura, ma rimprovera il fratello per non avergli detto prima la verit\u00e0. Simon spiega che, oltre al suo capo del bureau, aveva rivelato la sua missione segreta anche alla madre, pregandola di non dirglielo mai, e quindi non \u00e8 morta per causa sua, bens\u00ec aveva dovuto fingersi in preda alla disperazione per non metterlo in pericolo di vita. Inoltre, ha scoperto che il boss ha organizzato nella sua villa un incontro con altri boss della droga il giorno seguente. Mentre i ranger fanno irruzione nella villa, Simon lotta con il boss e rischia di essere ucciso, ma Jimmy spara sul criminale salvando cos\u00ec suo fratello.\nScherzi della mente.\nTrama.\nMaisie, un'amica di C.D., \u00e8 sconvolta dopo la morte del figlio, in apparenza annegato mentre pescava. In realt\u00e0 l'uomo \u00e8 stato ucciso dalla moglie e dal suo amante, che lo hanno stordito e gettato nel lago per poi inscenare un incidente. La vedova decide inoltre di drogare Maisie per farla sembrare pazza e ottenerne l'affidamento, cos\u00ec da sfruttare la sua ricchezza. Nel frattempo Walker e Trivette cercano di fermare un evaso che ha gi\u00e0 ucciso alcune persone durante la fuga. Dato che il compagno di cella del criminale sta aspettando un nuovo processo i ranger immaginano che l'evaso sia stato incaricato di uccidere l'ultimo testimone rimasto; lo aspettano quindi a casa dell'uomo e lo arrestano. C.D. intanto ha scoperto che Maisie viene drogata e che la morte di suo figlio non \u00e8 stata casuale, ma viene a sua volta scoperto e la vedova decide di eliminarlo. Walker e Trivette, a loro volta avvertiti da Alex, arrivano per\u00f2 sul posto salvando C.D. e catturando la vedova e il suo amante. Maisie lascia una donazione al centro sociale di Alex.\nIl potere degli angeli.\nTrama.\nUna banda che organizza scommesse clandestine uccide uno dei giocatori che non riusciva a pagare i debiti; un altro giocatore, figlio di un pastore protestante, viene graziato poich\u00e9 suo padre sta organizzando una grande raccolta di fondi per i poveri e i delinquenti intendono impadronirsi di quei soldi. Il giovane \u00e8 obbligato ad aiutarli altrimenti suo padre verrebbe ucciso e procura due costumi da angeli affinch\u00e9 i delinquenti si confondano con gli aiutanti del prete. Nel frattempo i ranger sono impegnati in una competizione con alcuni agenti tedeschi e si crea una rivalit\u00e0 tra Trivette e uno degli avversari. Oltre a ci\u00f2 Walker e Trivette indagano sulla morte dell'uomo e scoprono che \u00e8 collegata alle scommesse: i due ranger fermano uno dei colpevoli, che per\u00f2 muore durante una sparatoria. Il resto della banda compie la rapina e spara al reverendo che cercava di fermarli, ma suo figlio gli si para davanti, finendo ferito al suo posto; i ladri tentano di fuggire ma vengono poi arrestati. La gara tra i ranger e gli agenti tedeschi finisce in parit\u00e0 e Trivette diventa amico del suo avversario.\nIl coraggio di Jacob.\nTrama.\nUn quartiere di Dallas \u00e8 dominato da una banda di teppisti e il loro capo, Loco, si \u00e8 reso colpevole anche di omicidio. Un'anziana signora \u00e8 disposta a testimoniare contro di lui, ma i teppisti la minacciano e le incendiano la casa per farla rinunciare: l'anziana resiste, ma al processo l'avvocato di Loco riesce a farla sembrare una testimone non credibile per l'et\u00e0 avanzata e il criminale evita la condanna. Nel frattempo un pompiere di nome Jacob \u00e8 deluso dal figlio, che ha danneggiato alcune auto e deve svolgere svariate ore di servizio al centro di Alex. Poich\u00e9 Alex e Walker cercano di convincere altre persone a denunciare la banda i delinquenti incendiano altre case, sparando anche ai pompieri per impedire loro di spegnere le fiamme; Jacob e un altro pompiere penetrano ugualmente in una casa salvando un uomo e un neonato che vi erano dentro. Uno dei teppisti spara allora a Jacob che finisce in coma; in seguito Walker e Trivette salvano un uomo dall'aggressione della banda, ma egli non collabora poich\u00e9 teme che Loco lo faccia uccidere. La stessa persona, nuovamente nel mirino dei teppisti, si rifugia nel centro di Alex, che viene incendiato: il figlio di Jacob spegne l'incendio, mentre i ranger arrestano l'intera banda e questa volta gli abitanti sono disposti a testimoniare. Jacob si riprende e riceve un premio per il suo coraggio sul lavoro.\nMister \"O\" (1).\nTrama.\nAlcuni criminali mascherati irrompono in una villa e uccidono tutti i presenti, filmando la scena per terrorizzare le vittime nelle rapine successive. Qualche giorno dopo un'altra famiglia viene uccisa, tranne una ragazza che i delinquenti rapiscono come \"regalo\" per il loro capo. Infastiditi inoltre dalle indagini dei ranger i componenti della banda aggrediscono C.D. per lasciare un avvertimento a Walker; egli tuttavia aspetta i criminali in una villa, arrestandoli assieme a Trivette. Intanto la ragazza rapita viene trovata morta e Walker arresta il presunto capo della banda, che si fa chiamare Mister \"O\", trovando poi nella sua casa una videocassetta in cui lo si vede violentare e uccidere la vittima. Dato che il criminale viene processato in un altro Stato Walker e Alex prendono un aereo per consegnare la prova in aula; un militare corrotto agli ordini di Mister \"O\" li mitraglia per\u00f2 con il suo elicottero e l'aereo precipita in un lago."}
{"id": "1779412", "revid": "122877248", "url": "https://it.wikipedia.org/wiki?curid=1779412", "title": "Episodi di Walker Texas Ranger (ottava stagione)", "text": "L'ottava stagione della serie televisiva \"Walker Texas Ranger\" formata da 25 episodi, viene trasmessa nel canale statunitense CBS dal 25 settembre 1999 al 20 maggio 2000. Invece in Italia viene trasmessa in prima visione su Italia 1 dal 7 ottobre 2001 al 19 maggio 2002.\nMister \"O\" (2).\nTrama.\nWalker e Alex sopravvivono allo schianto dell'aereo e nuotano fino a riva; il militare che li aveva abbattuti avverte per\u00f2 Mister \"O\", che manda una squadra di mercenari a ucciderli. Una volta sul posto i mercenari si dividono per trovare Walker; alcuni di loro scoprono Alex nel suo nascondiglio e la prendono in ostaggio. Usando alcune bombe rubate ai suoi nemici Walker li mette in fuga, pur rimanendo anch'esso ferito in una sparatoria. Il ranger, curato da Alex, affronta in seguito i mercenari rimasti e li sconfigge. Trivette ha arrestato nel frattempo il militare corrotto e soccorre infine Walker e Alex, che riescono a portare la videocassetta in tribunale. Mister \"O\" viene cos\u00ec condannato a morte, mentre all'ospedale C.D. si riprende.\nConto alla rovescia.\nTrama.\nUn gruppo di terroristi pretende la liberazione di alcuni di loro, dichiarando di avere infettato alcune persone, a loro insaputa, con l'antrace. Questo tuttavia \u00e8 solo un avvertimento, poich\u00e9 hanno intenzione di diffondere l'antrace con una bomba se non verranno accontentati. Walker e Trivette si accorgono che C.D. ha i sintomi dell'infezione e lo fanno ricoverare, salvandolo. Stando alle parole dei criminali le vittime sono state infettate il pomeriggio precedente; C.D. spiega che a quell'ora si trovava in un bar e gli altri presenti vengono messi in quarantena. Il governatore di Dallas si trova costretto a fare liberare i terroristi arrestati, ma nel frattempo i loro compagni, infuriati per l'attesa, fanno sapere che hanno innescato la bomba che esploder\u00e0 entro due giorni. Walker e Trivette, aiutati dal ranger Gage e dalla sua collega Sydney, oltre che da un esperto di computer, cercano di localizzare la bomba, trovata infine da Walker che la porta fuori citt\u00e0 prima che esploda. I criminali rilasciati, seguiti con una cimice, vengono nuovamente arrestati assieme agli altri.\nInseguimento mortale.\nTrama.\nUn contabile che lavorava per un boss mafioso decide di testimoniare contro il suo capo, dovendo per\u00f2 fuggire assieme alla moglie e alla sua bambina. Gli aiutanti del criminale assaltano l'auto in cui viaggia la famiglia uccidendo le due guardie che la proteggevano; l'arrivo di Gage e Sydney mette in fuga gli assalitori, ma uno di essi avverte il boss, che manda altri due killer a bordo di un elicottero. Essi inseguono l'auto di Gage sparandovi addosso, ma vengono infine uccisi da Walker e Trivette, accorsi sul posto. Il boss viene arrestato dai ranger, mentre il contabile viene trasferito in un luogo segreto fino al termine del processo, protetto inoltre da Sydney e Gage. La moglie del testimone trasgredisce per\u00f2 gli ordini facendo una telefonata, che viene intercettata dai delinquenti rimasti che poi assaltano la casa. Walker e gli altri ranger neutralizzano la banda, salvando il testimone che fa condannare il suo capo.\nLupo solitario.\nTrama.\nUn disonesto imprenditore uccide un giornalista che aveva scoperto i suoi traffici, poi fa in modo che la colpa ricada su John Wolf, un indiano che lui stesso aveva chiamato sul posto. John si rifugia in una baracca e dice che tratter\u00e0 solo con Walker, a cui spiega la verit\u00e0. Per merito di uno sciamano il ranger ha una visione e si risveglia nel Far West, dove lo sceriffo locale, bisnonno dell'imprenditore, ha accusato Lone Wolf (antenato di John) di un delitto commesso da lui stesso. Walker estrae il proiettile dal cadavere e, quando lo sceriffo arresta Lone Wolf ferendo inoltre suo figlio, confronta i due proiettili trovandoli identici. Walker si precipita a salvare Lone Wolf dalla forca e affronta lo sceriffo e i suoi complici, ferendoli in una sparatoria. La visione termina e Walker, tornato nel presente, si reca sul luogo del delitto; qui accusa l'imprenditore che cerca di aggredirlo per fuggire, dimostrandosi cos\u00ec colpevole. John viene quindi rilasciato.\nDoppia identit\u00e0.\nTrama.\nMentre Walker e Alex stanno partendo per un campeggio Gage \u00e8 preoccupato per sua sorella Julie, che lavora come giornalista ed \u00e8 sparita da qualche giorno. Gage, interrogando il capo di Julie, scopre che la sorella si era finta cameriera in un locale per incastrarne il proprietario, indagato per vari reati, e anch'egli si fa assumere come buttafuori nello stesso locale, raggiunto da Sydney che diviene cameriera. Quando i due ranger salvano un'altra cameriera da un'aggressione quest'ultima conferma che Julie \u00e8 stata rapita; il delinquente difatti l'ha drogata per farle dire ci\u00f2 che aveva scoperto su di lui. Gage trova le prove che la sorella aveva raccolto contro il criminale, ma gli scagnozzi tentano di eliminare lui e Sydney, venendo fermati da Trivette. Gage e Sydney scoprono il luogo dove Julie \u00e8 tenuta prigioniera e la salvano. Una parte della banda viene arrestata; il capo fugge su un aereo, venendo per\u00f2 bloccato da Walker rientrato dalla vacanza.\nL'ultimo spettacolo.\nTrama.\nMentre i ranger cercano di fermare una produzione di videocassette-pirata C.D. \u00e8 orgoglioso perch\u00e9 le Lynn Sister, due famose cantanti, hanno accettato di esibirsi nel suo locale. Durante il viaggio le due sorelle vengono per\u00f2 rapite da alcuni criminali che uccidono inoltre il loro manager e l'autista. I delinquenti cercano di fare credere alle due donne che in cambio di una loro esibizione che verr\u00e0 filmata le lasceranno libere, mentre in realt\u00e0 hanno intenzione di ucciderle dopo il concerto, per arricchirsi vendendo il video del loro ultimo spettacolo. I ranger scoprono tuttavia il rifugio dei criminali e li arrestano salvando le due cantanti, che regalano loro un biglietto ciascuno per il loro prossimo concerto.\nMenti sospettose.\nTrama.\nUn agente si \u00e8 infiltrato tra gli uomini di un boss della mafia, fornendo a Walker varie informazioni per incastrarlo. Nel frattempo un cantante sosia di Elvis Presley intende partecipare a una gara per aiutare la sua bambina sordomuta con i soldi della vincita. La bambina assiste per caso all'omicidio dell'agente, riconoscendo poi il colpevole tra le foto dei sospettati. L'uomo, arrestato da Walker, rischia la pena di morte per i suoi crimini, ma potrebbe evitarla testimoniando contro il suo capo: sapendolo il boss ordina di uccidere la testimone e, se necessario, anche il proprio scagnozzo. Un primo attentato contro la bambina fallisce; il boss manda allora due uomini vestiti da Elvis alla gara in cui partecipa il padre della bimba, ma i killer vengono catturati da Gage e Sydney. Il boss viene infine arrestato da Walker e Trivette, mentre il cantante vince la gara offrendo la migliore imitazione di Elvis.\nIl toro delle vedove.\nTrama.\nA Dallas si sta organizzando un rodeo di beneficenza, la cui attrazione principale \u00e8 un toro indomabile di nome Widow Maker, che un campione di rodeo cercher\u00e0 di cavalcare. Il padrone dell'arena, per proteggere sua figlia molestata da una banda di giovani, viene picchiato da essi; Walker e Trivette intervengono e il capo della banda cerca di uccidere Trivette con un coltello, ma cade sulla lama e muore. Il padre del ragazzo, che odia i ranger da quando Walker aveva arrestato suo fratello, cerca di fare condannare Trivette per omicidio e, non riuscendovi, lo fa picchiare da alcuni uomini lasciando all'altro suo figlio il compito di ucciderlo. Gli aggressori vengono messi in fuga da Gage e Sydney; il figlio del delinquente, che ha inoltre tentato di uccidere la ragazza mandandole contro un toro, viene arrestato da Walker. Il padre arriva alle spalle di Walker cercando di sparargli, ma il ranger spara a sua volta e lo uccide. Walker decide inoltre di sostituire il campione di rodeo cavalcando Widow Maker.\nLa fossa dei gladiatori.\nTrama.\nIn una prigione il direttore e le guardie fanno combattere i carcerati e si arricchiscono vendendo i filmati delle lotte su internet. Dopo che un finto carcerato (in realt\u00e0 un agente in incognito) viene scoperto e ucciso Walker e Gage accettano di penetrare nel carcere fingendosi prigionieri, assieme a Trivette che vi entra sotto falso nome come guardia. Walker e Gage vengono fatti combattere in prova e in seguito devono lottare contro il campione del carcere; Trivette trova intanto le videocassette nell'ufficio del direttore, ma viene scoperto. Immaginando che anche Walker sia un agente le guardie decidono di sparargli, ma i detenuti si ribellano e lo sparo uccide il suo avversario. I ranger, aiutati dai carcerati, lottano contro le guardie corrotte e le arrestano.\nCogli l'attimo.\nTrama.\nIn una scuola uno studente perseguitato dai compagni decide di suicidarsi: Walker, accorso sul posto, cerca di intervenire ma il ragazzino si uccide ugualmente. In seguito Walker impara che la scuola \u00e8 dominata dalle bande giovanili e gli insegnanti hanno difficolt\u00e0 a gestire i ragazzi; il ranger collabora allora con la preside offrendo agli studenti la possibilit\u00e0 di seguire le sue lezioni di arti marziali a condizione che lascino le bande e propone ai ragazzi di parlare dei loro problemi in classe, per evitare che la tragedia si ripeta. Dopo qualche tempo la situazione migliora, ma ci\u00f2 fa infuriare una banda di teppisti che costringeva gli studenti allo spaccio; essi irrompono a una festa per aggredire i presenti, ma la preside e lo zio di uno degli studenti li tengono a bada. Nel frattempo Gage e Sydney si fanno assumere in un locale per indagare sul proprietario, che si rivela effettivamente un criminale e viene arrestato.\nGiochi di guerra.\nTrama.\nUn giovane che lavora in un laboratorio scopre che il suo capo nasconde una grossa quantit\u00e0 di gas nervino; si fa quindi aiutare da suo fratello per rubarne una parte e consegnarla come prova alla polizia. Il giovane viene per\u00f2 sorpreso e ucciso mentre suo fratello riesce a fuggire, ma uno dei delinquenti lo insegue in auto e lo investe, facendolo cadere in un fiume. Sydney salva il ragazzo, che viene portato in ospedale. Avendogli trovato addosso il gas i ranger sospettano che il giovane sia un terrorista; egli ha perso la memoria, ma Walker riesce a fargliela tornare ipnotizzandolo. I delinquenti cercano due volte di eliminarlo, ma vengono fermati; il loro capo ha ordinato intanto un attentato e poi si \u00e8 suicidato. Walker lo riconosce e immagina che l'obiettivo dell'attentato sia un raduno di militari che si svolge quel giorno, dato che l'uomo odiava l'esercito in quanto suo figlio, un militare, si era tolto la vita dopo una condanna. Mentre Gage e Sydney arrestano i terroristi Walker trova il gas nascosto di fianco a una bomba e lo porta lontano prima che essa esploda.\nLa vera forza.\nTrama.\nI ranger danno la caccia ad alcuni rapinatori travestiti da Babbo Natale; contemporaneamente un pastore amico di C.D. sta organizzando una raccolta fondi nella sua chiesa, che doner\u00e0 ai bambini dell'orfanotrofio per Natale. Il pastore \u00e8 aiutato da un giovane che faceva parte di una banda, ma ne \u00e8 uscito (pur rimanendo amico dei teppisti) diventando un esempio positivo per i bambini del luogo. Walker deve interrompere la caccia ai rapinatori, lasciandola a Gage e Sydney, perch\u00e9 la chiesa viene derubata da un gruppo di teppisti, che durante la fuga gettano a terra il pastore mandandolo in coma. Dopo avere scoperto che \u00e8 stato un suo amico a ferire il sacerdote il giovane vuole vendicarlo uccidendo il colpevole, nonostante quest'ultimo cerchi di scusarsi. Walker riesce a fermarlo e i due giovani aiutano lui e Trivette a soccorrere un altro ragazzo che ha avuto un incidente portando la sua fidanzata incinta all'ospedale. Walker riesce a fare nascere il bambino, mentre il pastore si riprende dal coma.\nLa visione.\nTrama.\nUn boss della mafia ordina un agguato contro Walker; uno dei suoi uomini lascia quindi una bomba in un bar dove si trova il ranger. Per salvare le altre persone presenti Walker cerca di portare fuori la bomba, che per\u00f2 esplode facendogli perdere la vista. Walker inizia una cura assistito da Alex; non sapendo se potr\u00e0 recuperare la vista pensa tuttavia di rinunciare alla sua carriera di ranger. Mentre Trivette e gli altri danno la caccia al boss Walker riceve la visita di Aquila Bianca, che gli insegna a compensare la cecit\u00e0 usando gli altri sensi; nel frattempo due uomini mandati dal criminale arrivano al ranch di Walker per ucciderlo. Usando gli insegnamenti dello sciamano Walker riesce a sconfiggere i killer salvando se stesso e Alex. Il boss viene infine arrestato da Trivette, Gage e Sydney, mentre Walker recupera la vista.\nUn ranger \u00e8 per sempre.\nTrama.\nDurante una rapina una ragazza rimane ferita e finisce in coma; suo padre Harper, un ranger che si \u00e8 ritirato di sua volont\u00e0 alcuni anni prima, si sente in colpa per ci\u00f2 che \u00e8 successo e decide di trovare i colpevoli per ucciderli. Walker convince il suo ex collega a tornare in ospedale ad assistere la figlia e a confortare sua moglie. In seguito la ragazza si riprende, tuttavia Walker \u00e8 sempre stato contrario alle dimissioni di Harper e quando le indagini fanno intuire ai ranger il luogo della prossima rapina gli offre la possibilit\u00e0 di partecipare agli arresti. Una volta sgominata la banda Harper lascia intendere che ha nostalgia del suo lavoro da ranger e Walker, dopo averne parlato con i suoi superiori, lo fa rientrare in servizio.\nArma micidiale.\nTrama.\nUn nuovo tipo di laser, appena creato in laboratorio, viene rubato. Walker sospetta che uno dei dipendenti possa essere colpevole, il che difatti \u00e8 vero; mentre i ranger indagano il laser viene nuovamente rubato da alcuni ladri di computer. Una volta tornato in possesso dell'arma l'uomo che per primo l'aveva rubata la usa per uccidere l'altra banda e poi la vende a un gruppo terroristico, il cui capo intende compiere un attentato contro gli Stati Uniti. Il dipendente del laboratorio, arrestato, si convince a collaborare per ridursi la pena e svela il nascondiglio dei terroristi; essi si trovano circondati dai ranger e devono abbandonare l'arma. Il loro capo, salito su un aereo, cerca di investire Walker e Trivette durante la fuga. Walker usa il laser per fermare l'aereo e lo arresta.\nIl testimone del lago.\nTrama.\nMentre Walker sta organizzando il suo matrimonio con Alex Trivette impartisce lezioni di criminologia all'universit\u00e0 e una studentessa, Erika Carter, lo prega di dimostrare l'innocenza di suo padre, Fred Carter. Quest'ultimo, accusato di omicidio, all'ora del delitto stava pescando in un lago sperduto. L'uomo ha un testimone a suo favore, che la figlia rintraccia grazie alle indagini di Trivette. Il testimone, Mark Dunford, un ex procuratore distrettuale divenuto pescatore solitario dopo avere condannato un innocente morto poi in carcere, si rifiuta di aiutarli. Il vero assassino ha mandato alcuni uomini per uccidere il testimone, che, salvato dal ranger, si convince a presentarsi in tribunale per l'ultima volta. Uno dei criminali sfuggito alla sparatoria chiama rinforzi, ma Gage e Sydney rintracciano la telefonata, chiamando a loro volta Walker in aiuto; anche il secondo attentato quindi fallisce. Con la testimonianza dell'ex avvocato il padre della studentessa viene cos\u00ec rilasciato.\nPioggia di fuoco (2).\nTrama.\nI ranger stanno cercando di fermare il capo di un gruppo razzista, che era stato arrestato ma \u00e8 poi riuscito a fuggire. Ad aiutarli arriva Sammo, un poliziotto di Los Angeles, chiamato da Walker. Mentre Gage cerca di infiltrarsi nella banda Sydney si presenta a un maneggio (usato come base dai criminali) fingendo di volere prendere lezioni. I due scoprono che il capo della setta ha in programma vari attentati in quello che chiama \"il giorno della purificazione\" e ha affidato ai suoi seguaci l'incarico di fare esplodere svariati camion contenenti alcune bombe. In questo modo conta di ottenere l'attenzione della popolazione che, secondo lui, si unirebbe poi alla sua lotta. Sydney cerca di telefonare a Walker, ma viene scoperta e stordita, quindi caricata su un camion. Gage inizia a lottare contro i razzisti, aiutato da Walker e Sammo oltre che da Trivette e altri agenti che circondano la zona. Nella confusione il capo riesce a fuggire su uno dei camion, ma viene ucciso da Walker, che libera Sydney. Il criminale aveva per\u00f2 innescato la bomba e Walker e Sammo portano il camion fuori citt\u00e0 prima dell'esplosione.\nLa triade del drago nero.\nTrama.\nIl figlio di un politico cinese, che si trova a Dallas per uno scambio culturale, \u00e8 un criminale all'insaputa del padre. Litigando con la sua fidanzata il giovane aggredisce Gage, che si era messo in mezzo, e viene arrestato, ma l'immunit\u00e0 diplomatica del padre protegge anche lui. Poich\u00e9 Gage lo aveva sentito discutere di una partita di droga Walker e Trivette cercano di interrogare la ragazza, che per\u00f2 viene uccisa. I ranger scoprono che il giovane fa da collegamento tra il capo di una setta orientale e due fratelli del luogo che comprano la droga. Walker fa avere a questi ultimi una finta registrazione in cui sembra che il giovane tradisca i suoi complici, cosicch\u00e9 i criminali si riuniscono, senza sapere di essere seguiti dai ranger. Mentre Gage affronta il giovane e lo sconfigge Walker, Trivette e Sydney arrestano il resto della banda. Il politico, sconvolto, fa togliere l'immunit\u00e0 al figlio, che viene quindi condannato.\nI soldati dell'odio.\nTrama.\nA Dallas si stanno preparando dei festeggiamenti e Walker \u00e8 impegnato ad allenare alcuni ragazzi per un'esibizione di karate; Gage diventa amico di un bambino e cerca di allontanarlo dall'influenza negativa del fratello maggiore, il quale fa parte di una banda. Nel frattempo una setta razzista che ha compiuto crimini e attentati in varie citt\u00e0 degli U.S.A. arriva a Dallas per organizzare un attentato durante la festa. Due dei razzisti aggrediscono due allievi di Walker, ma vengono arrestati; il capo della setta li fa allora uccidere in prigione prima che possano parlare. I ranger intuiscono che la presenza della setta in citt\u00e0 \u00e8 collegata alla festa e chiedono al governatore di annullarla, ma egli si rifiuta; Walker e gli altri riescono tuttavia a bloccare i criminali e a localizzare gli esplosivi, che vengono poi disinnescati.\nIl ritorno del generale.\nTrama.\nAlcuni trafficanti spacciano armi a Dallas facendole arrivare dall'Asia, la loro terra d'origine; un ranger \u00e8 da tempo infiltrato nella banda per spiarne le mosse, ma viene scoperto e ucciso. Al funerale Walker promette al generale padre della vittima, suo vecchio amico, di arrestare gli assassini del figlio. I ranger arrestano uno dei membri della banda e fanno decifrare un codice segreto dei trafficanti al figlio della vittima, che \u00e8 esperto di computer. Il bambino scopre l'accesso al codice rivelando cos\u00ec ai ranger il covo della banda, che viene arrestata. Intanto il bambino, perseguitato dal figlio di un vicino razzista, riesce a difendersi grazie alle lezioni di arti marziali di suo nonno, che anzich\u00e9 tornare in Oriente decide di rimanere dalla sua famiglia a Dallas.\nProva di forza a casa Diablo.\nTrama.\nDue fratelli messicani, Cruz e Ramon Ortega, sono boss della droga; un'agente in incognito si finge amante di uno di loro per fare sequestrare pi\u00f9 carichi possibile, ma viene scoperta e uccisa. Inoltre i due boss fanno uccidere il padrone di una fattoria che intendono usare come base per i loro traffici. La vedova, amica di Alex, rifiuta per\u00f2 di vendere la sua terra e assume sotto falso nome Walker, Trivette e Gage che dovranno scoprire chi tra i lavoratori della fattoria \u00e8 l'intermediario dei due fratelli. Grazie anche all'aiuto di Alex i tre scoprono chi \u00e8 la talpa, nonch\u00e9 l'assassino del marito della proprietaria, lo arrestano e lo obbligano ad attirare in trappola il suo capo. Ramon si presenta con i suoi uomini e i tre li sconfiggono e poi arrestano il messicano. Cruz, infuriato, si vendica e proprio il giorno in cui Alex e Sidney devono partire per un incontro diplomatico sul traffico di droga i suoi uomini uccidono le guardie del corpo e prendono le due in ostaggio. Cruz Ortega pretende che suo fratello sia rilasciato e minaccia di uccidere gli ostaggi; , Ramon viene quindi liberato contro il parere di Walker, ma Cruz si rifiuta di lasciare Alex e Sydney, usandole come trappola per attirare Walker oltre il confine e ucciderlo. Pur non ottenendo il permesso di recarsi in Messico Walker ci va ugualmente, raggiunto contro il suo volere da Trivette e Gage: i tre ranger si salvano da vari agguati da parte degli uomini di Cruz e giungono infine nei pressi di Casa Diablo, dimora dei fratelli Ortega. Nel frattempo Sydney tenta varie volte di fuggire e di difendere Alex, attirandosi l'odio di Ramon che intende violentarla. Proprio in quel momento Walker e gli altri ranger, sconfitti gli uomini di guardia, si sono impossessati delle bombe dei nemici e assaltano la villa. Nella confusione una donna rapita tempo prima libera Alex e Sydney e quest'ultima si unisce alla lotta, uccidendo Ramon. Cruz sta per sparare a Sydney, ma viene bloccato da Walker; il boss cerca allora di colpirlo con un coltello, ma Walker afferra l'arma e lanciandola a sua volta lo uccide.\nLa festa degli scapoli.\nTrama.\nWalker festeggia l'addio al celibato trascorrendo una settimana di vacanza assieme a Trivette e Gage in uno sperduto lago di montagna. La zona \u00e8 per\u00f2 frequentata da un orso che assale Gage: Walker riesce a distrarre l'animale con un ramo infuocato e i tre uomini si rifugiano in una baracca. Nel frattempo un criminale che Alex sta cercando di fare condannare finge di avere problemi di salute e ottiene un processo anticipato, sapendo che Walker e gli altri ranger, i testimoni di Alex, non potranno presentarsi. Alex tenta di rintracciare Walker e non riuscendovi parte in elicottero per cercarlo: il delinquente manda allora i suoi uomini a cercare i ranger per ucciderli. Walker intanto esce dalla baracca per cercare aiuto, si imbatte in Alex e Sydney e le porta al rifugio prima che l'orso possa aggredirle. Walker decide di usare la radio dell'elicottero per chiamare soccorsi, ma viene catturato dagli uomini del criminale. Essi vengono per\u00f2 aggrediti dall'orso e nella confusione Walker riesce a fuggire, uccidendo poi l'orso con un fucile sottratto ai suoi nemici. Gage viene ricoverato e si riprende.\nKiller di professione.\nTrama.\nA qualche giorno dalle nozze tra Walker e Alex un boss che sta per essere processato da Alex, Johnson Carter, decide di farla uccidere dai suoi uomini, sperando di potere corrompere l'avvocato che sar\u00e0 chiamato a sostituirla. I sicari attaccano Walker e Alex mentre questi ultimi stanno facendo una passeggiata, ma vengono uccisi da Walker, che li riconosce e minaccia Carter di non azzardarsi a rifarlo. Il boss allora assume un vero killer, Michael Westmoreland, ex agente dei servizi segreti, che inizia a uccidere persone a caso per sviare le indagini, usando un pugnale di ghiaccio. Quando arriva il momento di uccidere Alex, il suo vero obiettivo, il killer viene per\u00f2 sorpreso da Gordon, il padre di Alex, che lo ferisce e cos\u00ec fugge senza essere riuscito a colpire il suo vero obiettivo. Carter, minacciato ancora una volta da Walker, cerca di fermare il killer, che invece \u00e8 deciso a concludere il lavoro, eliminando Walker prima di Alex. L'amante del killer decide di concludere lei stessa il lavoro e cerca di uccidere il ranger nascondendosi a casa sua, finendo poi uccisa. Il killer, appresa la notizia, il giorno dopo cerca di uccidere Walker e Trivette, ma dopo un lungo inseguimento precipita da un ponte con la sua auto. Dopo l'incidente Michael Westmoreland \u00e8 creduto morto e Carter, che l'aveva assunto, viene condannato. Alex e Walker possono cos\u00ec sposarsi, raggiunti da Gordon che \u00e8 stato dimesso dall'ospedale, poi partono in aereo per il viaggio di nozze. In realt\u00e0 per\u00f2 Michael Westmoreland \u00e8 vivo e ha ucciso il pilota dell'aereo sostituendosi a esso. A Trivette viene riferito che il corpo nella macchina non \u00e8 del killer e avverte Walker, ma \u00e8 troppo tardi, poich\u00e9 il killer ha preso in ostaggio Alex e minacciato gli altri passeggeri. Il killer spara alla cabina di pilotaggio, uccidendo i due piloti e facendo perdere stabilit\u00e0 all'aereo, in modo da farlo precipitare; in un attimo di distrazione il killer viene affrontato e ucciso da Walker che poi, insieme ad Alex, si reca in cabina di pilotaggio e seguendo le istruzioni dall'aeroporto prende il comando dell'aereo facendolo atterrare, salvando cos\u00ec lui stesso, Alex e gli altri passeggeri. Walker e Alex prendono infine un altro aereo per recarsi a Parigi, dove avevano prenotato il loro viaggio di nozze."}
{"id": "1779414", "revid": "1543377", "url": "https://it.wikipedia.org/wiki?curid=1779414", "title": "David Elliott", "text": "Dopo gli studi presso la Loughborough Grammar School, segue i corsi di storia moderna dell'Universit\u00e0 di Durham e di storia dell'arte del Courtauld Institute of Art di Londra. Lavora in seguito come responsabile artistico presso l'Arts Council of Great Britain e diventa nel 1976 direttore del Modern Art Oxford, carica che ricopre fino al 1996. Durante questo periodo organizza numerose esposizioni incentrate sull'arte moderna e contemporanea in America Latina, Asia, Sud Africa, Europa Orientale e Unione Sovietica.\nDal 1996 al 2001 \u00e8 direttore del Moderna Museet di Stoccolma del quale inaugura la nuova sede, opera dell'architetto spagnolo Rafael Moneo. Fra il 1998 e il 2004 \u00e8 presidente onorario del consiglio d'amministrazione del CIMAM (International Committee of ICOM for Museums of Modern and Contemporary Art), l'unica associazione professionale internazionale per i musei d'arte moderna. Nel 1995 \u00e8 fra i curatori, per la Hayward Gallery di Londra, della mostra itinerante \u201eArt and Power\u201c, nella quale esplora il rapporto tra arte e regimi totalitari in Europa nella prima met\u00e0 del XX secolo. I suoi saggi scritti in occasione di questa mostra sono stati in seguito raccolti e ripubblicati sulla rivista \u201eHistory Today\u201c.\nFra il 2001 e il 2006, Elliott \u00e8 stato il primo direttore del Mori Art Museum di Tokyo, un museo privato aperto al pubblico e dedicato all'arte, all'architettura e al design contemporanei, asiatici in particolare. Nel 2007 \u00e8 il primo direttore dell'Istanbul Modern, il primo museo privato turco ad aver organizzato mostre d'arte moderna e contemporanea. \u00c8 guest professor per la cattedra di storia dell'arte Rudolph Arnheim della Humboldt Universit\u00e4t di Berlino nel 2008 e visiting professor per il corso di Studi Museali della Chinese University di Hong Kong nel 2008, nel 2011 e nel 2013. Dal 2008 al 2010 \u00e8 direttore artistico della 17\u00aa Biennale di Sydney dal titolo \u201eThe Beauty of Distance: Songs of Survival in a Precarious Age\u201c svoltasi dal 12 maggio al 1\u00ba agosto 2010. Nel 2009, per l'annuale Toshiba Lecture Series presso il British Museum di Londra, tiene un ciclo di conferenze sull'arte giapponese dal titolo \u201eRethinking Art after the Age of 'Enlightenment'\u201c. Viene in seguito nominato direttore artistico della 1\u00aa Biennale di Kiev del 2012, dal titolo \u201eThe Best of Times, The Worst of Times. Rebirth and Apocalypse in Contemporary Art\u201c.\n\u00c8 successivamente stato consulente dell'Hong Kong Jockey Club Charitable Trust per lo sviluppo e la programmazione artistica del Central Police Station Heritage Site (CPS) di Hong Kong, un nuovo centro culturale dedicato all'arte contemporanea e situato all'interno di una ex prigione e stazione di polizia nel centro di Hong Kong. Il progetto di ristrutturazione ed ampliamento dell'edificio (dichiarato patrimonio storico della citt\u00e0) \u00e8 stato affidato allo studio svizzero Herzog e De Meuron; l'apertura \u00e8 prevista per la primavera del 2015. \u00c8 presidente onorario del Triangle Art Network/Gasworks di Londra e fa parte del comitato consultivo del Guggenheim Museum di New York per l'arte asiatica.\nAttivit\u00e0.\nDurante la sua attivit\u00e0, David Elliott ha curato numerose esposizioni d'arte contemporanea in giro per il mondo e contribuito con i suoi articoli a molteplici riviste e cataloghi. I suoi interessi principali riguardano l'arte contemporanea, l'avanguardia russa e le arti visive dell'Europa Centrale e Orientale, dell'Asia e delle culture non occidentali fra la fine del XX e l'inizio del XXI secolo.\nLa mostra \"Bye Bye Kitty!!! Between heaven and hell in contemporary Japanese art\", inaugurata presso la Japan Society di New York nel marzo del 2011, \u00e8 stata giudicata dall'AICA (American Branch of the International Association of Art Critics) \u201ela migliore esposizione in uno spazio pubblico no-profit per l'anno 2011\u201c e fra le migliori esposizioni dell'anno dal New York Times e dalla rivista Art Asia Pacific. Questa stessa mostra \u00e8 stata in seguito presentata presso la galleria Calvert 22 di Londra (settembre - novembre 2011).\nLa mostra \"The Best of Times, The Worst of Times. Rebirth and Apocalypse in Contemporary Art\" \u00e8 stata candidata a miglior esposizione del 2011 nell'area Asia-Pacifico."}
{"id": "1779415", "revid": "84184", "url": "https://it.wikipedia.org/wiki?curid=1779415", "title": "Episodi di Walker Texas Ranger (nona stagione)", "text": "La nona e ultima stagione della serie televisiva \"Walker Texas Ranger\" formata da 24 episodi, viene trasmessa sul canale statunitense CBS dal 7 ottobre 2000 al 19 maggio 2001. In Italia viene trasmessa in prima visione su Italia 1 dal 19 novembre 2002 al 6 marzo 2003.\nLa casa del coraggio.\nTrama.\nI ranger indagano su una banda che rapisce neonati per venderli a coppie senza figli; fingendosi genitori adottivi, Gage e Sydney riescono ad avvicinare i criminali che vengono quindi arrestati. Nel frattempo, il proprietario di un palazzo intende demolirlo, ma gli inquilini non hanno intenzione di andarsene e l'uomo li fa picchiare dai suoi scagnozzi. Con l'aiuto di Alex, gli inquilini ottengono l'annullamento dello sfratto: il padrone decide tuttavia di far crollare il palazzo e fa mettere una bomba nelle caldaie. Un bambino si accorge di ci\u00f2 e il criminale lo rinchiude in una stanza. L'esplosione non \u00e8 sufficiente a far crollare l'edificio e i ranger aiutano i soccorritori a mettere in salvo gli occupanti. Walker e Trivette rientrano per cercare il bambino, rimasto bloccato sotto una trave, e si accorgono dell'odore di esplosivo: il padrone dell'edificio, che era giunto sul posto fingendosi preoccupato, viene arrestato da Gage e Sydney. Nel palazzo scoppia intanto un incendio che impedisce a Trivette di rientrare coi rinforzi, ma Walker riesce a liberare il bambino dalle macerie portandolo in salvo.\nLa trappola.\nTrama.\nCooper, un giovane poliziotto, \u00e8 accusato di traffico di droga e dell'uccisione di un collega. In realt\u00e0 il colpevole \u00e8 un suo superiore, che l'ha incastrato prima che Cooper, avendolo scoperto, potesse denunciarlo. Cooper \u00e8 costretto a chiudersi in un edificio per non essere arrestato, prendendo in ostaggio le persone che vi si trovano, tra cui Alex; ben presto la zona \u00e8 circondata dai cecchini e l'agente resta ferito per salvare uno degli ostaggi che si era avvicinato a una finestra. Sul posto arriva anche Walker che entra nell'edificio per trattare con Cooper; avendo imparato la verit\u00e0 dal giovane, il ranger passa dalla sua parte e riesce a dimostrare la sua innocenza. Il vero colpevole, rifugiatosi in casa sua, si suicida per non essere arrestato.\nLa leggenda di \"Bufalo bianco\".\nTrama.\nSul mercato di Dallas \u00e8 comparsa una nuova droga chiamata \"Bufalo bianco\" che ha causato la morte di vari giovani. Intanto nella riserva Cherokee vi \u00e8 una festa dedicata al bufalo bianco (in realt\u00e0 un bisonte) e la statua dell'animale inizia a piangere. Lo sciamano spiega che lo spirito del bufalo si \u00e8 offeso in quanto il suo nome \u00e8 stato collegato alla droga. Alex e Sydney che si trovano alla festa accompagnano una ragazzina indiana al luogo in cui suo nonno aveva ucciso il bufalo, divenuto luogo di culto, ma si imbattono nei produttori di droga che usano come base una baracca abbandonata. Vistosi scoperti, i criminali cercano di uccidere le tre intruse e feriscono Sydney in una sparatoria. La ragazzina riesce tuttavia a cancellare le tracce, rallentando gli inseguitori che vengono poi affrontati e sconfitti da Walker. I ranger arrestano anche il resto della banda e la statua smette di piangere.\nL'angelo vendicatore.\nTrama.\nIl proprietario di una palestra viene minacciato da un losco imprenditore, che dopo aver mandato in fallimento altre societ\u00e0 in cui era entrato a far parte, vuole obbligarlo a vendergli la sua attivit\u00e0. L'uomo rifiuta e uno dei suoi lottatori, che si faceva chiamare \"L'angelo vendicatore\" in quanto si calava sul ring con un cavo, viene fatto morire durante uno spettacolo. Mentre Walker lascia Gage e Sydney ad indagare, il padrone rifiuta un'ulteriore offerta dell'imprenditore ed un altro lottatore viene aggredito, venendo salvato dai due ranger, che proteggono inoltre la nipote dell'uomo da un rapimento. Poich\u00e9 i delinquenti arrestati non intendono testimoniare contro il criminale, Walker ed Alex radunano tutte le vittime dell'imprenditore convincendole a sporgere denuncia, in cambio della protezione. Il criminale viene quindi catturato e condannato; Walker riceve la notizia della morte di C.D.\nIl presidente.\nTrama.\nUn esperto di computer che lavora per un criminale detto \"Il presidente\" \u00e8 riuscito ad entrare negli archivi dell'F.B.I e di altre organizzazioni investigative, scoprendo la lista degli agenti in incognito. Il presidente cos\u00ec contatta i principali boss della mafia pretendendo una grossa somma per liberarli dagli agenti infiltrati, che fa uccidere da un suo killer chiamato Lazzaro. Nel frattempo Cardoza, uno dei boss, non intende pagarlo e il presidente fa fallire un suo attentato contro una senatrice degli USA, avvertendo i ranger che neutralizzano gli uomini. La senatrice, preoccupata per i vari omicidi degli agenti infiltrati, organizza una squadra speciale composta da Walker, Trivette, Gage e Sydney e da un agente di New York, Vincent Rosetti; Trivette inserisce nella squadra anche Buzz, una piratessa informatica finita in prigione. Cardoza intanto ha ceduto pagando il presidente, ed ha imparato che la donna che finge di essere la sua amante \u00e8 in realt\u00e0 un agente in incognito; d\u00e0 quindi l'ordine di ucciderla, gettandola in mare affinch\u00e9 affoghi. I ranger avvertiti dall'F.B.I. si precipitano alla villa di Cardoza. Walker si tuffa da un elicottero e la salva, mentre Gage e Sidney eliminano gli uomini di Cardoza e Trivette e Rosetti inseguono su un elicottero il motoscafo con il boss e Lazzaro e si scatena una sparatoria. La barca si scontra su una pompa di benzina e Cardoza muore. Lazzaro, che era con lui, riesce per\u00f2 a salvarsi. Mentre la squadra speciale continua la lotta contro il presidente, due anziani che hanno assistito ad un omicidio intendono testimoniare ed Alex prepara il processo. L'assassino per\u00f2 \u00e8 il figlio di uno dei boss che paga il presidente e, infatti, si rivolge a quest'ultimo che manda Lazzaro ad eliminare i due testimoni. Anticipando la mossa, Walker e Rosetti aspettano il killer che tuttavia rifiuta di arrendersi e spara sui due agenti. Preoccupato per la vita di Walker, Rosetti \u00e8 costretto a sparare a Lazzaro che muore prima di poter essere interrogato sull'identit\u00e0 del mandante. Il figlio del boss, accettando la sua condanna, cede e racconta tutti gli affari illeciti del padre e dei suoi rapporti con Il presidente. I ranger cos\u00ec si recano alla casa del boss e lo arrestano mentre stava parlando con una telecamera col presidente. Capito ognuno dei due chi \u00e8 l'avversario, Walker e il presidente si lanciano la sfida. Buzz riesce a fornire un elenco di tutti i boss coi quali il presidente \u00e8 entrato in contatto ed i ranger iniziano ad arrestarli ed interrogarli. Gage e Sydney convincono un uomo che lavorava per uno dei criminali a collaborare con la giustizia e lo scortano a Dallas su un aereo. Un altro killer che lavora per il presidente mette un marchingegno sull'aereo in modo che Wizard, l'assistente del presidente, riesce a mettersi in contatto con il computer dell'aereo e lo manomette, aprendo le valvole del carburante per farlo precipitare. Tramite gli ordini del presidente Wizard fa addormentare tutti i presenti sull'aereo compresi i piloti tranne Gage. Buzz si accorge di ci\u00f2 e inizia una lotta tramite computer con Wizard. Gage telefona a Buzz e riesce a prendere il controllo dell'aereo, aiutato da Walker che gli d\u00e0 istruzioni per telefono. Il presidente accortosi di ci\u00f2, ordina a Wizard di scaricare completamente il carburante, rendendo quindi la situazione ancor pi\u00f9 difficile per Gage. Buzz tenta di fermare i tentativi di sabotaggio di Wizard, e alla fine ci riesce. Walker da altre istruzioni a Gage, che riesce a risvegliare anche i piloti. L'aereo riesce quindi ad atterrare, mentre il presidente si infuria con Wizard e minaccia di ucciderlo. I ranger quindi si recano alla casa del boss contro il quale il criminale ha testimoniato, e viene arrestato da Rosetti essendo una sua vecchia conoscenza. Il presidente cos\u00ec decide che eliminer\u00e0 tutti i componenti della squadra speciale. I boss rimasti in libert\u00e0 sono infuriati col presidente per non essere riuscito a proteggerli dai ranger, facendo arrestare tre boss, e minacciano di non versare pi\u00f9 i loro soldi se non riuscir\u00e0 ad eliminare la squadra di Walker. Il presidente si fa quindi inviare vari killer per uccidere Walker e il resto della squadra speciale. Grazie a Buzz, i ranger vengono a conoscenza del pericolo e Walker fa sorvegliare Alex da due guardie del corpo. Trivette e Rosetti invece sono vittima di un agguato dove i killer riescono a spararli, ma i due si salvano grazie al giubbotto antiproiettile e riescono ad arrestare uno di loro. Nel frattempo inoltre arrestano altri due boss, e Walker sfida ancora il presidente. Il presidente quindi si infuria con il suo killer per aver fallito la missione, cos\u00ec tenta di spingere i ranger in una trappola. Successivamente questi fanno irruzione nel luogo d'incontro dei criminali, ma all'improvviso escono altri killer e si scatena un feroce combattimento. Alla fine i ranger li arrestano, ma tra loro manca il presidente. Questo attira in trappola Alex e la rapisce; intanto Buzz scopre il covo del presidente, ma i ranger vi trovano soltanto Wizard, ferito a morte dal suo capo che fa in tempo a dare delle preziose informazioni sulla'identit\u00e0 reale del criminale. Il suo vero nome \u00e8 Nolan Pierce e in passato \u00e8 stato il contabile di una famiglia mafiosa, ma fin\u00ec in galera e successivamente ha ucciso l'agente che gli aveva promesso la grazia se avesse parlato. Il presidente telefona a Walker dicendogli di recarsi da solo al posto dove ha rapito Alex. Arrivato il ranger scopre che il criminale ha legato Alex vicino ad una bomba, ma Walker con uno stratagemma riesce a neutralizzarlo e libera Alex, mentre il criminale muore nell'esplosione. Tutti i restanti boss protetti dal presidente vengono cos\u00ec assicurati alla giustizia. Terminato il lavoro della squadra speciale, Rosetti torna a New York mentre Buzz ottiene la libert\u00e0 grazie all'aiuto che ha fornito ai ranger.\nIl figlio della speranza.\nTrama.\nUscito di prigione, un giovane rimane nuovamente coinvolto in una rapina per mantenere la sua compagna e il figlio di pochi mesi. La rapina si trasforma per\u00f2 in un omicidio in quanto i padroni della villa rientrano prima del previsto: il giovane fugge e viene ucciso dal capo dei criminali. La sua compagna, fuggendo, affida il neonato ad Alex che lo adotta temporaneamente; i ranger identificano intanto il ragazzo ucciso e arrestano gran parte della banda. Il capo e un altro complice, sfuggiti all'arresto, seguono la madre del bambino fino alla casa di Walker, dove tentano di uccidere lei ed Alex. Rientrato proprio in quel momento, Walker spara sui delinquenti e li uccide. La madre del bambino, non sapendo come mantenerlo, vorrebbe lasciarlo ad Alex, ma Walker ha rintracciato i genitori della ragazza che erano in lite con lei ma che ora sono disposti ad aiutarla. Alla fine Alex scopre di essere incinta.\nFaith.\nTrama.\nUn'amica di Walker ed Alex, che ha perso la figlia a causa di un'overdose, si prende cura della nipotina di nome Faith che ha un problema al fegato dalla nascita. Le condizioni della bambina tuttavia peggiorano e si rende necessario un trapianto di fegato; questo viene trovato in un ospedale di un'altra citt\u00e0 ed inviato a Dallas con un'ambulanza. Alcuni banditi in fuga da una rapina sequestrano per\u00f2 l'ambulanza, costringendo l'infermiere a curare uno di loro rimasto ferito. Walker trova una pistola dei criminali che, riconosciuta dal negoziante, permette di risalire alla loro identit\u00e0; imparato che questi hanno come base una fattoria abbandonata, Walker e Trivette vi si precipitano in elicottero, arrivando in tempo per recuperare il fegato e salvare l'infermiere, che stava per essere ucciso dai rapinatori. Il trapianto va a buon fine, mentre i criminali, cercando di sfuggire a Trivette, hanno un incidente e la loro macchina esplode.\nUn ragazzo d'oro.\nTrama.\nJohann, un ragazzo che Walker ha aiutato a uscire da una banda minorile, \u00e8 ora un campione di boxe ed ha ottimi voti a scuola; ha tuttavia problemi col padre, che picchia sia lui che sua madre. Una sera il padre pretende di guidare nonostante sia ubriaco, causando un incidente in cui muoiono lui e la moglie. Walker ed Alex prendono in custodia il ragazzo, ma questo non impedisce che lui, sconvolto, trascuri lo studio e finisca nuovamente in un gruppo di teppisti. Quando scopre per\u00f2 che il capo della banda spaccia droga nelle scuole, il giovane si rende conto dell'errore e impedisce al capo di uccidere un ragazzo che questi aveva ferito con un coltello. Johann \u00e8 per\u00f2 costretto a fuggire in quanto il capo della banda e i suoi complici vogliono ucciderlo. Walker viene informato dell'aggressione e i sospetti sembrano ricadere proprio su Johann. Mario, il ragazzo accoltellato, si riprende e scagiona Johann, con Walker che parte alla ricerca del ragazzo, ora in serio pericolo. Quando lo ritrova, il ragazzo rivela a Walker il nascondiglio dei trafficanti, che vengono cos\u00ec arrestati. Superato lo smarrimento, il ragazzo riesce a vincere una borsa di studio oltre che un incontro di boxe, durante il quale vede lo spirito di sua madre.\nLa fuga.\nTrama.\nQuattro detenute stanno per essere trasferite in un carcere femminile, quando i compagni di due di loro assaltano il pullman e le liberano. Durante una rapina vengono per\u00f2 arrestate dai ranger che le aspettavano sul posto. Laura, una delle altre due detenute, \u00e8 in realt\u00e0 innocente e viene aiutata da suo zio che le presta il furgone. Nella fuga, le due donne incontrano Gage che sta tornando da un raduno di moto e gli danno un passaggio, usandolo come copertura. Appreso che Gage \u00e8 un ranger, una di loro vuole ucciderlo, ma Laura lo difende, riuscendo poi a fuggire mentre Gage arresta la sua complice. Laura si reca alla scuola del figlio, ma viene catturata dagli scagnozzi del suo ex marito; questo aveva eliminato il suo socio facendo ricadere la colpa sulla donna ed ora intende ucciderla. I ranger arrivano sul posto ed arrestano il marito, mentre Laura ottiene la libert\u00e0 provvisoria in attesa di un nuovo processo.\nGioco di squadra.\nTrama.\nBoomer, un ex teppista arrestato anni prima da Walker, \u00e8 ora un uomo onesto e amico del ranger. Boomer ha aperto un centro in cui insegna il basket ai ragazzi, con la speranza di togliere dalla strada due bande di teppisti della zona. I suoi tentativi irritano uno spacciatore di droga che d\u00e0 ordine ad una delle bande di distruggere la palestra. In seguito, Boomer riesce a convincere i teppisti che il loro comportamento li porter\u00e0 in prigione, facendo ascoltare loro i racconti di altri ex detenuti; dopo qualche esitazione, i capi delle due bande fanno pace ed anzi si allenano assieme cercando di vincere un torneo di basket contro un altro quartiere. Lo spacciatore, infuriato dal fatto che i ragazzi hanno smesso di lavorare per lui, fa rapire Boomer con l'intenzione di impiccarlo. I ragazzi si ribellano allo spacciatore e salvano Boomer, il quale li convince a non uccidere il criminale, che viene cos\u00ec arrestato.\nIl club di Frank.\nTrama.\nFrank \u00e8 proprietario di un locale dove si esibisce come cantante, che ha aperto chiedendo un prestito ad una famiglia mafiosa. Quando ormai Frank ha saldato il debito, i delinquenti lo obbligano, minacciando la sua famiglia, di vendere loro il locale; questo servirebbe ai mafiosi per riciclare il denaro sporco. Nel frattempo i mafiosi stanno tassando tutti i commercianti della zona, gettando nell'acido chi non paga; Trivette si finge commerciante per incastrarli, mentre Gage e Sydney arrestano una parte della banda e salvano una delle vittime. Nessuno degli arrestati testimonia per\u00f2 contro i loro capi e Walker, d'accordo con Frank, lo fornisce di un microfono nascosto. Al momento di cedere l'attivit\u00e0, Frank rifiuta di firmare, cosicch\u00e9 i criminali lo minacciano di morte, venendo registrati. Ottenuta la prova, Walker e Trivette si precipitano del locale e catturano la banda aiutati da Gage e Sydney.\nAvvocati senza scrupoli.\nTrama.\nUno stupratore viene arrestato e picchiato da due agenti, ma un avvocato corrotto gli promette che non sar\u00e0 condannato e pretende inoltre un grosso risarcimento dagli agenti, tenendone met\u00e0 per lui. Prima del processo, l'avvocato viene per\u00f2 ucciso e Walker viene chiamato ad indagare. In apparenza, risulta che a sparare sia stato uno degli agenti, che poi si suicida. Walker non \u00e8 convinto della colpevolezza del poliziotto e continua le indagini. Il vero colpevole \u00e8 difatti un altro avvocato, come sembrerebbe dalle ultime parole dell'avvocato ucciso, registrate dalla sua guardia del corpo. Questo si presenta dall'avvocato dicendogli che in cambio di una grossa somma gli consegner\u00e0 la prova. Ignorando che l'altro lo sta registrando, il criminale confessa di aver ucciso il suo collega perch\u00e9 avevano litigato e di aver truccato le prove facendo ricadere la colpa sull'agente, che poi ha ucciso facendolo sembrare un suicidio. L'avvocato cerca di eliminare anche la guardia, ma Walker e Trivette lo arrestano. Intanto lo stupratore, che aveva aggredito un'altra donna, viene sconfitto dal padre di questa, che lo fa arrestare.\nIl riscatto.\nTrama.\nUn ricchissimo uomo d'affari \u00e8 coinvolto in una sparatoria durante una festa di beneficenza. La sparatoria \u00e8 per\u00f2 solo un diversivo, per permettere alla guardia del corpo di rapire la figlia dell'uomo fingendo di portarla in salvo. Il criminale chiede un grosso riscatto entro sei ore ed ha creato un sito web in cui si vede la ragazza legata davanti a un'arma, collegata a un timer, che la uccider\u00e0 allo scadere del tempo. Gage arresta il suo complice che doveva aiutarlo a fuggire su un aereo, ma questo non d\u00e0 indicazioni sul nascondiglio del rapitore, che viene tuttavia rintracciato durante una telefonata. Pur avendo ottenuto il denaro, il criminale si rifiuta di spegnere il timer, poich\u00e9 odia il suo padrone e la figlia per la loro ricchezza. All'ultimo minuto, lottando con Walker, il rapitore finisce per\u00f2 nella traiettoria dell'arma che lo uccide.\nIl cavaliere nero.\nTrama.\nUna banda di ladri acrobati compie alcuni furti a Dallas. Durante una rapina, uno dei ladri viene ucciso, venendo poi identificato come dipendente del \"Medieval Times\" un ristorante che d\u00e0 spettacoli ispirati ai tornei tra cavalieri. Convinto che anche gli altri componenti della banda lavorino in quel posto, Walker si infiltra Gage, che sostituisce il dipendente ucciso, e Sydney, che trova lavoro come cameriera. La copertura funziona finch\u00e9 i delinquenti, scoperta la vera identit\u00e0 di Gage, decidono di eliminarlo durante lo spettacolo. Dovendo combattere con Gage, uno dei ladri sostituisce la propria lancia finta con una vera, ma il suo tentativo fallisce e viene sconfitto in duello dal ranger, mentre Walker, sceso nell'arena, arresta l'altro delinquente. Nel frattempo, Trivette si reca in un'altra citt\u00e0 per scortare un prigioniero che deve testimoniare a un processo. Questo \u00e8 uno iettatore e a Trivette capitano disgrazie a ripetizione prima dell'arrivo a Dallas.\nVerdetto pericoloso.\nTrama.\nAlex riesce a far condannare un boss della malavita, ma suo figlio giura di vendicarlo. Il giorno seguente, un'assistente del processo viene investita ed uccisa; Gage e Sydney riescono a risalire al conducente ma questo viene ucciso prima di poter essere interrogato. In seguito anche il giudice \u00e8 vittima di un'esplosione ed anche in questo caso i killer stanno per essere eliminati a lavoro finito, ma Trivette riesce a salvarne uno arrestandolo. Questo fornisce la descrizione del criminale che lo aveva contattato e che, inseguito da Gage e Sydney, si rifugia nell'ufficio del figlio del boss, che lo uccide invece di pagarlo. Per terminare la vendetta, il criminale si reca a casa di Walker per uccidere lui e Alex, (in realt\u00e0, Sydney travestita) ma viene catturato insieme ai suoi complici.\nUna banda di duri.\nTrama.\nUn camionista che trasporta droga ne assume una dose e causa un incidente, investendo una famiglia e morendo lui stesso. L'uomo riesce a dire ai ranger che a vendergli la droga \u00e8 stata una banda di motociclisti; Alex scopre inoltre che la patente del camionista \u00e8 falsa e Trivette, fingendosi un guidatore imbranato, trova chi rilascia le patenti a pagamento e lo arresta. Intanto Gage e Sydney si spacciano per teppisti avvicinando la banda, ma per farne parte devono prima commettere un reato, cos\u00ec sparano ad un agente che li aveva fermati; mandato sul posto da Walker, l'agente si era per\u00f2 attrezzato con un giubbotto antiproiettile. Durante lo spaccio della droga, uno dei camionisti riconosce Gage che rischia di essere ucciso dai criminali, ma l'arrivo di Walker e Trivette lo salva. Mentre la banda viene arrestata, il capo dei delinquenti decide di far esplodere il laboratorio con Sydney all'interno. Walker lo cattura, mentre Gage mette in salvo la sua collega.\nVita senza suoni.\nTrama.\nGage e Sydney si recano ad una festa, che finisce in tragedia perch\u00e9 due loro amici, che avevano sorpreso dei ladri d'auto, vengono uccisi. Prima di fuggire, i ladri sparano a Gage causando l'esplosione di un'auto vicina. Sopravvissuto all'incidente, Gage rimane per\u00f2 sordo e viene accudito da Sydney, ma riesce a descrivere uno dei delinquenti e Walker e Trivette iniziano a dargli la caccia. Prima di operarlo, il dottore convince Gage a recarsi ad una scuola per sordi, in quanto non ci sono garanzie che l'intervento riesca. I criminali cercano intanto di eliminare Gage, ma l'attentato fallisce, ed i ranger scoprono successivamente il covo dei ladri e li arrestano. Tra loro non vi \u00e8 per\u00f2 il capo della banda, che \u00e8 penetrato nella sede dei ranger per uccidere Gage personalmente. Walker, Trivette e Sydney si affrettano a tornare indietro, ma al loro arrivo Gage ha affrontato e sconfitto il delinquente. Il ranger viene infine operato e recupera l'udito.\nPioggia di diamanti.\nTrama.\nUn uomo viene ucciso in un albergo: i ranger scoprono che era un ribelle proveniente dalla Sierra Leone, arrivato a Dallas per rifornirsi di armi. Fingendosi il ribelle ucciso, Trivette (accompagnato da Walker) riesce a incontrare i trafficanti d'armi, pagandoli con un sacchetto di diamanti che l'uomo aveva addosso. Il pagamento prevedeva per\u00f2 altri diamanti e i ranger li recuperano arrestando un gruppo di ribelli che sarebbero stati gli acquirenti delle armi. Nel frattempo si scopre che il ribelle era infettato dall'ebola e varie persone, tra cui Alex, Gage e Sydney, vengono messe in quarantena. All'insaputa dei ranger, i trafficanti d'armi hanno scoperto la loro identit\u00e0 e prima che questi tornino coi rinforzi per arrestarli, prendono in ostaggio Trivette obbligando Walker a consegnare loro i diamanti. Durante lo scambio i criminali uccidono Trivette e poi lo stesso Walker, ma l'intero episodio \u00e8 solo un incubo di Alex.\nI centauri.\nTrama.\nI ranger hanno ora in dotazione delle moto e Trivette, Gage e Sydney ne sono entusiasti, mentre Walker \u00e8 impegnato a preparare la camera per la bambina. I tre ranger incontrano un regista che li convince a far parte del suo film, nonostante il produttore cerchi invece di scacciarli. Quando Gage salva una delle attrici da uno spasimante pazzo, Trivette scopre che il produttore non rispetta le norme di sicurezza, essendo un film a basso costo. I ranger iniziano quindi ad indagare sul suo conto e scoprono che l'uomo usa i film come copertura, mentre in realt\u00e0 \u00e8 un trafficante di droga che importa dal Messico. Intanto il fratello dell'attrice, che aveva notato qualcosa, rischia di essere ucciso ma riesce a fuggire, fornendo un'ulteriore prova ai ranger. Walker raggiunge i suoi colleghi in Messico, catturando il produttore e il resto della banda.\nScontro finale.\nTrama.\nLa bambina di Alex e Walker sta ormai per nascere, mentre un'ex fidanzata di Trivette torna a trovarlo e i due decidono di sposarsi. Un giorno i ranger decidono di organizzare un pranzo tutti insieme, pi\u00f9 il ranger Wade Harper uno dei migliori ranger di sempre e sua moglie, in occasione dell'arrivo della loro bambina. Nel frattempo Emil Lavocat, il primo criminale della serie creduto morto dopo essersi dato fuoco decide di riformare il suo esercito di criminali. Per cui si reca alla prigione di Hostonville, dove sono rinchiusi i suoi migliori uomini che furono arrestati da Walker nel primo episodio: Chastain, Dollarhide, Graves e Shiltz e li fa evadere, uccidendo con grande facilit\u00e0 le guardie della prigione. I ranger informati dell'accaduto raccontano a Sydney e Gage la storia della banda di Lavocat, il quale era stato ricoverato in un manicomio dopo l'arresto ma si era fatto credere morto dandosi fuoco, quindi credono che colui che ha fatto evadere i quattro non possa essere altro che lui. Lavocat arrivato al suo covo spiega ai suoi uomini che intende vendicarsi di tutti i ranger che catturarono lui e la sua banda, che sono in totale 11, fino a Walker. Spiega che l'odio verso i ranger \u00e8 una tradizione della sua famiglia perch\u00e9 un suo antenato, un bandito del West, era nemico giurato del ranger Cooper. Il criminale cos\u00ec comincia la sua opera di distruzione, e uccide uno dei ranger che lo arrestarono mentre sta uscendo dal quartier generale dei ranger e lascia un messaggio a Walker vantandosi di aver ucciso anche C.D. Un'autopsia rivela infatti che l'anziano non \u00e8 morto d'infarto, come tutti pensavano, ma \u00e8 stato avvelenato. Sydney e Gage, testimoni del primo omicidio, iniziano ad indagare con Walker e Trivette. La successiva vittima \u00e8 proprio Trivette che mentre \u00e8 in macchina viene raggiunto dall'auto con Lavocat e Dollarhide, i quali fanno esplodere una bomba nella sua auto. Trivette riesce a trascinarsi fuori dall'auto in fiamme, e viene ricoverato all'ospedale. Il dottore rivela a Walker che l'amico quando \u00e8 stato portato in ospedale ripeteva in continuazione Lavocat, da cui il ranger capisce che il criminale non \u00e8 morto. Nel frattempo Alex, dopo aver cercato invano di convincere Walker a fuggire alla vendetta di Lavocat perch\u00e9 preoccupata per la sua vita, ha un malore e viene ricoverata, e viene anche fatta partorire d'urgenza con un taglio cesareo. Prosegue intanto la storia dell'antenato di Lavocat, raccontata in parallelo: anch'esso, creduto morto, era tornato per vendicarsi e tra i vari crimini aveva rapito la moglie e la figlia di Cooper per attirarlo in trappola, finendo per\u00f2 ucciso dal ranger. La narrazione torna nel presente. Lavocat continua la sua opera di mietitura di vittime. Manda infatti i suoi uomini capitanati da Chastain a casa del ranger Wade Harper che uccidono lui e sua moglie. Alex si risveglia e cos\u00ec Walker ora che \u00e8 pi\u00f9 tranquillo pu\u00f2 tornare ad occuparsi del caso insieme a Gage e Sydney. Infatti Dollarhide, uno dei criminali, si \u00e8 allontanato dalla base, un palazzo abbandonato, e viene avvistato dai ranger. Il criminale cos\u00ec ritorna alla base non accorgendosi per\u00f2 che i ranger lo hanno seguito e hanno trovato il covo. I ranger cos\u00ec assaltano l'edificio. Lavocat furioso da inizio alla battaglia finale contro i ranger. Walker neutralizza alcuni uomini con una serie di bombe, mentre Gage e Sydney ne uccidono altri due e inseguono dopo una sparatoria Chastain, Dollarhide e Greves. I restanti ranger neutralizzano i rimanenti membri della banda. Lavocat si prepara ad affrontare Walker, il quale lo coglie di sorpresa sfondando la porta del suo covo. I due innescano cos\u00ec il pi\u00f9 feroce e avvincente combattimento di tutta la serie. Sydney e Gage si dirigono nel magazzino dove si sono nascosti i tre criminali, e mentre Sydney combatte con Greves, Gage sconfigge Chastain e uccide Dollarhide. Rimangono cos\u00ec solo Walker e Lavocat che dopo il lungo scontro, finiscono per cadere da una finestra. Entrambi sopravvivono alla caduta, ma Walker innesca una delle bombe che il criminale aveva addosso, facendolo esplodere. Trivette si rimette e esce dall'ospedale e finita questa estenuante battaglia, Walker accompagna quindi a casa Alex con la neonata, che \u00e8 stata chiamata Angela, e festeggiano tutti insieme ai ranger sopravvissuti."}
{"id": "1779417", "revid": "16165550", "url": "https://it.wikipedia.org/wiki?curid=1779417", "title": "Marshmellow", "text": ""}
{"id": "1779418", "revid": "767487", "url": "https://it.wikipedia.org/wiki?curid=1779418", "title": "Bonus fiscale", "text": "Con il termine Bonus Fiscale o Bonus Irpef, si fa riferimento al taglio del cuneo fiscale previsto dalla Legge di bilancio 2020 (c.d. \"Cura Italia\") dal 1 luglio 2020, ovvero al contributo massimo netto di 1.200 \u20ac/annuali (100 \u20ac/mensili) previsto per i lavoratori dipendenti del settore pubblico e privato con un reddito annuo complessivo tra gli 8.000 \u20ac e i 40.000 \u20ac.\nLa misura riguarda circa 16 milioni di lavoratori e viene erogato mensilmente in busta paga o viene riconosciuto come bonus fiscale (per i redditi fino a 27.999,99 \u20ac) o come detrazione fiscale (per i redditi tra 28.000 \u20ac e 40.000 \u20ac) in sede di dichiarazione dei redditi.\nEvoluzione normativa e storica.\nLa misura \u00e8 l'evoluzione del bonus \"80 euro\" o \"Bonus Renzi\", introdotto inizialmente da maggio 2014 fino a dicembre 2014 con il decreto-legge 24 aprile 2014, n. 66 (\"Misure urgenti per la competitivit\u00e0 e la giustizia sociale\") e successivamente riconfermato dal 2015 con la Legge di Bilancio dello stesso anno e prevedeva un'erogazione per i redditi annui superiori a 8.000 \u20ac e fino a 26.600 \u20ac.\nLa misura fu' voluta dall'allora Governo Renzi.\nBonus Fiscale incapienti.\nCon il termine Bonus Fiscale (o Bonus IRPEF), si faceva riferimento al bonus incapienti, ovvero al contributo di 150 \u20ac previsto per i cosiddetti \"incapienti\"\nSoggetti \"incapienti\" sono i contribuenti che sulla dichiarazione dei redditi presentata nel 2007 (redditi 2006) avevano un'imposta netta pari a zero; \nsono i contribuenti:\nSi trattava di un intervento una tantum previsto dal Governo Prodi II, di cui si parlava gi\u00e0 nel marzo 2007.\nIl Bonus Fiscale era previsto dall'articolo 44 del Decreto 159/07 del 01/10/2007, poi convertito in Legge 222/07 del 29/11/2007.\nAi sensi dei commi 1 e 2 dell'art. 44 del DL 159/2007, i contribuenti ai quali era destinato il \"bonus fiscale\" erano i soggetti residenti in Italia, non fiscalmente a carico di altri, che nell'anno 2006 avevano avuto un'imposta pari a zero, nel caso in cui il reddito complessivo fosse stato composto anche da una o pi\u00f9 tra le seguenti categorie reddituali:\nIl Bonus Fiscale \u00e8 stato erogato in busta paga nel mese di dicembre 2007 per coloro che in quel mese non hanno cambiato sostituto d'imposta tra il CUD 2007 (redditi 2006).\nColoro che hanno cambiato sostituto di imposta, dovevano presentare una richiesta al datore di lavoro mediante autocertificazione.\nColoro che nel dicembre 2007 non avevano un sostituto di imposta, potevano richiederlo in sede di dichiarazione dei redditi del 2008 (redditi 2007), compilando l'apposito riquadro del modello 730 o del modello Unico."}
{"id": "1779427", "revid": "1978560", "url": "https://it.wikipedia.org/wiki?curid=1779427", "title": "Xargs", "text": "xargs \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che esegue un altro comando specificandogli come parametri i dati letti dallo \"standard input\": ciascuna linea letta costituisce una serie di uno o pi\u00f9 parametri separati da spazi. \u00c8 possibile specificare un parametro contenente spazi racchiudendolo tra apici o tra virgolette doppie, oppure precedendo ciascuno spazio da una barra inversa, ed \u00e8 possibile indicare parametri contenenti apici e virgolette doppie facendole precedere da una barra inversa.\n\"xargs\" \u00e8 particolarmente utile con comandi che accettano pi\u00f9 nomi di file come parametri, ad esempio rm, grep o cat: in questo modo \u00e8 possibile effettuare elaborazioni su un elenco di file determinato in precedenza e memorizzato in un file di testo, o comunque determinato in maniera non semplice, avendo cura di specificare i nomi usando apici, virgolette doppie o barre inverse ove necessario.\n\"xargs\" rimedia inoltre alle eventuali limitazioni del sistema sul numero e dimensione massima dei parametri che possono essere specificati ad un comando, eseguendolo a pi\u00f9 riprese in modo da rientrare in tali limiti.\nSintassi.\nLa sintassi generale di \"xargs\" \u00e8:\n xargs [\"opzioni\"] [--] [\"comando\" [\"arg1\" \u2026] ]\nIl parametro facoltativo \"comando\" indica il comando da eseguire, ed i parametri \"arg\" i suoi parametri iniziali. Se \"comando\" non \u00e8 specificato, viene usato il comando echo.\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali vi sono:\nLa versione GNU di \"xargs\" permette inoltre di specificare un carattere delimitatore specifico per i parametri (ad esempio lo ASCII NUL, 0x00) e nel contempo di non considerare speciali gli apici, le virgolette doppie e le barre inverse, in modo da poter gestire anche parametri che contengono spazi o altri caratteri speciali. Ci\u00f2 si combina particolarmente bene con l'opzione -print0 della versione GNU del comando \"find\", che separa i nomi dei file appunto con un carattere ASCII NUL.\nEsempi.\nA partire dalla directory corrente (' . ') cerca in modo ricorsivo in tutti gli oggetti di tipo file ('-type f') il cui nome termina con '.c' (in genere i file sorgenti del linguaggio C) ed elenca i nomi dei file che contengono la stringa foobar (posto che i nomi dei file trovati non contengano spazi, apici o virgolette):\n find . -type f -name \"*.c\" -print | xargs grep -l \"foobar\"\nRimuove i file che non sono stati letti da pi\u00f9 di 366 giorni usando la versione GNU di find e xargs, chiedendo conferma:\n find /tmp -type f -atime +366 -print0 | xargs -0 -p rm -f --"}
{"id": "1779429", "revid": "16165687", "url": "https://it.wikipedia.org/wiki?curid=1779429", "title": "Igiene Naturale", "text": ""}
{"id": "1779430", "revid": "767487", "url": "https://it.wikipedia.org/wiki?curid=1779430", "title": "Nicola III Esterh\u00e1zy", "text": "Biografia.\nNicola trascorse la propria giovinezza non, come era presumibile, in Ungheria o al Palazzo Esterh\u00e1za, ma in Inghilterra, dove il padre Paolo III Antonio era impiegato come ambasciatore imperiale. Qui Nicola conobbe Sarah Frederica Caroline Child Villiers, figlia del V conte di Jersey e con lei organizz\u00f2 il rapimento della fanciulla stessa per costringere le due famiglie ad accettare la loro storia d'amore. Il loro matrimonio ebbe luogo l'8 febbraio 1842 a Londra, ma Sarah mor\u00ec poco dopo e Nicola fece erigere un grande obelisco alla sua memoria, nel parco del proprio palazzo.\nDi ritorno dall'Inghilterra si impegn\u00f2, alla salita al potere dell'imperatore Francesco Giuseppe, nel 1848, a schierarsi attivamente con la politica imperiale, accompagnando il sovrano nel suo soggiorno in Ungheria come capitano della sua scorta ungherese. Per i servigi offerti, nel 1862 otterr\u00e0 il cavalierato dell'Ordine del Toson d'oro.\nNel 1866, alla morte del padre, Nicola III pot\u00e9 ottenere il pieno controllo dei beni della casata. Agli onori, ad ogni modo, si aggiungevano gli ingenti debiti accumulati dalla casata negli ultimi cent'anni, a tal punto che Francesco Giuseppe fu costretto a pignorare i beni della famiglia, mantenendoli presso di s\u00e9 dal 1865 fin quando questa non pot\u00e9 estinguere le proprie insolvenze, nel 1898.\nGran parte della collezione di quadri di propriet\u00e0 della famiglia Esterh\u00e1zy venne venduta nel 1874 al Regno d'Ungheria, di modo da pagare una quota rilevante di questi debiti, raccolta d'arte che ancora oggi costituisce la base della collezione pittorica nazionale ungherese.\nAlla sua morte, nel 1894, Nicola III venne succeduto dal figlio Paolo IV.\nMatrimonio e figli.\nL'8 settembre 1842 spos\u00f2 la contessa inglese Sarah Frederica Child-Villiers (1822-1853), figlia di George Child Villiers, V conte di Jersey, dalla quale ebbe un solo figlio:"}
{"id": "1779433", "revid": "767487", "url": "https://it.wikipedia.org/wiki?curid=1779433", "title": "Eucario Rodione", "text": "Farmacista a Friburgo in Brisgovia, divenne nel 1506 medico a Francoforte. Fu poi medico a Worms al servizio di Caterina di Pomerania-Wolgast, moglie di Enrico IV, duca di Brunswick-L\u00fcneburg. Osservando il lavoro delle levatrici della citt\u00e0, not\u00f2 come alcuni aspetti di trascuratezza e imprecisione nelle loro abitudini determinassero un maggiore tasso di mortalit\u00e0 infantile. Decise pertanto di scrivere un libro che riportasse il compendio delle migliori conoscenze disponibili. Il testo, pubblicato a Strasburgo, fu scritto in tedesco, tuttavia, nel giro di pochi anni venne tradotto in tutte le principali lingue europee.\nIl libro era arricchito da incisioni di Martin Caldenbach, un allievo di Albrecht D\u00fcrer che, tra l'altro, raffiguravano per la prima volta la sedia da parto e la posizione del feto nell'utero.\nOltre ad elementi frutto delle sue osservazioni, riprese nozioni di autori dell'antichit\u00e0 come Muscio e Sorano. Nel prologo, in versi, minaccia le levatrici che dovranno rendere conto a Dio della loro superficialit\u00e0.\nRientrato a Francoforte nel 1517, vi rimase fino alla morte.\nSuo figlio, Eucario Rodione il Giovane, succeduto al padre come medico della citt\u00e0, pubblic\u00f2 una traduzione in latino del testo del padre, \"De partu Hominis\", nel 1532."}
{"id": "1779436", "revid": "486946", "url": "https://it.wikipedia.org/wiki?curid=1779436", "title": "Stemma di Venezia", "text": ""}
{"id": "1779437", "revid": "16165826", "url": "https://it.wikipedia.org/wiki?curid=1779437", "title": "Filmato", "text": ""}
{"id": "1779438", "revid": "16165831", "url": "https://it.wikipedia.org/wiki?curid=1779438", "title": "Filmati", "text": ""}
{"id": "1779444", "revid": "144796", "url": "https://it.wikipedia.org/wiki?curid=1779444", "title": "Paolo IV Esterh\u00e1zy", "text": "Biografia.\nPaolo era figlio del Principe Nicola III Esterh\u00e1zy, trascorse la propria esistenza tra Londra ed il Vaticano dove i suoi antenati avevano steso una fitta rete diplomatica, fatto che gli consent\u00ec di formarsi attivamente sotto quest'aspetto.\nDopo la riconciliazione tra Austria ed Ungheria, avvenuta nel 1867 e lo stabilimento di una doppia monarchia (austro-ungherese appunto) Paolo si occup\u00f2 attivamente degli affari esteri dell'Impero, tralasciando l'Ungheria. Anni dopo, egli torn\u00f2 alla politica della madrepatria e venne scelto come delegato della provincia di \"Kap\u00fav\u00e1rer\" e venne nominato rappresentante del comitato per le citt\u00e0 di Wieselburg e \u00d6denburg. Nel 1881 venne nominato consigliere segreto da Francesco Giuseppe e nel 1896 ottenne, come era accaduto per molti suoi antenati, il cavalierato dell'Ordine del Toson d'oro.\nNel 1894, alla morte del padre Nicola III, ottenne l'amministrazione personale di tutti i beni della famiglia, ma mor\u00ec dopo solo 4 anni di reggenza, nel 1898, lasciando la successione a Nicola, suo figlio primogenito.\nMatrimonio e figli.\nIl 21 ottobre 1868, a Vienna, spos\u00f2 Marie von Trauttmansdorff-Weinsberg (1847-1876), con la quale ebbe un figlio:\nAlla morte della prima moglie, il 17 giugno 1879 si rispos\u00f2 a D\u00fclmen con la principessa Eug\u00e9nie de Croy (1854-1889), dalla quale per\u00f2 non ebbe figli."}
{"id": "1779445", "revid": "16165870", "url": "https://it.wikipedia.org/wiki?curid=1779445", "title": "Lago M\u00e4laren", "text": ""}
{"id": "1779454", "revid": "426472", "url": "https://it.wikipedia.org/wiki?curid=1779454", "title": "Slussen", "text": "Slussen (in svedese \"chiusa\") \u00e8 una zona centrale di Stoccolma, situata fra il lago M\u00e4laren e il Mar Baltico.\nSlussen \u00e8 un importante nodo nel sistema di trasporti cittadino: oltre alla stazione della metropolitana, vi \u00e8 infatti un terminale di bus diretti verso Nacka e V\u00e4rmd\u00f6, ed una stazione ferroviaria da cui partono varie tratte locali per la zona meridionale di Stoccolma e dintorni. Slussen combina infatti intersezioni stradali, reti di autobus, metropolitane e collegamenti navali in uno spazio relativamente piccolo, seppur abbia in passato attirato critiche per un massiccio uso di calcestruzzo nella sua costruzione.\nQui \u00e8 presente il Katarinahissen, ascensore che collega l'area di Slussen con quella di S\u00f6dermalm.\nA partire dal 1\u00ba ottobre 2015, la demolizione dell'edificio Kolingsborg ha dato il via ad una serie di lavori per un profondo rinnovamento dell'intera zona. Nel giugno del 2016 \u00e8 iniziato l'abbattimento della restante parte. Il 25 ottobre \u00e8 stato inaugurato il cosiddetto \"Guldbron\", ponte dorato, che fa parte del progetto del nuovo Slussen."}
{"id": "1779456", "revid": "132406", "url": "https://it.wikipedia.org/wiki?curid=1779456", "title": "Pontus Hult\u00e9n", "text": "Pontus Hult\u00e9n \u00e8 considerato una delle pi\u00f9 importanti figure nel campo dei musei. Dopo aver diretto con successo il Moderna Museet di Stoccolma \u00e8 stato invitato a partecipare alla creazione del Centre Georges Pompidou a Parigi, di cui \u00e8 stato il primo direttore dal 1974 al 1981.\nAttivit\u00e0.\nNegli anni 50 inizia a curare delle mostre presso una piccolissima galleria di Stoccolma, The Collector.\nNel 1953 organizza a Parigi una mostra di arte svedese presso la galleria Denise Ren\u00e8, uno degli spazi pi\u00f9 vivaci dell'epoca, dove fervono dibattiti artistici e politici; la galleria Ren\u00e8 espone sia opere d'avanguardia che opere di Pablo Picasso e Max Ernst. L'altra importante galleria parigina di allora \u00e8 la galleria Amaud.\nNel 1960 organizza una mostra su Marcel Duchamp presso una libreria. Duchamp lo colpisce per la sua concezione di arte retinica, fatta solo per gli occhi e non per la mente. All'epoca Duchamp non era conosciuto dal grande pubblico, e secondo Pontius Hult\u00e9n erano in molti gli artisti interessati affinch\u00e9 restasse sconosciuto, in modo da poterlo copiare senza essere scoperti.\nPrimo direttore del Moderna Museet di Stoccolma e le mostre di arte svedese.\nA Stoccolma \u00e8 il primo direttore del Moderna Museet dal 1958 al 1973, una delle istituzioni pi\u00f9 vivaci nell'arte contemporanea. La scena svedese degli anni 60 era molto aperta. La grande star era \u00d6yvind Fahlstr\u00f6m. Hulten dedica tre esposizioni all'arte svedese, due a Parigi e una a New York. A Stoccolma realizza spazi intermedi dove combina diverse forme d'arte: danza, teatro, cinema, pittura. Hulten \u00e8 in particolare interessato a valorizzare l'aspetto multidisciplinare dell'attivit\u00e0 di molti artisti. In questa direzione lo influenza il suo amico regista Peter Weiss.\nAl Moderna Museet ogni sera organizza qualcosa di diverso, dando la possibilit\u00e0 di esibirsi anche ad artisti e attori molto sperimentali. Secondo Pontus Hult\u00e9n il primo compito di un direttore di museo, infatti, \u00e8 crearsi un pubblico che abbia fiducia dell'istituzione. La fiducia non deve essere verso il curatore attuale, ma nei confronti dell'istituzione stessa, ed \u00e8 fondamentale quando si vogliono presentare artisti sconosciuti. Hulten realizza un numero impressionante di mostre pur disponendo di un budget limitato.\nUna delle sue mostre pi\u00f9 famose a Stoccolma \u00e8 quella dove suggerisce e commissiona a Niki de Saint Phalle e Jean Tinguely, la costruzione di una struttura di forma femminile, la \"HON\", distesa sulla schiena, dalla quale si accede passando per il suo sesso. La scultura \u00e8 lunga 28 metri e alta 9. Nel seno destro, c'\u00e8 un bar; nel seno sinistro, un planetario che proietta la via lattea; nel cuore un uomo meccanico guarda la TV; nel braccio un cinema che proietta un film di Greta Garbo.\nNel 1962 organizza una delle prime rassegne sulla Pop art americana con artisti quali Jasper Johns e Robert Rauschenberg per il Moderna Museet. Nel 1964 ne organizza un'altra con la seconda generazione pop (con artisti quali Oldenburg, Andy Warhol,Segal...)\nDirettore del Centre Pompidou di Parigi.\nNel 1973 Pontus Hult\u00e9n lascia Stoccolma per Parigi, dove nel 1977 fonda e dirige il Centre Pompidou Beaubourg. Qui stabilisce un programma per i sette anni successivi, e organizza mostre su larga scala per occuparsi dello scambio artistico e culturale attraverso le capitali europee, e dove vengono esposti non solo opere d'arte, ma anche film, poster e ricostruzioni di spazi espositivi (come il salotto di Gertrude Stein). Si tratta della trilogia \"Paris-New York\" \"Paris-Berlin\" \"Paris-Moscow\" e infine \"Paris-Paris\".\n\"Paris New York 1908-1968\" \u00e8 un'esposizione del 1977 che si apre con la ricostruzione del salotto di Gertrude Stein, dello studio di Piet Mondrian e della galleria di Peggy Guggenheim per concludersi con la Pop art. \"Paris Berlin 1900-1933\" \u00e8 una mostra del 1978 che presenta una panoramica della vita culturale nella Repubblica di Weimar, realizzata esponendo arte, design, musica, cinema. \"Paris Moscow 1900-1930\" presenta nel 1979 opere di artisti francesi che esponevano a Mosca durante la Rivoluzione d'ottobre, ma anche Costruttivismo e Realismo socialista. \"Paris Paris 1937-1957\" \u00e8 una mostra del 1981.\nLe mostre negli Stati Uniti e la creazione del MOCA - Museum of Contemporary Art di Los Angeles.\nA New York \u00e8 nel 1959, per impartire un corso intensivo di arte contemporanea all'ingegnere elettronico Billy Kluver. Al tempo gli artisti sentono il bisogno della tecnologia e per questo Billy Kluver fonda l'EAT (Experiments in Art and Technology) insieme a Rauschenberg, un progetto che non viene poi realizzato.\nNel 1968 cura una mostra per il MOMA: \"The machine, as seen at the end of the mechanical age\" (la macchina cos\u00ec come \u00e8 vista alla fine dell'era meccanica). A New York la struttura museale \u00e8 molto pi\u00f9 accademica e conservatrice, perch\u00e9 i finanziamenti provengono da facoltosi donatori. Lo Stedelijk di Sandeberg ad Amsterdam appare agli occhi di Pontus Hult\u00e9n come uno spazio di pi\u00f9 grande libert\u00e0.\nAlfred Barr gli commissiona una mostra sull'arte cinetica e Hult\u00e9n opta per una mostra pi\u00f9 circoscritta sulla macchina. Al tempo l'era della macchina si avvia verso la sua fine. La mostra inizia cos\u00ec con schizzi delle macchine volanti di Leonardo Da Vinci e si conclude con Jean Tinguely con la sua famosa macchina che si autodistrugge dal titolo \"Omaggio a New York\". Questa secondo Pontus Hult\u00e9n \u00e8 l'ultima grande mostra del periodo d'oro del MOMA che racconta che al tempo il direttore \u00e8 d'Harnoncourt e c'era Alfred Barr. E non si parlava mai di budget.\nNel 1980 lascia Parigi per Los Angeles, dove fonda il Museum of Contemporary Art di Los Angeles insieme ad altri artisti. I finanziamenti sono per\u00f2 molto limitati e decide di ritirarsi. Dopo tre anni ritorna in Europa.\nIl rientro in Europa.\nNel 1984 \u00e8 responsabile di Palazzo Grassi a Venezia, e dal 1996 dirige il Museo Tinguely a Basilea.\nNel 1985 fonda l'Istitute en art plastiques a Parigi, insieme a Daniel Burn, una scuola-laboratorio, un luogo di incontro frequentato da 20 studenti per anno che ricevono uno stipendio. La scuola chiude dopo 10 anni.\nNel 1990 fu al centro di un caso. Organizz\u00f2 una mostra al Moderna Museet di Stoccolma su Andy Warhol facendo realizzare da alcuni falegnami di Lund delle scatole Brillo Box e facendole in seguito autenticare come opere dell'artista americano. Il fatto venne scoperto ma la morte del curatore imped\u00ec che venisse denunciato."}
{"id": "1779457", "revid": "767487", "url": "https://it.wikipedia.org/wiki?curid=1779457", "title": "Asino ragusano", "text": "L'asino ragusano \u00e8 una razza asinina siciliana fra le pi\u00f9 apprezzate per la produzione di muli, grazie agli incroci effettuati dai contadini ragusani.\nL'animale si adatta con facilit\u00e0 ai climi rigidi tipici dell'altopiano dei Monti Iblei e in passato \u00e8 stata utilizzata nel Nord Europa. L'asino ha un temperamento nevrile ed energico.\nAttitudini: soma, tiro e produzione mulattiera, \u00e8 stato inoltre utilizzato dalle truppe alpine negli ultimi conflitti mondiali."}
{"id": "1779460", "revid": "86599", "url": "https://it.wikipedia.org/wiki?curid=1779460", "title": "22P/Kopff", "text": "La Cometa Kopff, formalmente 22P/Kopff, \u00e8 una cometa periodica del Sistema solare, appartenente alla famiglia delle comete gioviane e scoperta il 23 agosto 1907 da August Kopff dall'osservatorio di Konigstuhl, ad Heidelberg, in Germania.\nLa cometa non fu osservata nel successivo ritorno, previsto per il 1912-1913, ma fu recuperata nel 1919 ed \u00e8 stata osservata ad ogni ritorno da allora.\nUn incontro ravvicinato con Giove (0,57\u00a0UA) nel 1943 ne ridusse la distanza perielica, da 1,68 ad 1,50\u00a0UA, ed il periodo orbitale, da 6,54 a 6,18 anni, determinando un notevole incremento nella luminosit\u00e0 raggiunta nell'apparizione del 1945 rispetto ai valori registrati nelle apparizioni precedenti. La cometa raggiunse una magnitudine massima di 8,5.\nNel ritorno del 1951 fu osservato un repentino incremento di luminosit\u00e0 di due magnitudini in prossimit\u00e0 della data del perielio. La cometa raggiunse una magnitudine massima di 10,5.\nUn nuovo incontro ravvicinato con Giove (0,17\u00a0UA) nel 1954 ha determinato lievi incrementi nella distanza perielica e nel periodo orbitale. Tuttavia, l'incontr\u00f2 anche ha determinato una drastica variazione dell'orbita e la cometa \u00e8 stata recuperata il 25 giugno 1958 principalmente grazie al lavoro di Felicjan K\u0119pi\u0144ski.\nNell'apparizione del 1996 la cometa ha raggiunto la settima magnitudine. Ci\u00f2 \u00e8 stato reso possibile da un avvicinamento al nostro pianeta sei giorni dopo il transito al perielio. La cometa \u00e8 transitata a 0,565\u00a0UA dalla Terra l'8 luglio 1996."}
{"id": "1779481", "revid": "307923", "url": "https://it.wikipedia.org/wiki?curid=1779481", "title": "Clemente Marchisio", "text": "La memoria liturgica cade il 16 dicembre."}
{"id": "1779482", "revid": "247222", "url": "https://it.wikipedia.org/wiki?curid=1779482", "title": "Ballate di terra &amp; d'acqua", "text": "Ballate di terra &amp; d'acqua \u00e8 un album di Massimo Bubola pubblicato nel mese di aprile 2008.\nIl disco.\nIl disco si compone di undici brani di genere rock.\nCon questo lavoro, Bubola interrompe la collaborazione con Michele Gazich che aveva contrassegnato gli ultimi dischi. Stavolta il suono \u00e8 orientato alle chitarre asciutte ed essenziali di Simone Chivil\u00f2, il quale ha partecipato alla produzione del cd con lo stesso Bubola."}
{"id": "1779489", "revid": "92719", "url": "https://it.wikipedia.org/wiki?curid=1779489", "title": "Evoluzione dei rinoceronti", "text": ""}
{"id": "1779490", "revid": "1305772", "url": "https://it.wikipedia.org/wiki?curid=1779490", "title": "Felicjan K\u0119pi\u0144ski", "text": "Nel 1905 si iscrisse alla Facolt\u00e0 di Matematica e Fisica presso l'Universit\u00e0 di Varsavia, ma in seguito agli scontri dello stesso anno, si trasfer\u00ec in Germania, dove si form\u00f2 presso le Universit\u00e0 di Lipsia (1905-1906), Gottinga (1906-1909) e Berlino (1909-1912).\nNel 1913 consegu\u00ec il dottorato a Berlino con una tesi in Meccanica celeste, dal titolo: \"Uber die periodischen L\u00f6sungen jupiternaher Planetoiden\". Entr\u00f2 a lavorare quindi quale assistente presso l'Osservatorio di Berlino.\nDopo la Prima guerra mondiale, torn\u00f2 a Varsavia, dove ricevette l'incarico di assistente al Politecnico ed inizi\u00f2 ad occuparsi di Geodesia. Nel 1925 fond\u00f2, presso il Politecnico, un Osservatorio astronomico, di cui fu direttore nel periodo 1925-1955. Nel 1927 divenne professore associato di astronomia; nel 1938 professore ordinario.\nDurante la Seconda guerra mondiale mor\u00ec suo figlio e lui perse un occhio negli scontri del 1944. Dopo la guerra, partecip\u00f2 attivamente alla ricostruzione, raccogliendo i fondi e le attrezzature necessarie a ricostruire le strutture universitarie distrutte, il dipartimento di astronomia pratica e la biblioteca.\nNel corso della sua attivit\u00e0 scientifica si \u00e8 interessato alla Meccanica celeste ed alla Geodesia. In particolare i suoi calcoli hanno permesso il recupero della cometa periodica 22P/Kopff dopo un incontro ravvicinato con Giove, con un errore di soli 3 minuti d'arco tra la posizione stimata della cometa e la posizione in cui \u00e8 stata trovata.\nIl cratere Kep\u00ednski sulla Luna \u00e8 stato cos\u00ec nominato in suo onore nel 1979 dall'Unione Astronomica Internazionale"}
{"id": "1779496", "revid": "486946", "url": "https://it.wikipedia.org/wiki?curid=1779496", "title": "Linea rossa, metropolitana di Stoccolma", "text": ""}
{"id": "1779497", "revid": "347132", "url": "https://it.wikipedia.org/wiki?curid=1779497", "title": "Marcantonio Durando", "text": "Biografia.\nFratello dei generali Giacomo Durando e Giovanni Durando, fu membro della Congregazione della Missione. Fond\u00f2 le Figlie della Passione di Ges\u00f9 Nazareno.\nCulto.\nPapa Giovanni Paolo II lo ha proclamato beato nel 2002.\nLa memoria liturgica ricorre il 10 dicembre."}
{"id": "1779500", "revid": "2145227", "url": "https://it.wikipedia.org/wiki?curid=1779500", "title": "Luigi Maria Palazzolo", "text": "Biografia.\nUltimo degli otto figli di Ottavio e Teresa Antoine, fu l'unico dei fratelli a raggiungere l'et\u00e0 adulta; nel 1837 perse il padre e fu educato dalla madre, donna molto religiosa, con l'aiuto dei suoi direttori spirituali Pietro Sironi e Alessandro Valsecchi.\nFu ordinato sacerdote il 23 giugno 1850 da Carlo Gritti Morlacchi, vescovo di Bergamo. Esercit\u00f2 il suo ministero dapprima nell'oratorio della Foppa della parrocchia di Sant'Alessandro in Colonna e, dal 1855, come rettore della chiesa di San Bernardino.\nSi dedic\u00f2 particolarmente alla predicazione delle missioni al popolo e degli esercizi spirituali, all'organizzazione di attivit\u00e0 per il tempo libero dei fedeli (spettacoli teatrali, giochi) e all'apertura di scuole serali per adulti.\nIl 6 gennaio 1864 istitu\u00ec in San Bernardino la Pia Opera di Santa Dorotea, a favore delle giovani pericolanti o traviate, e nel 1869 apr\u00ec l'oratorio di Santa Dorotea.\nSostenuto dal canonico Alessandro Valsecchi, divenuto ausiliare del vescovo Pietro Luigi Speranza, e aiutato da Teresa Gabrieli, il 22 maggio 1869 fond\u00f2 la congregazione delle Suore delle Poverelle per l'assistenza agli orfani e agli abbandonati; il 4 ottobre 1872 istitu\u00ec un'analoga congregazione maschile detta dei Fratelli della Sacra Famiglia, estinta nel 1928.\nLa congregazione femminile si diffuse rapidamente e, in meno di un decennio, apr\u00ec fondazioni a Vicenza, Breganze, Brescia.\nMor\u00ec nel 1886.\nCulto.\nIl 4 gennaio 1904 la salma di Palazzolo fu riesumata dal cimitero bergamasco di San Giorgio e traslata nella chiesa della casa madre delle Suore delle Poverelle.\nIl processo informativo diocesano su vita, virt\u00f9 e fama di santit\u00e0 del sacerdote ebbe inizio il 31 gennaio 1913 e il 20 novembre 1958 papa Giovanni XXIII firm\u00f2 il decreto di introduzione della causa presso la Congregazione dei Riti.\nPalazzolo fu proclamato beato da Giovanni XXIII il 19 marzo 1963.\nIl 28 novembre 2019, papa Francesco ha riconosciuto un altro miracolo avvenuto per sua intercessione, aprendo la strada alla sua canonizzazione, prevista per il 15 maggio 2022.\nIl suo elogio si legge nel Martirologio romano al 15 giugno."}
{"id": "1779501", "revid": "486946", "url": "https://it.wikipedia.org/wiki?curid=1779501", "title": "Incidente aereo del 3 marzo 1977", "text": ""}
{"id": "1779502", "revid": "121326188", "url": "https://it.wikipedia.org/wiki?curid=1779502", "title": "Reticolo sarcoplasmatico", "text": " \nIl reticolo sarcoplasmatico (RS) o reticolo sarcoplasmatico di Veratti \u00e8 un sistema di tubuli, a sviluppo prevalentemente longitudinale, delimitati da membrana, presente nel citoplasma che circonda le miofibrille delle fibrocellule muscolari; corrisponde al reticolo endoplasmatico liscio delle altre cellule eucariotiche, e ha la funzione di regolare la concentrazione degli ioni calcio (Ca2+) attorno alle miofibrille.\nDescrizione.\nIl SER, associandosi intimamente alle miofibrille, forma nel muscolo scheletrico tre domini ben distinti. Il sistema dei tubuli longitudinali che sono presenti in concomitanza di tutta la banda A del sarcomero e che sono composti da tubuli del SER allungati e paralleli; il sistema a rete che \u00e8 formato da piccoli canalicoli intercomunicanti disposti al centro del sistema dei tubuli longitudinali in corrispondenza della banda H; e le cisterne terminali, ampie dilatazioni sviluppate in senso trasversale dei tubuli longitudinali, che si trovano in prossimit\u00e0 del confine tra la banda A e la banda I. Di norma nel muscolo scheletrico si associano un tubulo T a due cisterne terminali formando la cosiddetta \"triade\"; nel muscolo cardiaco si associano un solo tubulo T con una sola cisterna terminale a livello del disco Z (telofragma) fomando la \"diade\". Nel muscolo liscio il SER \u00e8 associato ad infossamenti del plasmalemma detti \"caveolae\".\nLe cisterne terminali sono accompagnate trasversalmente da una coppia di tubuli T, invaginazioni sottili e anulari del sarcolemma, quindi si tratta di un sistema di tubuli extracellulari; i tubuli T comunicano con lo spazio extracellulare, mentre le cisterne terminali comunicano con il contenuto del lume del SER.\nNella membrana dei tubuli T \u00e8 presente il recettore sensibile alla diidropiridina (DHPR). Esso \u00e8 un canale di tipo L del calcio (un canale che lascia passare una corrente lenta) che si attiva con la depolarizzazione della membrana plasmatica del muscolo iniziata al livello della placca motrice e propagatasi fino ai tubuli T. Questa proteina \u00e8 un omotetramero ovvero formata da 4 subunit\u00e0 uguali tra loro e associate con interazioni non covalenti. La diidropiridina colpisce e blocca selettivamente una subunit\u00e0 del DHPR non ancora identificata.\nSulla membrana delle cisterne terminali si trova il recettore sensibile alla rianodina (RYR1). Esso \u00e8 una proteina di membrana che funziona da canale per gli ioni calcio uscenti dal SER. Risulta costituito da una porzione transmembrana e un grosso dominio citoplasmatico che sporge nello stretto spazio di circa 15 nanometri tra il tubulo T e la cisterna terminale. Il dominio citoplasmatico del RYR1 \u00e8 in stretta associazione con 4 proteine DHPR formando un \"piede\". L'arrivo del potenziale d'azione nella zona del tubulo T modifica la conformazione della DHPR in relazione ad una nuova distribuzione di cariche degli amminoacidi dovuta alla variazione del potenziale. La connessione meccanica tra DHPR e RYR1, facilitata dalla proteina triadina dello spazio tra i due sistemi di tubuli, permette di trasmettere, si pensa grazie alla subunit\u00e0 alfa-1 di DHPR, la modifica conformazionale anche a RYR1 che in questo modo pu\u00f2 far uscire il calcio dal SER e attivare la contrazione muscolare.\nQuesto \u00e8 il meccanismo che sta alla base dell'accoppiamento eccitazione-contrazione nel muscolo scheletrico. Nel muscolo cardiaco, oltre all'interazione meccanica, \u00e8 importante anche un'interazione di tipo chimico. L'apertura del canale DHPR per gli ioni calcio, dovuta alla depolarizzazione della membrana plasmatica (potenziale d'azione), permette infatti ad una piccola quantit\u00e0 di calcio di entrare dallo spazio extracellulare e legarsi alla proteina RYR, aprendo il canale e facendo uscire una pi\u00f9 alta quantit\u00e0 di ioni calcio dal SER. Questo meccanismo, tra l'altro, \u00e8 l'unico che permette l'accoppiamento di uno stimolo elettrico e un evento meccanico nel muscolo liscio. Esso viene definito in fisiologia \"rilascio di calcio indotto da calcio\". Nel SER gli ioni calcio sono legati ad una proteina con bassa affinit\u00e0 per esso: la calsequestrina che lo libera istantaneamente quando i canali RYR si aprono.\nSulla membrana del SER \u00e8 presente anche SERCA, soprattutto sui domini longitudinali. Consiste in una pompa che ricapta ioni calcio e li trasferisce nel SER spendendo energia sotto forma di ATP. SERCA, abbassando la concentrazione di ioni calcio sotto 0,001 mM (millimoli/millilitro) nel citoplasma, pone fine alla contrazione muscolare.\nNel muscolo liscio nel SER \u00e8 presente anche il recettore per IP3 (inositolo trifosfato): esso \u00e8 un'importante molecola segnale prodotta dall'enzima fosfolipasi C che spezza una molecola di PIP2 (fosfatidil-inositolo-difosfato) in IP3 e di-acil-glicerolo (DAG). La fosfolipasi C viene attivata dai recettori alfa-1 adrenergici che sono attivati dal legame con l'adrenalina. Essi quindi promuovono la liberazione di ioni calcio dal SER indipendentemente da un evento elettrico (variazione del potenziale di membrana). In questo modo infatti agisce il sistema simpatico: liberando adrenalina stimola la contrazione della muscolatura liscia delle arterie provocando vasocostrizione.\nPatologia.\nEsiste una patologia chiamata \"central core disease\" (CCD), derivata da una caratteristica autosomica dominante rara, che provoca malformazione della parte citoplasmatica di RYR che provoca concentrazione intracellulare elevata di ioni calcio, che si accumula nei mitocondri danneggiandoli. Si osserva quindi: perdita di mitocondri nella parte centrale della fibra muscolare e disorganizzazione delle miofibrille. Si associa a stanchezza e debolezza muscolare.\nNell'ipertermia maligna (MH) viene mutato il canale RYR. Si manifesta con un'incidenza di 1/15000 nei bambini e 1/50000 in adulti trattati con anestetici. Alcuni anestetici come alotano o etere possono provocare infatti danni al RYR e fuoriuscita di calcio dal SER al citoplasma. Pu\u00f2 avere conseguenze letali in alcuni interventi chirurgici.\nStoria.\nIl reticolo sarcoplasmatico prende il nome dall'anatomo patologo Emilio Veratti che lo descrisse per primo nel 1902 in preparati di fibra muscolare di rana colorati con metalli pesanti e osservati al microscopio ottico: la trama in seno al sarcoplasma interfibrillare, una delicata e complessa trama di filamenti, colorati in nero, che sembravano circondare le miofibrille ad una ad una, fu battezzata dal Veratti \u00abreticolo sarcoplasmatico\u00bb. Ai primi del secolo, tuttavia, quelle strutture vennero giudicate degli artefatti. A met\u00e0 degli anni cinquanta, quando il lavoro di Veratti era stato completamente dimenticato, il reticolo sarcoplasmatico venne messo nuovamente in evidenza al microscopio elettronico da Stanley H. Bennett e Keith R. Porter. La ricerca di eventuali studi al microscopio ottico port\u00f2 alla riscoperta del lavoro del 1902, che venne tradotto in lingua inglese nel 1961, rendendo famoso il nome dell'autore ormai novantenne."}
{"id": "1779504", "revid": "113757", "url": "https://it.wikipedia.org/wiki?curid=1779504", "title": "Canemorto", "text": ""}
{"id": "1779507", "revid": "1305772", "url": "https://it.wikipedia.org/wiki?curid=1779507", "title": "Your Love Is a Lie", "text": "Your Love Is a Lie \u00e8 un singolo dei Simple Plan, il secondo estratto dal loro album omonimo, pubblicato il 28 febbraio 2008.\nLa canzone.\nLa canzone esprime la rabbia per i falsi amori e per i tradimenti ed \u00e8 un riferimento alla ex fidanzata di Chuck (batteria). Esistono due versioni della canzone: nella prima, quella originale, il cantante Pierre Bouvier pronuncia la parola \"fucks\" nella seconda strofa, mentre nell'altra versione (radio edit) \u00e8 censurata con \"touches\".\nVideo musicale.\nIl video mostra Pierre che spia dalla finestra di una stanza la fidanzata, che scopre tradirlo con un altro."}
{"id": "1779508", "revid": "125769542", "url": "https://it.wikipedia.org/wiki?curid=1779508", "title": "Francesco Spinelli", "text": "Biografia.\nNacque il 14 aprile 1853 a Milano, dove i genitori Bartolomeo e Emilia Cagliaroli, originari di Verdello, nella Bassa Bergamasca, si trovavano a servizio dei marchesi Stanga. \nTornato a Bergamo, concluse prima gli studi liceali e poi quelli teologici presso il seminario diocesano cittadino. Conobbe e collabor\u00f2 con don Luigi Maria Palazzolo a cominciare dal 1873.\nIl 17 ottobre 1875 fu ordinato presbitero dal vescovo Pietro Luigi Speranza; nello stesso anno si rec\u00f2 a Roma per il giubileo e un momento significativo fu la visita della basilica di Santa Maria Maggiore.\nNel 1882 diede inizio assieme a suor Geltrude Comensoli alle Suore sacramentine; il 4 aprile 1889 a causa di un dissesto economico dovette lasciare la diocesi di Bergamo e, accolto dal vescovo di Cremona, monsignor Geremia Bonomelli, si trasfer\u00ec a Rivolta d'Adda. Nel 1892 l'istituto si scisse, dando vita alle Suore adoratrici del Santissimo Sacramento.\nIl giorno di Natale del 1912 celebr\u00f2 la Messa per l'ultima volta e mor\u00ec il 6 febbraio 1913 a Rivolta d'Adda. Il suo corpo nel 1924 fu tumulato nella chiesa della casa madre dell'istituto delle Suore adoratrici del Santissimo Sacramento, a Rivolta d'Adda.\nCulto.\nIl vescovo di Cremona, monsignor Giovanni Cazzani, inizi\u00f2 il processo informativo di beatificazione nel 1928, mentre la causa si apr\u00ec nel 1952.\nSabato 30 agosto 1958, il cardinale Angelo Roncalli, patriarca di Venezia, pochi mesi prima di essere eletto papa con il nome di Giovanni XXIII, fece visita alla tomba del futuro beato scrivendo nel proprio diario: \nDomenica 21 giugno 1992, presso il santuario di Caravaggio, il venerabile Spinelli fu proclamato beato da papa Giovanni Paolo II. Il miracolo per la beatificazione riguardava Agostina Figaroli, di Costa Volpino, entrata in coma per essere caduta in un paiolo d'acqua bollente, riportando ustioni di primo, secondo e terzo grado. Due religiose posarono sul suo corpo alcune immaginette di don Spinelli, e il mattino dopo, 21 giugno 1947, la donna si riprese. \nIl 27 febbraio 2018 si tenne la sessione ordinaria dei cardinali e dei vescovi della Congregazione delle cause dei santi, i quali emisero unanime sentenza affermativa circa il miracolo per ottenere la canonizzazione, avvenuto per sua intercessione, riguardante un bambino, Ambrozo Maria Diaz, nato il 25 aprile 2007 a Kinshasa, in Congo, colpito da un grave shock emorragico post-traumatico che faceva temere il peggio. Una religiosa chiese l'intercessione del beato Spinelli: la successiva guarigione fu considerata inspiegabile scientificamente, per la gravit\u00e0 oggettiva della situazione del neonato, ma anche per l'impossibilit\u00e0 di prestargli cure adeguate nel centro non ospedaliero dove era ricoverato. Il 6 marzo 2018 papa Francesco autorizz\u00f2 la promulgazione del decreto relativo al miracolo. Il 14 ottobre 2018 avvenne la canonizzazione in piazza San Pietro. La Chiesa cattolica lo ricorda il 6 febbraio."}
{"id": "1779510", "revid": "767487", "url": "https://it.wikipedia.org/wiki?curid=1779510", "title": "Thursday", "text": "I Thursday sono un gruppo musicale post-hardcore proveniente da New Brunswick (New Jersey) formatosi nel 1997. Cronologicamente, la band \u00e8 considerata appartenente alla seconda ondata dell'emo anche se non condivide con essa le tipiche sonorit\u00e0 indie rock ed anzi \u00e8 stilisticamente considerata una band dall'evidente influenza dei Fugazi e del post hardcore.\nI Thursday, che attualmente sono composti da 6 musicisti, hanno sempre avuto la stessa formazione, eccezione fatta per l'avvicendamento alla chitarra avvenuto tra Bill Henderson e Steve Pedulla avvenuto all'inizio del 2001. Complessivamente la band ha pubblicato 5 album \"full-length\", oltre a 4 EP, ed \u00e8 uscito nel 2008 il loro sesto lavoro, uno split con la band post-hardcore giapponese Envy."}
{"id": "1779514", "revid": "767487", "url": "https://it.wikipedia.org/wiki?curid=1779514", "title": "Concordato fallimentare", "text": "Il concordato fallimentare, nell'ordinamento giuridico italiano, \u00e8 una causa legale di cessazione del fallimento. Esso \u00e8 uno strumento volto a realizzare il soddisfacimento di tutti i creditori ammessi al passivo.\nRispetto alla liquidazione fallimentare dell'attivo, il concordato consente difatti al fallito di sanare definitivamente i propri debiti attraverso una sorta di accordo con il ceto creditorio, che pu\u00f2 prevedere il pagamento anche parziale dei debiti, la dilazione o ristrutturazione degli stessi; consente inoltre la liberazione dei beni sottoposti allo spossessamento fallimentare e non espone alle possibili conseguenze penali connesse al fallimento.\nDisciplina normativa.\nLa materia \u00e8 disciplinata dagli artt. 124 al 159 del regio decreto legge 16 marzo 1942, n. 267 (legge fallimentare). Con le modifiche attuate dal d.lgs 9 gennaio 2006 n. 5 e dal d.lgs correttivo 12 settembre 2007, n. 169, il legislatore ha avvertito la necessit\u00e0 di semplificare la disciplina di questo istituto ed accelerarne l'applicazione.\nLa proposta di concordato.\nLa proposta di concordato pu\u00f2 essere presentata da uno o pi\u00f9 creditori, da un terzo e dal fallito (art. 124 l. fall.). Nel primo e nel secondo caso pu\u00f2 essere presentata anche prima che sia stato reso esecutivo lo stato passivo, ma \u00e8 necessario che sia stata tenuta la contabilit\u00e0 per consentire al curatore di predisporre un elenco provvisorio dei creditori da sottoporre all'approvazione del giudice delegato. Il fallito pu\u00f2 presentare la proposta di concordato solo dopo un anno dalla dichiarazione di fallimento ed entro due anni dal decreto che rende esecutivo lo stato passivo.\nContenuto.\nIl contenuto della proposta pu\u00f2 prevedere:\nNon \u00e8 pi\u00f9 considerato come requisito necessario della proposta il pagamento integrale ai creditori muniti di diritto di prelazione (privilegio, pegno o ipoteca). Infatti, \u00e8 possibile prevedere nel piano la loro soddisfazione anche solo parziale, purch\u00e9 essa non sia inferiore a quella realizzabile sul ricavo in caso di liquidazione del bene su cui insiste la prelazione e ci\u00f2 sia attestato dalla relazione di un professionista nominato dal tribunale tra gli iscritti nel registro dei revisori contabili il quale sia in possesso dei requisiti per essere nominato curatore fallimentare e dunque deve trattarsi di un avvocato, dottore commercialista, ragioniere o ragioniere commercialista operante anche in forma di associazione professionale o societ\u00e0 di professionisti.\nLa proposta presentata dai creditori o da un terzo pu\u00f2 prevedere la figura dell'assuntore, cio\u00e8 un soggetto terzo che assume su di s\u00e9 il rischio proprio del fallimento in due formule: o con liberazione immediata del fallito (accollo privativo o liberatorio) o senza liberazione del fallito (accollo cumulativo). La figura dell'assuntore resta distinta da quella del fideiussore, il quale non condivide la proposta di concordato ma resta coobbligato in solido verso il fallimento, seppure in modo accessorio.\nPresentazione e votazione della proposta.\nLa proposta di concordato deve essere esaminata dal giudice delegato previo parere del comitato dei creditori (vincolante) e del curatore (non vincolante). Il giudice delegato interviene sulla correttezza delle formalit\u00e0 mentre, se vi \u00e8 suddivisione in classi, \u00e8 necessario il giudizio del tribunale che verifica la correttezza dei criteri di formazione e trattamento delle classi (art. 125 l. fall.). In ogni caso, non si giudica pi\u00f9 sul merito, avendo la riforma posto l'accento pi\u00f9 sulla funzione di controllo complessivo degli organi giurisdizionali sull'attivit\u00e0 degli altri organi. In assenza di dichiarazioni di dissenso vige il principio del silenzio-assenso; pertanto, i creditori che tacciono si ritengono favorevoli.\nLa proposta \u00e8 approvata con la maggioranza dei crediti ammessi al voto; in presenza di pi\u00f9 classi di crediti \u00e8 necessaria anche la maggioranza delle classi. Non votano i creditori privilegiati per i quali la proposta preveda l'integrale pagamento (nel senso di adempimento esatto e alla scadenza); i privilegiati non integralmente pagati votano invece per la parte non soddisfatta (art. 127 l. fall.); nel silenzio del legislatore e in assenza di diversa indicazione, si ritiene che i creditori integralmente soddisfatti ma non con un pagamento integrale (dunque non esatto e/o dilazionato) votino per l'intero loro credito.\nIl giudizio di omologazione e le fasi successive.\nAll'omologazione provvede il tribunale fallimentare previo controllo di legalit\u00e0 e non di merito (art. 129 l. fall.). Contro l'omologazione pu\u00f2 essere proposta opposizione da parte di chiunque abbia interesse alla prosecuzione del fallimento. La nuova procedura, fortemente modificata, prevede l'omologazione, in assenza di opposizione, con decreto; in presenza di opposizioni da parte dei creditori appartenenti ad una classe dissenziente il tribunale pu\u00f2 omologare ugualmente il concordato malgrado l'opposizione qualora ritenga la soluzione concordataria non peggiore delle alternative concretamente praticabili (cosiddetto \"cram down\", letteralmente \"trangugiare\", istituto mutuato dalla tradizione nordamericana del \"Chapter 11\").\nContro il decreto di omologazione si pu\u00f2 proporre reclamo con ricorso dinanzi alla Corte d'appello, da proporsi nel termine perentorio di trenta giorni dalla notificazione del decreto stesso. Spirati i termini di opposizione all'omologazione il Tribunale dichiara chiuso il fallimento.\nIl concordato fallimentare una volta omologato \u00e8 obbligatorio per tutti i creditori anteriori al fallimento, compresi quelli che non hanno presentato domanda di ammissione al passivo (cosiddetto \"effetto esdebitativo\": art. 135 l. fall.). L'efficacia del concordato produce due effetti immediati: vincola coloro che si sono obbligati verso il fallimento agli obblighi assunti e rende obbligatorio il concordato per tutti i creditori anteriori all'apertura del fallimento.\nAnnullamento.\nIl concordato pu\u00f2 comunque essere risolto o annullato (artt. 137 e 138 l. fall.): risolto in caso di inadempimento degli obblighi concordatari o non vengano costituite le garanzie promesse; annullato quando viene dolosamente esagerato il passivo ovvero sottratta o dissimulata parte rilevante dell'attivo.\nAnnullato o risolto il concordato il fallimento si riapre automaticamente (art. 140 l. fall.); quanto gi\u00e0 ripartito fra i creditori non deve comunque essere restituito e valgono le garanzie gi\u00e0 omologate nel concordato."}
{"id": "1779516", "revid": "92723", "url": "https://it.wikipedia.org/wiki?curid=1779516", "title": "Ciclo del Mondo del Fiume", "text": "Il ciclo del Mondo del Fiume \u00e8 una serie di cinque romanzi e di alcuni racconti di fantascienza dello scrittore statunitense Philip Jos\u00e9 Farmer.\nI cinque romanzi della serie sono, in ordine di pubblicazione (che segue anche l'ordine cronologico degli eventi nella trama): \nVi sono anche alcuni racconti brevi ambientati sul Mondo del Fiume. Il primo, intitolato \"Riverworld\", apparve nell'antologia \"Il mondo di Philip Jos\u00e9 Farmer\" (\"Riverworld and Other Stories\", 1979). Altri tre racconti ambientati sul Mondo del Fiume sono stati pubblicati nell'antologia \"Gli avventurieri di Riverworld\" (\"Crossing the Dark River\", 1992; \"Up the Bright River\", 1993; \"Coda\", 1993). Un quarto, \"A Hole in the Hell\", pubblicato nel 1992 con lo pseudonimo di Dane Helstrom, \u00e8 inedito in italiano.\nOrigini.\nLa storia originale del Mondo del Fiume, intitolata \"Owe for the Flesh\" (\"Sono in debito per la carne\"), presentava un protagonista differente (Richard Black, non presente nel ciclo) e si concludeva con alcuni degli eventi finali narrati nel romanzo \"Il labirinto magico\". Il romanzo (di circa 150.000 parole) fu presentato da Farmer a un concorso di narrativa fantascientifica tenuto nel 1953 dall'editrice Shasta Press, una sussidiaria della Pocket Books. La storia vinse il concorso, ma a causa del fallimento dell'editore Farmer non ricevette il premio e la sua opera non fu mai pubblicata e and\u00f2 perduta; il danno subito dall'autore fu anche maggiore perch\u00e9 Farmer, incoraggiato dal premio, aveva abbandonato il lavoro per dedicarsi a tempo pieno all'attivit\u00e0 di scrittore.\nNel 1983 fu ritrovata una versione rivista dei quel manoscritto e pubblicata con il titolo di \"River of Eternity\" (inedita in italiano).\nAmbientazione.\nIl Mondo del Fiume.\nIl ciclo si svolge in un futuro non meglio determinato su un pianeta immaginario simile alla Terra, il \"Mondo del Fiume\", creato o alterato artificialmente in modo da essere costituito da un'unica vallata in cui scorre un fiume enormemente lungo e profondo, che nasce dal polo nord del pianeta, lo percorre irregolarmente tutto fino all'altro polo, per poi ritornare all'origine lungo l'altro emisfero. La lunghezza del fiume \u00e8 di ben 32 milioni di chilometri, per una profondit\u00e0 massima di pi\u00f9 di due chilometri; le rive sono generalmente sabbiose e praticabili. \nLa vallata stessa \u00e8 circondata da impenetrabili montagne, che confinano gli abitanti a vivere lungo le due sponde del fiume e sulle circostanti colline per una larghezza media di circa 15 chilometri, anche se esistono zone di larghezza maggiore in corrispondenza di laghi o isole. Le sole forme di vita animale sono pesci e vermi nel terreno, mentre la vegetazione \u00e8 ricca e lussureggiante e ricopre tutta la vallata. \nIl clima \u00e8 controllato artificialmente, le stagioni sono completamente assenti ed i fenomeni meteorologici avvengono regolarmente ad intervalli definiti. Non vi sono lune in cielo, ma sono presenti un gran numero di oggetti stellari, fra cui nuvole di gas e stelle cos\u00ec vicine da poter essere percepite come dischi visibili, il che suggerirebbe che il pianeta si trovi in prossimit\u00e0 di un nucleo galattico.\nLa resurrezione.\nIl ciclo inizia con la contemporanea risurrezione lungo le rive del fiume di tutta l'umanit\u00e0, dai protouomini fino all'inizio del XXI secolo. Il numero di risuscitati indicato \u00e8 di poco superiore ai 36 miliardi di persone (36.006.009.637), di cui una buona parte provenienti dal ventesimo secolo, a causa dell'andamento esponenziale nella crescita della popolazione. Esiste una data oltre la quale non ci sono pi\u00f9 resuscitati a causa dell'estinzione della razza umana in seguito ad eventi collegati con il primo contatto con alieni, ma tale data non \u00e8 ben fissata nel tempo.\nCiascun resuscitato si risveglia con le proprie memorie intatte in un corpo equivalente al proprio all'et\u00e0 di 25 anni, ma dal quale sono stati completamente eliminati i difetti genetici e alcuni danni acquisiti (ad esempio la dipendenza da droghe). I corpi sono inizialmente completamente glabri ma i capelli ed i peli pubici cominciano a crescere normalmente, con l'eccezione di barba e baffi. Gli uomini risorgono tutti circoncisi, le donne biologicamente vergini (ossia con un imene intatto). Non \u00e8 possibile il concepimento.\nI corpi non sembrano soggetti a malattie e non subiscono invecchiamento; sono peraltro in grado di recuperare qualsiasi danno non mortale, comprese le mutilazioni. In aggiunta a questa maggiore resistenza nel corpo \u00e8 ottenuta anche un'effettiva immortalit\u00e0, in quanto un soggetto il cui corpo \u00e8 troppo danneggiato per sopravvivere subisce l'esperienza della morte ma il giorno dopo si trova risorto in un corpo nuovo, da qualche altra parte lungo le rive del fiume. \nTutti coloro che nella loro vita precedente sono morti prima del compimento dei 25 anni, si ritrovano in un corpo di et\u00e0 uguale a quella che avevano al momento della morte; crescono quindi sul Mondo del Fiume fino al raggiungimento dei 25 anni, quando l'invecchiamento si arresta. Nessun bambino di et\u00e0 inferiore ai cinque anni \u00e8 risorto sul Mondo del Fiume.\nI \"graal\".\nI risorti si trovano con un contenitore legato al polso, chiamato comunemente \"graal\" e costituito da materiale indistruttibile. Un graal produce cibo, bevande, abbigliamento e talvolta beni voluttuari come bevande alcoliche, tabacco, marijuana e strumenti per la cura dei capelli. Per il loro funzionamento i graal devono essere collocati su grandi \"pietre del graal\" a forma di fungo che si trovano collocate ad intervalli regolari lungo entrambe le sponde del fiume. Tre volte al giorno (corrispondenti a colazione, pranzo e cena) una scarica elettrica di elevata potenza si distribuisce sui graal correttamente posizionati e li rifornisce di energia.\nI graal sono indispensabili per la sopravvivenza e pertanto sono codificati in modo che solo il possessore possa aprirli; in caso di sua morte, il graal diventa inutilizzabile ed il proprietario, risorto altrove, si ritrova con un nuovo graal. Ciononostante, non \u00e8 raro che qualcuno sia tenuto in schiavit\u00f9 per sfruttare il contenuto del suo graal, dopo che sia stato aperto dal proprietario; ovviamente lo schiavo deve comunque essere alimentato a sufficienza per mantenerlo in vita.\nCi sono pochi graal non legati ad uno specifico proprietario, trovati collocati inizialmente sulle Pietre del Graal, probabilmente per mostrare ai neorisorti il funzionamento degli stessi. I graal liberi sono di gran valore perch\u00e9, potendo essere aperti da chiunque, costituiscono una fonte addizionale di beni ad ogni ricarica.\nRisorse naturali e viaggi.\nPer quanto il clima sia perfettamente controllato ed i graal forniscano tutto l'occorrente, ogni ulteriore tentativo di manipolare l'ambiente circostante \u00e8 frustrato dalla totale mancanza di metalli ed altri minerali. I soli materiali disponibili sono il legno, il bamb\u00f9, le ossa dei pesci o umane. Piccole quantit\u00e0 di selce (soggette comunque ad esaurimento) sono un'altra sorgente di materiali per attrezzi. La tecnologia \u00e8 quindi limitata ad un livello equivalente a quello del paleolitico, rendendo impossibile la scalata delle montagne che delimitano la vallata. I soli viaggi possibili, quindi, sono quelli lungo il fiume, seguendo la corrente o risalendola verso la sorgente.\nLingua, cultura, religione.\nDato che tutte le lingue parlate in tutti i tempi sono rappresentate, l'esperanto si diffonde come lingua comune, anche se resistono le lingue originali maggiormente diffuse, ed in particolari l'inglese ed il cinese.\nLa distribuzione geografica iniziale dei resuscitati tende a ricostituire gruppi omogenei per tempo e luogo, ma non senza una certa commistione e rilevanti eccezioni, in particolare fra gli umani del ventesimo secolo, che sembrano essere uniformemente distribuiti lungo il fiume. Dopo ciascuna morte, la resurrezione avviene in luoghi casuali. A causa della somma di questi fatti, il Mondo del Fiume si divide molto rapidamente in migliaia di piccole nazioni; imperi, monarchie, repubbliche ed ogni altro possibile sistema sociale, ciascuno lungo un percorso di pochi chilometri (per quanto densamente popolato: mediamente 90 persone per chilometro quadrato). Le caratteristiche delle nazioni cambiano molto rapidamente percorrendo distante anche brevi, e ci\u00f2 rende estremamente avventurosi i viaggi.\nRisvegliati dopo la morte glabri, nudi, su di un mondo alieno, senza nessuna spiegazione, gli esseri umani subiscono un trauma psicologico paralizzante. Abbandonati a loro stessi, tentano inizialmente di riconciliare le proprie credenza religiose con la nuova situazione, per giungere infine alla constatazione che la vita dopo la morte \u00e8 molto diversa da come le religioni l'hanno descritta. A contribuire a questa disillusione c'\u00e8 il fatto che i personaggi storici delle principali religioni sono risorti anch'essi, ed il loro comportamento (anche se narrato attraverso racconti indiretti) riduce ulteriormente l'aura di sacralit\u00e0 che li avvolgeva.\nPrende quindi piede (per quanto limitatamente) una religione etica e pacifica, la \"Chiesa della seconda Possibilit\u00e0\", fondata da Jacques Gillot (1550? \u2013 1619, che fu un ecclesiastico e giurista francese molto noto ai suoi tempi per l'opposizione ai gesuiti), che spiega il Mondo del Fiume come un \"processo di appello\" per l'umanit\u00e0, la cui fine non ha consentito il raggiungimento delle vette morali a cui poteva essere destinata.\nPersonaggi.\nI personaggi della serie sono spesso personaggi storici realmente esistiti, ma anche personaggi completamente inventati dall'autore.\nSono presenti numerosi altri personaggi storici, dalla scrittrice Aphra Behn a Cyrano de Bergerac, dal pianista Tom Turpin al poeta Li Po, ai piloti Georges Guynemer, Werner Voss, William George Barker, dallo spadaccino Jean Baptiste Antoine Marcellin de Marbot al re vichingo Erik il Sanguinario, dallo scrittore Jack London all'attore Tom Mix, oltre ad una pletora di personaggi immaginari.\nTemi.\nLa storia del ciclo si basa sulla fusione di temi diversi, ciascuno di notevole interesse, strettamente legati fra loro. \nTrama.\nIl fiume della vita.\nLo scrittore e avventuriero Richard Francis Burton muore nel 1890, risvegliandosi dopo la morte in una camera sterminata fra miliardi di corpi fluttuanti nell'aria, che prendono a cadere assieme a lui. Si risveglia in una vallata attraversata da un fiume, nudo, assieme a tutto il resto dell'umanit\u00e0.\nFa conoscenza con personaggi pi\u00f9 o meno noti provenienti da tutte le epoche storiche: lo scrittore di fantascienza Peter Frigate, Alice Liddell, l'ispiratrice del romanzo \"Alice nel Paese delle Meraviglie\", l'alieno Monat, il pre-umano Kazz. Qualche tempo dopo i primi tentativi di organizzare la propria esistenza nella nuova, sorprendente situazione, Burton si avventura con altri compagni in un'esplorazione fluviale verso le sorgenti del fiume. Ma vengono fatti prigionieri da Hermann G\u00f6ring e da Servio Tullio dai quali fuggono solo dopo diverse peripezie, scoprendo che se muoiono vengono resuscitati in un altro punto sulle rive del fiume.\nScoperto il suo strano risveglio nella sala delle resurrezioni, a Burton viene data la caccia dagli \"Etici\", gli esseri che hanno creato il Mondo del Fiume. Dalla parte di Burton un Etico rinnegato, l'agente X. Burton tenta di sfuggire suicidandosi 777 volte ma infine viene catturato, interrogato e sottoposto a cancellazione della memoria; l'agente X riesce comunque a farlo rimandare con la memoria intatta nella valle, per usarlo come proprio agente.\nAlle sorgenti del fiume.\nSamuel Clemens, lo scrittore noto come Mark Twain, vorrebbe costruire un enorme battello fluviale con il quale risalire il Fiume fino alle sorgenti, ma \u00e8 impedito dalla cronica mancanza di minerali del Mondo del Fiume. L'agente X provoca la caduta di un meteorite contenente materiali ferrosi nella valle, consentendo cos\u00ec a Clemens di realizzare il suo progetto. Ma quando la nave \u00e8 pronta gli viene sottratta da re Giovanni Senzaterra, che parte per il viaggio sognato da Clemens. Quest'ultimo gli giura vendetta.\nIl grande disegno.\nClemens riesce a costruire un secondo battello, fra difficolt\u00e0 e tentativi di sabotaggio; il Mondo del Fiume \u00e8 sconvolto da una serie di guasti, tra cui l'interruzione delle resurrezioni. Nel frattempo Burton tenta di ricongiungersi all'equipaggio della prima nave, Un grosso dirigibile con a bordo Cyrano de Bergerac riesce a risalire il Fiume e raggiungere la grande torre che sovrasta il mare polare. Il sufi Piscator riesce ad entrare nella torre, ma non ne uscir\u00e0 pi\u00f9. Il dirigibile verr\u00e0 distrutto durante il viaggio di ritorno dall'agente X.\nIl labirinto magico.\nLe due navi si fronteggiano e si scontrano in un'epica battaglia. Ci saranno morti da entrambe le parti mentre i pochi superstiti, tra cui Burton, Alice, Frigate e G\u00f6ring, riescono ad arrivare alla torre e penetrarvi. Qui scoprono la vera identit\u00e0 dell'agente X e riescono a riparare la macchina delle resurrezioni.\nGli dei del fiume.\nI sopravvissuti del viaggio verso la torre degli Etici vivono ora al suo interno, sfruttando le sue ricchezze tecnologiche, resuscitando amici e conoscenti e vivendo come d\u00e8i. Ma un nemico nascosto \u00e8 in agguato e riesce ad uccidere prima l'agente X, poi attacca gli altri tenendosi nell'ombra.\nScopo del Mondo del fiume.\nIl motivo dell'esistenza del Mondo del fiume \u00e8 inizialmente un completo mistero. \nNei libri di Farmer ci sono una serie di figure storiche, tra cui sir Richard Burton, Alice Hargreaves, Samuel Clemens, Re Giovanni d'Inghilterra, Tom Mix, Mozart, Jack London, Lothar von Richthofen e Hermann G\u00f6ring - che interagiscono con altri personaggi di fantasia nella ricerca dello scopo dietro alla creazione del Mondo del fiume e della loro reincarnazione. \nUn altro personaggio, Peter Jairus Frigate, ha una sorprendente somiglianza con lo stesso Farmer e condivide le sue iniziali. \nCi sono due versioni del personaggio, uno che appare all'inizio della serie e un altro, che si rivela la versione \"reale\", che scopre che il primo era suo fratello che \u00e8 morto appena nato, risorto e usato come spia dai creatori del Mondo del fiume.\nDurante il corso della storia si scopre che il Mondo del fiume \u00e8 stato creato come una forma di prova morale per l'umanit\u00e0. \nNell'universo del Mondo del fiume la conoscenza non \u00e8 un fenomeno naturale ma \u00e8 il risultato di un tipo di anima creata artificialmente, nota come wathan. \nI Wathan vengono creati da un generatore, una tecnologia sviluppata e diffusa tra vari mondi da un'antica razza aliena sconosciuta. I generatori di wathan creano wathan che si attaccano agli esseri viventi sufficientemente avanzati.\nI wathan sono indistruttibili, ma staccati dal corpo dopo la morte fisica vagano senza meta per l'universo e apparentemente senza pensare."}
{"id": "1779523", "revid": "1543377", "url": "https://it.wikipedia.org/wiki?curid=1779523", "title": "David Archuleta", "text": "Il 21 maggio 2008 si \u00e8 classificato secondo nella settima stagione di \"American Idol\" dove ha perso in finale contro David Cook ottenendo il 44% dei voti.\nBiografia.\nInfanzia.\nDavid Archuleta nacque a Miami, Florida da Jeff Archuleta e Lupe Maria, una cantante e ballerina originaria dell'Honduras. La famiglia Archuleta si \u00e8 trasferita a Murray (Utah), dove frequenta la Murray High School.\nNonostante abbia sofferto di una paralisi parziale delle corde vocali e abbia rifiutato un intervento chirurgico, oggi dice di sentirsi quasi del tutto guarito.\nArchuleta ha iniziato a cantare all'et\u00e0 di sei anni, dopo essere stato ispirato dal musical \"Les Mis\u00e9rables\". \u00abTutto ebbe inizio grazie a quel musical\u00bb ha detto. Ha iniziato ad esibirsi a 10 anni quando ha partecipato ad un talent show nello Utah cantando \u201cI Will Always Love You\" di Dolly Parton.\nAll'et\u00e0 di 11 anni debutt\u00f2 in televisione cantando \u201cAnd I Am Telling You I'm Not Going\u201d durante un talent show per future pop star.\nInfluenze musicali.\nLa madre di David Archuleta \u00e8 originaria dell'Honduras, e la maggior parte della musica che ha ascoltato da bambino, stando a quanto detto durante un'intervista andata in onda ad American Idol, era latino americana. Stando sempre a quanto detto da Archuleta la madre lo faceva danzare con la sorella maggiore sulla base di musica tradizionale. Ha anche ascoltato musica jazz, gospel, pop, rock e soul\nSulla sua pagina personale sul sito di American Idol, tra le sue influenze musicali Archuleta cita Natalie Cole, Stevie Wonder, Kirk Franklin e Bryan Adams.\n\"Star Search\".\nNel 2003, all'et\u00e0 di 12 anni, Archuleta cant\u00f2 in diversi episodi del programma tv \"Star Search\". Durante Star Search 2 divenne il campione della categoria cantanti. Durante un episodio, cant\u00f2 contro l'allora undicenne Alexandr\u00e9a Lushington, anche lei partecipante alla settima edizione di American Idol.\nSi esib\u00ec con una versione a cappella di \u201cAnd I Am Telling You I Am Not Going\u201d per i finalisti della prima edizione di American Idol, ricevendo i complimenti della vincitrice Kelly Clarkson.\n\"American Idol\".\nArchuleta ha superato le selezioni che gli hanno permesso di andare alle audizioni finali di Hollywood cantando Waiting on the World to Change di John Mayer.\nDurante le selezioni di Hollywood (dove ha cantato \"Heaven\" di Bryan Adams e \"Crazy\" di Gnarls Barkley) aveva 16 anni, motivo per il quale ha dovuto seguire lezioni scolastiche anche durante il programma.\nI suoi genitori l'hanno accompagnato durante tutto il periodo della trasmissione poich\u00e9 ancora minorenne.\nIl \"Los Angeles Times\" pubblic\u00f2 un articolo che speculava sul fatto che Archuleta non avesse cantato la prima strofa della canzone \"Imagine\", attribuendo il fatto alla sua religione (Mormonismo) e al suo non voler esprimere il lato agnostico espresso dalla frase \u00abno religion too\u00bb (\"e senza alcuna religione\"). David Archuleta per\u00f2, ancora tredicenne, si esib\u00ec durante \"Good Things Utah\" cantando l'intera canzone. Durante la sua prima performance di \"Imagine\" ad \"American Idol\" alla domanda posta dal giudice Randy Jackson sul perch\u00e9 avesse deciso di non cantare la prima strofa rispose che la terza strofa era la sua preferita in quanto \u201cha un bellissimo significato\u201d.\nIn finale cant\u00f2 \u201cDon't Let the Sun Go Down on Me\u201d, \"In This Moment\" e \"Imagine\".\nIl giudice Simon Cowell disse che Archuleta aveva vinto la serata. Anche David Cook, che poi risulter\u00e0 il vincitore della settima edizione di \"American Idol\" pensava che Archuleta avrebbe vinto: \u00abDevo concederglielo, il ragazzino ha azzeccato tutte e tre le esibizioni\u00bb, disse Cook. Nell'ultima votazione, Archuleta ottenne il 44 percento dei voti. Durante la finale, Archuleta e Cook apparvero entrambi in due spot tv separati ma praticamente identici per il gioco \"Guitar Hero\", imitando una scena interpretata da Tom Cruise in Risky Business.\nFans.\nI suoi fan si chiamano \u201cArchies\u201d o \u201cArchAngels\u201d. Grazie al suo aspetto carismatico e al lavoro svolto durante \u201cAmerican Idol\u201d, Archuleta ha attratto molti fan, incluse le teenager.\nArchuleta \u00e8 stato il favorito per la vittoria dopo le prime settimane sia per i giudici che per la stampa grazie alla sua voce pulita e pop, \u201cche l'hanno aiutato a costruire un ampio fanbase durante la competizione\u201d.\nFred Bronson del Billboard magazine fa notare che \u201cDavid occupa un posto fino ad ora vuoto... Ha innocenza e umilt\u00e0\".\nA partire dalla sua esibizione di \"Angels\", Archuleta ha risposto alla richiesta dei suoi fan di salutarli appoggiando la mano sul cuore.\nControversia con il padre.\nDopo la sua performance di \"We Can Work It Out\", che il giudice Simon Cowell defin\u00ec \u00abun disastro\u00bb, Entertainment Tonight dichiar\u00f2 che Archuleta subiva pressioni da parte del padre, Jeff Archuleta, che \u00abripetutamente url\u00f2 al figlio durante la sessione di registrazione della notte precedente\u00bb. Jeff Archuleta neg\u00f2 il tutto in un'intervista a \"Us Magazine\". Un articolo risalente a maggio 2008 dell'Associated Press raccont\u00f2 che Jeff fece aggiungere al figlio una frase della canzone \"Beautiful Girls\" di Sean Kingston nella sua esibizione di \"Stand by Me\", aumentando cos\u00ec i costi per la licenza dei diritti d'autore, che cost\u00f2 a Jeff Archuleta il permesso di assistere alle prove della trasmissione. Archuleta difese il padre definendolo \"una brava persona\" che lo tiene coi piedi per terra.\nCarriera dopo \"American Idol\".\nIl 5 giugno 2008 la Jive Records ha annunciato che Archuleta ha firmato un contratto discografico con la loro etichetta e che il suo album di debutto sar\u00e0 pubblicato verso la fine del 2008, dopo la fine del tour 2008 di \u201cAmerican Idol\u201d.\nLe tre canzoni che Archuleta ha cantato durante la finale di \u201cAmerican Idol\u201d, sono tutte entrate nella top 10 dei brani pi\u00f9 scaricati su iTunes.\nIl 17 luglio 2008 durante la trasmissione So You Think You Can Dance, la cover di \u201cImagine\u201d eseguita da Archuleta \u00e8 stata utilizzata dai concorrenti Katee Shean e William Wingfield durante la loro esibizione.\nIl 21 luglio 2008 altre due canzoni, \"My Hands\" e \"Ruined Me\", sono state registrate all'ASCAP (associazione Americana compositori, autori ed editori).\nIl primo singolo di Archuleta \"Crush\" \u00e8 stato presentato in anteprima mondiale il 1\u00ba agosto 2008 su Z100, una radio di New York il 12 agosto \"Crush\" \u00e8 stato reso disponibile per il download su iTunes, dove ha raggiunto la prima posizione in 24 ore. Ha debuttato alla seconda posizione nella classifica Billboard Hot 100, secondo solo a \"Disturbia\" di Rihanna.\nStando a Nielsen SoundScan, negli Stati Uniti nella prima settimana il brano \u00e8 stato scaricato 166.000 volte.\nArchuleta \u00e8 apparso interpretando s\u00e9 stesso nello show \"iCarly\" in onda su Nickelodeon.\nHa anche partecipato, interpretando sempre se stesso, ad un episodio della terza stagione di \"Hannah Montana\",\nnel quale ha cantato una canzone con la protagonista, dello show, Miley Cyrus.\nIl 22 aprile 2009 \u00e8 ritornato sul palco di \"American Idol\" nell'ottava stagione per cantare il suo singolo \"Touch My Hand\". La settimana seguente si \u00e8 esibito per la prima volta sulle televisione britannica partecipando al \"The Paul O'Grady Show\".\nNel giugno 2010 ha pubblicato il libro \"Chords of Strength: A Memoir of Soul, Song and the Power of Perseverance\".\nNell'ottobre 2010 \u00e8 uscito il suo secondo album in studio \"The Other Side of Down\". \nHa partecipato allo spettacolo natalizio \"Glad Christmas TIdings\" con il Mormon Tabernacle Choir nel dicembre 2010.\nNel 2012 ha partecipato alla serie TV filippina \"Nandito Ako\". Nello stesso periodo ha iniziato a servire per due anni la Chiesa di Ges\u00f9 Cristo dei santi degli ultimi giorni, girando il mondo.\nNel marzo 2012 \u00e8 stato pubblicato dalla Ivory Records l'album di cover \"Forevermore\", pubblicato solo nelle Filippine.\nNell'agosto 2012 \u00e8 uscito un altro album, \"Begin\" (Highway Records), composto da cover e brani originali.\nNel marzo 2013 \u00e8 stato pubblicato dalla Entertainment One il suo sesto album \"No Matter How Far\"."}
{"id": "1779527", "revid": "17654", "url": "https://it.wikipedia.org/wiki?curid=1779527", "title": "Tancredi e Clorinda", "text": ""}
{"id": "1779536", "revid": "666668", "url": "https://it.wikipedia.org/wiki?curid=1779536", "title": "Festival di Cannes 2007", "text": "La 60\u00aa edizione del Festival di Cannes si \u00e8 svolta a Cannes dal 16 al 27 maggio 2007.\nIl festival si \u00e8 aperto con la proiezione di \"Un bacio romantico - My Blueberry Nights\" di Wong Kar-wai, presidente della giuria dell'edizione precedente, e si \u00e8 chiuso con quella di \"L'et\u00e0 barbarica\" di Denys Arcand. La madrina della manifestazione \u00e8 stata l'attrice tedesca Diane Kruger.\nLa giuria presieduta dal regista britannico Stephen Frears ha assegnato la Palma d'oro per il miglior film a \"4 mesi, 3 settimane, 2 giorni\" di Cristian Mungiu.\nPer festeggiare i sessant'anni del festival \u00e8 stato realizzato il film collettivo \"Chacun son cin\u00e9ma\".\nGiudizi della stampa italiana.\nI giudizi sulla 60\u00aa edizione del Festival di Cannes sono stati generalmente positivi.\nSecondo Paolo Mereghetti (\"Corriere della Sera\") \u00abun palmar\u00e8s decisamente condivisibile suggella un'edizione di alto, se non di altissimo livello. Le promesse della vigilia sono state quasi tutte confermate\u00bb.\nEmanuela Martini (del settimanale \"FilmTv\") ha scritto: \u00abAffollato, troppo rimbombante e troppo pieno, con percorsi impossibili da incrociare e inseguire, inevitabilmente autocelebrativo, ma all'altezza delle aspettative: il 60\u00b0 \u00e8 stato un bel festival, dove la magniloquenza non ha offuscato la qualit\u00e0 medio-alta dei film presentati in tutte le sezioni\u00bb, \u00abun concorso complessivamente alto, anche se magari senza particolari sorprese. L'unica scoperta, il film del rumeno Mungiu, ha conquistato la Palma d'oro, e la meritava\u00bb.\nPer Roberta Ronconi (\"Liberazione\") si \u00e8 trattato di \u00abun festival bellissimo, di quelli che ti fanno credere che il cinema \u00e8 vivo e anche - miracolosamente - incazzato\u00bb.\nDiscordante l'opinione di Roberto Silvestri (\"Il manifesto\") che, pur riconoscendo che il Festival di Cannes \u00e8 la \u00abpi\u00f9 riuscita manifestazione promozionale cinematografica europea per presenze di film e addetti ai lavori, giro di affari, fascino mondano, progettualit\u00e0 globale (...) e fanatismo popolare\u00bb, ha definito il palmar\u00e8s \u00abautoglorificante e sciovinista\u00bb e i premi quasi tutti sbagliati.\nPer \"Cinemavvenire.it\" \u00e8 stata \u00abuna delle edizioni cannensi pi\u00f9 \"piene\", ricche, gravide di opere di qualit\u00e0 degli ultimi anni. (...) Doveva essere un evento e lo \u00e8 stato fino in fondo; anzi di pi\u00f9, essendo gi\u00e0 Cannes di per s\u00e9 qualcosa di ben al di sopra della norma, l'edizione 2007 la si pu\u00f2 considerare come una sorta di \u00fcber-evento, con tutto ci\u00f2 che l'assurzione a tale status comporta, nel bene come nel male. E dunque, all'invidiabile sfoggio di grandeur mondano ha fatto da contraltare una selezione di pellicole letteralmente impressionante\u00bb, per \"Off-screen\" \u00abun'edizione lussureggiante nella confezione e preziosa nei contenuti\u00bb."}
