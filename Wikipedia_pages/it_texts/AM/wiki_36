{"id": "1659414", "revid": "363629", "url": "https://it.wikipedia.org/wiki?curid=1659414", "title": "Telejonica", "text": "Telejonica \u00e8 un'emittente televisiva locale siciliana fondata a Catania il 7 luglio 1977.\nFu affiliata dai primi anni ottanta fino alla met\u00e0 degli anni 2000 a diverse syndication, tra le quali Europa 7, Junior Tv, Supersix, Cinquestelle, Odeon TV e Italia 9 Network.\nStoria.\nL'esordio negli anni settanta.\nIl 7 luglio 1977, venne costituita la societ\u00e0 editrice \"RadioTeleJonica S.r.l.\" da Carmelo Costanzo (imprenditore edile dell'omonima azienda), Giorgio Russo, Ennio Virlinzi, Gaetano Graci, Francesco Finocchiaro e Matteo Pitanza, con sede legale, amministrativa e televisiva a Catania, in via Reclusorio del Lume 54.\nL'inaugurazione della Tv avvenne con la messa in onda alle 20.30 di un film il successivo 1\u00ba settembre, sulle frequenze 52 e 35 UHF. L'antenna trasmittente venne posizionata sulla collina di Valverde, dove gi\u00e0 erano posizionati anche gli altri tralicci delle Tv gi\u00e0 esistenti.\nIl reparto tecnico - capitanato da Maurizio Fornari, responsabile-capo alta frequenza per la Sicilia e Calabria del gruppo televisivo \"T.I.Media\" - era anche composto da Salvatore Grasso e Giuseppe Cirino (cameraman).\nLe prime annunciatrici furono Ketty Raimondi e Maria Atanasio, mentre le prime cronache vennero trasmesse il 3 settembre dello stesso anno con le due edizioni serali delle 20.20 e delle 22.20. La redazione giornalistica era diretta inizialmente da Giuseppe Litrico e composta da personalit\u00e0 provenienti dal mondo della carta stampata (\"Espresso Sera\", \"Corriere di Sicilia\", \"La Sicilia\"): era composta tra gli altri dai giornalisti Nino Arena, Salvatore Strano, Vincenzo Dottore e Vincenzo Motta. Il primo telegiornale della rete consisteva nella sola lettura delle notizie senza il supporto video di filmati ad eccezione di qualche fotografia.\nIl palinsesto, inizialmente, oltre alla messa in onda di film, telefilm e cartoni animati, venne basato quasi esclusivamente su trasmissioni e rubriche di informazione.\nTra le rubriche vanno ricordate \"Alla Scoperta di Catania\", condotta dal prof. Santi Correnti il quale in seguito ha condotto \"L'Almanacco\" della rete Antenna Sicilia; \"Clipper\" condotta da Alberto Cosentino; \"Political-Round\", una rubrica di dibattiti in diretta da studio con la presenza dei vari esponenti politici etnei.\nL'auge degli anni ottanta.\nCon gli inizi degli anni ottanta la societ\u00e0 editrice di RadioTeleJonica S.r.l. arricch\u00ec il proprio palinsesto con l'intrattenimento.\nFra le varie trasmissioni vanno ricordate \"Super Bingo\" basato sul gioco della tombola ed \"Avanti un altro\" (da non confondere con l'omonimo game show di Canale 5) condotto da Isabella Fichera e Giuseppe Maria Rapisardi comprendente un gioco a quiz con relative telefonate da parte del pubblico a casa.\nA completare la programmazione le rubriche sportive come \"Grand Prix\" con Andrea De Adamich e \"Tutti in Pista\" dedicata ai motori.\nCon la scritturazione di Gilberto Idonea, attore e cabarettista teatrale catanese, la rete conosce il suo periodo di massima popolarit\u00e0 nella sua conduzione del rotocalco pomeridiano \"Venga a prendere un Caffe' da Noi\", insieme anche alla scritturazione di Gino Astorina alla conduzione di altri show-intrattenimento quali \"Selz e Limone\", \"Cattive Frequenze\", \"Ring\" e \"Divieto di Siesta\".\nL'amministrazione dell'azienda \u00e8 passata in quegli anni da Matteo Pitanza a Giuseppe Virlinzi, prima, quindi da Arturo Castrogiovanni a Silvestro Stazzone.\nIl declino degli anni novanta.\nCon la dichiarazione di insolvenza (1997) da parte del tribunale giudiziario di Catania, per la societ\u00e0 editrice di Telejonica, venne dichiarato il fallimento con la successiva vendita all'asta.\nNel 1999 la Tv venne rilevata da Orlando Branca, ex amministratore della Telecolor e proprietario tra l'altro di Telesicilia color, che previo accordo raggiunto con un altro noto editore catanese, Mario Ciancio Sanfilippo, gli cedette il 50% della stessa.\nIl passaggio al digitale terrestre.\nDal novembre 2011 la sede dell'emittente si \u00e8 trasferita in viale Odorico da Pordenone 44 a Catania; accanto alle sedi di Antenna Sicilia e Telecolor.\nDopo lo switch off, Telejonica ha trasmesso sul multiplex di Telesicilia color (LCN 18), insieme ai canali Video 3 (LCN 97) e Rete Sicilia (LCN 296).\nDal 9 maggio 2013 Telejonica \u00e8 trasmessa anche all'interno di uno dei multiplex di Antenna Sicilia, alla medesima postazione dell'LCN 285, e da agosto 2013 anche in quello di Telecolor.\nInterruzione delle trasmissioni.\nDa venerd\u00ec 27 febbraio 2015 Telejonica e Telesicilia color interrompono le trasmissioni a seguito di una possibile uscita dall'etere televisivo dopo 38 anni di attivit\u00e0; l'emittente tv \u00e8 stata messa in liquidazione dopo 3 anni di contratti di solidariet\u00e0 licenziando 14 dipendenti.\nIl video di tutte le frequenze \u00e8 rimasto occupato da una test card in cui \u00e8 impresso il nome dell'emittente con la relativa LCN dal 27 febbraio al 17 marzo 2015.\nLe trasmissioni dell'emittente e della consorella Telesicilia color sono ricominciate il 17 marzo 2015: da questo momento la programmazione \u00e8 composta esclusivamente da una serie di film d'essai senza interruzioni pubblicitarie; non \u00e8 ancora dato sapere se l'editore sia arrivato ad un accordo definitivo per il loro mantenimento. Il 16 giugno 2015 l'emittente, insieme a Telesicilia color ha interrotto nuovamente le trasmissioni.\nIl passaggio al gruppo di CTS.\nIl 22 giugno 2015 l'emittente, insieme a Telesicilia color \u00e8 passata nelle mani del gruppo di CTS, nota emittente televisiva palermitana assieme all'imprenditore Giovanni Caradonna; pertanto le due emittenti catanesi adesso trasmettono in simulcast con il logo leggermente modificato di Rete 8 composta quasi esclusivamente di televendite e notiziari forniti dalla stessa CTS. Dal 1\u00ba ottobre 2015 trasmette con il logo modificato di Telejonica in basso a destra del teleschermo ed il logo leggermente modificato di Rete 8 in alto a sinistra."}
{"id": "1659415", "revid": "106376", "url": "https://it.wikipedia.org/wiki?curid=1659415", "title": "Gian Giacomo Barbello", "text": ""}
{"id": "1659419", "revid": "106376", "url": "https://it.wikipedia.org/wiki?curid=1659419", "title": "Giovanni Giacomo Barbelli", "text": ""}
{"id": "1659426", "revid": "831312", "url": "https://it.wikipedia.org/wiki?curid=1659426", "title": "Vaterpolski klub Jug", "text": "Il Vaterpolski klub Jug Dubrovnik, conosciuto anche come \"Jug Dubrovnik\", \u00e8 una societ\u00e0 pallanuotistica croata. Fondata nel 1923, come parte della societ\u00e0 polisportiva Jug. Attualmente milita nella 1. Liga e in Regionalna Liga.\nStoria.\nIl club \u00e8 stato fondato nel 1923. Nel 1925 ha vinto il suo primo titolo di campione di Jugoslavia, il primo di una serie di tredici consecutivi fino al 1937. Inoltre, dal 1924 al 1957, il club \u00e8 rimasto imbattuto in casa. Nel triennio tra il 1949 e il 1951 ritorna campione, con altri tre titoli vinti. Nei primi anni ottanta vince altri quattro campionati, due coppe di Jugoslavia, e il suo primo titolo europeo nella Eurolega nel 1980. L'anno successivo ha sconfitto il Partizan Belgrado nella finale della prima edizione della Coppa di Jugoslavia. Dopo l'indipendenza della Croazia, il club ha vinto la Coppa croata nel 1994 e nel 1996, ma deve aspettare fino al 2000 per emergere come uno dei top team del decennio in campionato e affrontare i campioni degli anni novanta, la HAVK Mladost. Nel 2000, infatti, lo Jug riesce a vincere il campionato e la Coppa di Croazia, e la sfida finale nella Coppa LEN, il suo secondo titolo europeo. Nel 2001 ha vinto l'Euroleague. Il Jug si impone nel campionato nazionale dal 2004 al 2007 e nella coppa dal 2002 al 2009 (perdendo solamente nel 2005), e si distinse nuovamente in Eurolega nel 2006."}
{"id": "1659427", "revid": "110157", "url": "https://it.wikipedia.org/wiki?curid=1659427", "title": "Get Loose Tour", "text": "Get Loose Tour \u00e8 il terzo tour mondiale di Nelly Furtado in supporto del suo terzo album \"Loose\".\nIl 4 aprile degli spettacoli sono stati fatti a Toronto e Ontario, con il nome di \"Furtado's Homecoming Tor\",e sono stati girati per il suo Live CD/DVD pubblicato il 4 dicembre, 2007.\nIntroduzione.\nNel concerto erano coinvolti un gruppo di ballerini, e 4 cambiamenti di costume per Nelly Furtado tra cui uno dopo \"Do It\", uno dopo \"All Good Things (Come to an End)\" e uno per l'encore.\nDurante le tappe Europee e Canadesi, la canzone di apertura \u00e8 stata \"Afraid\", mentre il titolo di \"Say It Right\" \u00e8 apparso su un elicottero sul grande schermo, come nel video.\nLa band poi ha cominciato ad eseguire \"Say It Right\" e Nelly Furtado \u00e8 uscita fuori da sotto il palco.\nNelle tappe Statunitensi invece una grande palla strobosferica ha sostituito il grande schermo. Inoltre le tappe Europee e Canadesi, avevano come decorazione sul palco due grandi palme ,che nelle tappe americane non erano presenti.\nLista delle canzoni eseguite.\nLista eseguita il 21 marzo, 2007 a Victoria, British Columbia \nLista eseguita il 1\u00ba luglio, 2007 a Londra \nLista eseguita il 14 luglio, 2007 a Parigi \nLista eseguita il 27 luglio 2007 a Albufeira e il 28 a Canthanede in Portogallo \nLista eseguita a Vi\u00f1a del Mar nel 2008 \nAltre canzone eseguite durante il tour sono:"}
{"id": "1659440", "revid": "1869172", "url": "https://it.wikipedia.org/wiki?curid=1659440", "title": "Acetello", "text": "L'acetello \u00e8 usualmente definito come una bevanda costituita da acqua e una piccola quantit\u00e0 di aceto.\nIn alcune zone contadine, soprattutto nei monti dell\u2019Appennino, \u00e8 chiamato \"acetello\" anche il vino, preparato artigianalmente senza nessun additivo, con uve di vigne in alta quota, che non raggiungendo adeguata maturazione, conferiscono alla bevanda un gusto tipico acidulo e bassa gradazione alcolica.\nI contadini nelle zone del centro Italia, che ne facevano un uso frequente, di solito mettevano un bicchiere di aceto in una bottiglia (il boccione) da 2 litri di acqua. Veniva utilizzata nelle famiglie contadine in sostituzione del vino dato che non tutti potevano permetterselo ma, pur essendo una bevanda povera, era ottima e dissetante e talvolta era utilizzata come \"aperitivo\".\nSoprattutto nei periodi estivi l'acetello era fondamentale per un lavoratore della terra,\no comunque nel luogo pi\u00f9 fresco possibile, poi si poteva cominciare la giornata di lavoro. I contadini della Maremma, dove trovare un luogo ombroso e fresco non era facile, incominciavano la giornata di lavoro con la tipica espressione imprecativa che ancor oggi distingue la gente di quelle zone."}
{"id": "1659442", "revid": "767487", "url": "https://it.wikipedia.org/wiki?curid=1659442", "title": "Daniele Filisetti", "text": "Caratteristiche tecniche.\nEra un difensore sovente utilizzato come stopper.\nCarriera.\nCresciuto tra le file delle giovanili dell'Atalanta, squadra della sua citt\u00e0, disputa pi\u00f9 di quattro campionati con la maglia nerazzurra, dei quali tre in Serie B.\nDebutta quindi in Serie A con la Lazio, vestendo la maglia biancoceleste per quattro stagioni, due in Serie A e due fra i cadetti: far\u00e0 parte dei famosi \"Eroi del -9\" e contribuir\u00e0 alla salvezza della squadra romana, ottenuta solo all'ultima giornata degli spareggi per non retrocedere in Serie C. Nella stagione 1987-88 si trasferisce al , contribuendo alla promozione dei lagunari in Serie C1 nella stagione 1987-1988.\nTermina la carriera tra le file dell'Alzano Virescit, formazione lombarda del campionato Promozione.\nIn carriera ha totalizzato complessivamente 47 presenze in Serie A e 133 presenze ed una rete in Serie B.\nDopo il ritiro.\nNel 2011 ricopre il doppio ruolo di coordinatore marketing ed istruttore della scuola calcio dell'Alzano Virescit. Attualmente esercita soprattutto la professione di odontotecnico."}
{"id": "1659443", "revid": "169529", "url": "https://it.wikipedia.org/wiki?curid=1659443", "title": "Palazzo Medici di Ottaviano", "text": "Il Palazzo Medici di Ottaviano, o Palazzo Miranda, \u00e8 un edificio monumentale di Napoli, ubicato in via Chiaia.\nStoria.\nIl fabbricato sorge nell'ex area di confine della citt\u00e0 murata, infatti esso fu eretto nel punto dove prima esisteva la \"Porta di Chiaia\": la porta venne demolita nel 1782 da una commissione formata da architetti e ingegneri del regno tra cui spiccavano i nomi di Carlo Vanvitelli, Nicola Schioppa, Gaetano Barba e Pasquale De Simone.\nIl primo progetto del palazzo fu redatto da Pompeo Schiantarelli, mentre la realizzazione fu compiuta da Gaetano Barba che utilizz\u00f2 precedenti disegni di Carlo Vanvitelli.\nL'edificio venne acquistato dai Caracciolo d'Avellino, duchi di Miranda, che successivamente lo cedettero ai Medici di Ottajano.\nNel XIX secolo venne modificato pi\u00f9 volte l'assetto volumetrico e planimetrico a seguito dei lavori eseguiti dall'architetto Tommaso Giordano e da Antonio Annito, mentre le decorazioni neoclassiche negli interni del terzo piano furono eseguite su disegno di Antonio Niccolini per celebrare le nozze di Michele de' Medici di Ottajano con la duchessa Giulia Marulli."}
{"id": "1659444", "revid": "729019", "url": "https://it.wikipedia.org/wiki?curid=1659444", "title": "1 + 2 + 4 + 8 + ...", "text": "In matematica, 1 + 2 + 4 + 8 + ... \u00e8 la serie divergente infinita i cui termini sono le potenze successive di due. \u00c8 una serie geometrica di ragione 2:\nSomme parziali.\nLa serie in questione ha come somma parziale:\nformula_2\nLa dimostrazione si pu\u00f2 svolgere per induzione su 'n'. Per n=0 la formula \u00e8 evidentemente corretta.\nSe poniamo adesso per ipotesi che sia corretta per 'n-1' cio\u00e8:\nformula_3\nAllora abbiamo:\nformula_4\nDove il penultimo passaggio segue dall'ipotesi induttiva.\nSomma.\nCome detto, la serie diverge all'infinito, e pertanto non possiede una \"somma\", almeno nel senso pi\u00f9 usuale del termine.\nSi pu\u00f2 per\u00f2, sfruttando l'approccio di Eulero alle serie divergenti, studiare la serie di potenze associata:\nche, per , coincide con la serie originale. Si osservi che questa nuova serie ha raggio di convergenza 1/2, e quindi non converge per . All'interno del disco di convergenza vale per\u00f2 , e tale \"f\" \u00e8 estendibile a tutto il piano complesso escluso il punto . Dato che , si dice che la serie originale \u00e8 \"E\"-sommabile con \"E\"-somma uguale a \u22121. (La notazione \"E-sommabilit\u00e0\" \u00e8 dovuta a Hardy in riferimento appunto alle idee di Eulero.)\nAlternativamente, un altro modo di associare alla serie il valore \u22121 consiste nell'osservare che si pu\u00f2 riscrivere\ne che questa equazione ammette le due soluzioni formula_7 e formula_8.\nNell'insegnamento della matematica, 1 + 2 + 4 + 8 + \u2026 \u00e8 l'esempio principale presentato per definire una serie geometrica divergente con termini positivi."}
{"id": "1659445", "revid": "287204", "url": "https://it.wikipedia.org/wiki?curid=1659445", "title": "Il secondo diario minimo", "text": "Il secondo diario minimo \u00e8 una raccolta di scritti brevi intesi come \"divertissement\", pubblicato da Umberto Eco nel 1992. Come il titolo suggerisce la raccolta \u00e8 stata preceduta da un'altra raccolta nel 1963, il \"Diario minimo\"."}
{"id": "1659447", "revid": "1543377", "url": "https://it.wikipedia.org/wiki?curid=1659447", "title": "Dymaxion", "text": "Dymaxion \u00e8 il nome che l'architetto Richard Buckminster Fuller attribu\u00ec a differenti progetti, per sottolineare come egli intendesse ognuno di essi come parte di un vasto progetto per migliorare le condizioni di vita dell'uomo: la \"Dymaxion philosopy\". \nTra i progetti vi erano l'abitazione prefabbricata \"Dymaxion House\", l'automobile \"Dymaxion Car\" e la Dymaxion Map (o \"Proiezione di Fuller\"), un sistema di rappresentazione bidimensionale della Terra. \n\"Dymaxion\" \u00e8 un composto aplologico costituito da tre tra le parole preferite di Fuller: DY (\"dynamic\"), MAX (\"maximum\"), and ION (\"tension\")."}
{"id": "1659448", "revid": "1983214", "url": "https://it.wikipedia.org/wiki?curid=1659448", "title": "Isaccea", "text": "Isaccea \u00e8 una citt\u00e0 della Romania di abitanti, ubicata nel distretto di Tulcea, nella regione storica della Dobrogea.\nCaratteristiche.\nFanno parte dell'area amministrativa di Isaccea anche le localit\u00e0 di Rev\u0103rsarea e Tichile\u015fti.\nLa citt\u00e0 conta con oltre 5000 abitanti e si trova sulla sponda destra del Danubio, che qui fa da confine con l'Ucraina, ed \u00e8 attraversata dalla strada nazionale DN22, che unisce Tulcea a Br\u0103ila.\nAnticamente era la principale base della flotta romana sul Danubio, e si chiamava \"Noviodunum\". Alcune mura di epoca romano-bizantina si possono visitare."}
{"id": "1659453", "revid": "119535889", "url": "https://it.wikipedia.org/wiki?curid=1659453", "title": "Sahel (Tunisia)", "text": "Il Sahel (, \"la costa\") \u00e8 una regione costiera della Tunisia a sud del golfo di Hammamet. I confini meridionali sono abbastanza incerti, e se per alcuni arrivano fino al golfo di Gab\u00e8s, altri considerano propriamente farne parte solo la fascia costiera fino a Mahdia.\nLe citt\u00e0 principali del Sahel sono Susa (la pi\u00f9 popolosa), Monastir (prima citt\u00e0 araba fondata in Ifriqiya) e Mahdia (antica capitale della Tunisia ai tempi del califfo fatimide Ubayd Allah al-Mahdi)."}
{"id": "1659455", "revid": "1652635", "url": "https://it.wikipedia.org/wiki?curid=1659455", "title": "J.R. Smith", "text": "Carriera.\nNew Orleans Hornets.\nNell'aprile 2004 decise di rendersi eleggibile per il draft NBA 2004. Fu scelto come 18\u00ba nel primo giro dai New Orleans Pelicans. Nella sua stagione da rookie concluse con 10,3 punti, 2 rimbalzi e 1,9 assist di media.\nNel 2005, da sophomore, vide incrementare le proprie medie, anche in conseguenza di un aumento del minutaggio; inoltre, partecip\u00f2 alla NBA Slam Dunk Contest 2005, classificandosi al 3\u00ba posto, davanti al compagno di squadra Chris Andersen e dietro ad Amar'e Stoudemire e al vincitore Josh Smith. Da ricordare la \"schiacciata dietro la schiena\" realizzata da J.R. in quell'edizione della competizione.\nDenver Nuggets.\nIl 13 luglio 2006 si accas\u00f2 ai Chicago Bulls, insieme a P.J. Brown, in cambio di Tyson Chandler. Il 19 luglio fu scambiato nuovamente, stavolta con i Denver Nuggets, per la guardia Howard Eisley e due scelte al secondo giro del draft 2007.\nL'8 dicembre 2006, in concomitanza con la vittoria contro i Miami Heat, J.R. realizz\u00f2 il suo \"Career High\" con 37 punti e con 7 tiri da 3 punti messi a segno, ognuno dei quali nei primi due quarti. Il 16 dicembre 2006, fu coinvolto in una rissa nella gara contro i New York Knicks, venendo squalificato per le successive 10 partite. Il 2 febbraio 2007 J.R. e Carmelo Anthony furono coinvolti in un incidente stradale, senza gravi danni, evento riguardo al quale la societ\u00e0 non ha dato informazioni dettagliate.\nIl 20 febbraio 2007 si infortun\u00f2 al ginocchio sinistro, al quale fu in seguito operato. Nella stagione NBA 2006-07 i Denver Nuggets riuscirono a qualificarsi per i play-off: durante questi ultimi, J.R. Smith fece le sue prime apparizioni in questo genere di gare, sentendo moltissimo la pressione. In stagione, aveva tirato con il 39% da tre punti; nei play-off, invece, sbaglia ogni suo tentativo da tre. \u00c8 da aggiungere anche una serie di scelte sbagliate nei minuti concitati delle partite, in cui sbaglia una moltitudine di tiri, causando in parte l'eliminazione di Denver. Per questo fu duramente criticato, sia dalla stampa sia dal suo stesso coach, George Karl. Il 13 aprile 2009 contro i Sacramento Kings J.R mette a segno il suo \"Career High\" con 45 punti e 11 tiri da 3 su 18 tentati.\nL'esperienza in Cina ai Zhejiang Golden Bulls.\nJ.R. Smith durante il \"lockout\" va a giocare ai Zhejiang Golden Bulls in Cina nella Chinese Basketball Association (CBA). Quando ricomincia la Regular Season in NBA, egli per\u00f2 non ritorna ai Denver Nuggets, a causa di una clausola nel contratto che lo lega fino alla fine del campionato cinese. Il 1\u00ba febbraio 2012, Smith ha fatto 60 punti in una vittoria per 122-110 sul DoubleStar Qingdao. Due giorni dopo segna 41 punti nella vittoria 119-115 sul Lions Shandong. Ha vinto il premio di giocatore straniero della settimana ed \u00e8 stato selezionato per i Southern All-Stars per il CBA All-Star game, anche se non gioc\u00f2 a causa di \"motivi personali\". Tuttavia, egli non port\u00f2 Zhejiang Golden Bulls ai Playoffs CBA 2012, in quanto la squadra \u00e8 stata eliminata nello spareggio per la qualificazione ai play off.\nNew York Knicks.\nA gennaio, dopo essere stato cercato dai Los Angeles Clippers, viene ingaggiato da \"free agent\" dagli ambiziosissimi New York Knicks di Carmelo Anthony, Amar'e Stoudemire, Tyson Chandler e della nuova stella Jeremy Lin, allenati da Mike D'Antoni, da lui voluto fortemente. I Knicks ebbero la meglio sulla franchiga di Los Angeles, in virt\u00f9 del fatto che loro offrirono 6 milioni di dollari contro i soli 2 milioni dei Clippers.\nSceglie la maglia numero 8. Fa il suo debutto il 19 febbraio al Madison Square Garden, sotto gli occhi dei suoi nuovi tifosi, contro i Dallas Mavericks, campioni in carica, di Dirk Nowitzki (che segner\u00e0 34 punti); inizia dalla panchina, ma entra gi\u00e0 nel primo quarto mettendo a segno 3 triple consecutive, J.R. concluder\u00e0 la partita con 15 punti. Conclude la \"regular season\" con di media 12,5 punti, 3,9 rimbalzi e 2,4 assist in 27,6 minuti giocati. Nonostante le ottime prestazioni della squadra, vengono eliminati al primo turno dei Playoffs dai futuri campioni, i Miami Heat di LeBron James.\nGioca la stagione 2012-13 da sesto uomo giocando 80 partite tutte da subentrato, e mettendo a referto 18,1 punti di media (\"career-high\"), 3,9 rimbalzi e 2,4 assist in 33,5 minuti a partita (carrer-high), con un \"season-high\" di 37 punti segnati il 29 marzo contro gli Charlotte Bobcats. Inoltre l'11 aprile 2013 mette a segno il suo \"career-high\" di rimbalzi contro i Chicago Bulls, riuscendone a catturare 14. Grazie alle sue ottime prestazioni viene premiato con il titolo di Miglior sesto uomo dell'anno e, con l'aiuto del Top scorer NBA Carmelo Anthony, riesce a far vincere il titolo di division alla franchigia di New York (con un record di 54 vittorie e 28 sconfitte), titolo che mancava dalla bacheca dei \"Knickerbockers\" dalla stagione 1993-1994. Nonostante tutto ancora una volta vengono eliminati ai play-off, questa volta da Indiana.\nIl 4 luglio 2013 rinnova con i Knicks. Nel settembre successivo, viene squalificato dalla NBA per essere risultato positivo alla cannabis.\nIl 7 aprile 2014 nella partita esterna contro i Miami Heat realizza il record di tutti i tempi NBA per numero di triple tentate, lasciandone partire 22 (segnandone 10), batte il precedente record stabilito da Damon Stoudamire che ne aveva tirate 21.\nCleveland Cavaliers e la vittoria dell'anello.\nIl 6 gennaio 2015, insieme ad Iman Shumpert, sbarca ai Cleveland Cavaliers a seguito di una trade a tre squadre comprendente, oltre ai Cavs, anche i New York Knicks e gli Oklahoma City Thunder. Con i Cavs arriva in finale NBA dove la squadra capitanata da LeBron James arriva ad affrontare i Golden State Warriors. Tuttavia vincono i Golden State Warriors 4-2. Nella free-agency 2015 esce dal contratto ma dopo una lunga negoziazione rifirma con i Cavs (10 milioni di dollari per due anni).\nL'anno successivo vince il titolo con i Cleveland Cavaliers prendendosi la rivincita contro i Golden State Warriors rimontandoli da 3-1 nelle NBA Finals (primi a riuscirci), contribuendo con 10,6 punti a partita nelle Finali alla vittoria dell'anello. A met\u00e0 ottobre, a sole due settimane dall'inizio della regular season, firma un quadriennale da 57,4 milioni di dollari, ponendo fine alle voci di mercato che lo circondavano.\nNei due anni successivi i Cavs tornando in finale ma venendo battuti entrambe le volta dai Golden State Warriors. In occasione della seconda sconfitta Smith \u00e8 stato protagonista in negativo in gara-1: sul punteggio di 107-107 il compagno di squadra George Hill ha sbagliato un tiro libero e Smith ha raccolto prontamente il rimbalzo a centro area a 3 secondi dalla fine; tuttavia Smith \u00e8 corso indietro verso centrocampo senza tirare, salvo poi tornare sui suoi passi e passare il pallone a Hill stesso che ha sbagliato per\u00f2 la tripla decisiva. I Cavs hanno poi perso la gara per 124-114 all'overtime. Questa sua giocata \u00e8 stata definita come \"Il momento pi\u00f9 stupido nella storia della NBA\". Il 17 luglio 2019 \u00e8 stato tagliato dai Cavs.\nLos Angeles Lakers.\nIl 1\u00ba luglio del 2020, in sostituzione di Avery Bradley, il quale si \u00e8 rifiutato di partecipare alla ripartenza della stagione NBA 2019-2020 nella bolla di Orlando, i Los Angeles Lakers hanno scelto di far firmare JR Smith. Fermo dal novembre 2018, Smith ritrova in squadra LeBron James, gi\u00e0 suo compagno ai tempi dei Cleveland Cavaliers. Al fianco di LeBron vincer\u00e0 il suo secondo anello, laureandosi campione contro i Miami Heat in gara 6 l'11 ottobre 2020."}
{"id": "1659458", "revid": "1543377", "url": "https://it.wikipedia.org/wiki?curid=1659458", "title": "Regione di O\u0161", "text": "La regione di O\u0161 (in chirghiso: \u041e\u0448 \u043e\u0431\u043b\u0430\u0441\u0442\u044b) \u00e8 una regione (\"oblast\") del Kirghizistan con capitale O\u0161; in virt\u00f9 della sua posizione (parte del territorio \u00e8 ubicato nella valle di Fergana), ospita una considerevole minoranza uzbeka.\nGeografia antropica.\nSuddivisioni amministrative.\nLa regione di O\u0161 \u00e8 suddivisa in sette distretti"}
{"id": "1659459", "revid": "1983214", "url": "https://it.wikipedia.org/wiki?curid=1659459", "title": "M\u0103cin", "text": "M\u0103cin \u00e8 una citt\u00e0 della Romania di abitanti, ubicata nel nord-ovest del distretto di Tulcea, nella regione storica della Dobrugia.\nLa citt\u00e0 \u00e8 ubicata nella zona di un antico insediamento celtico chiamato \"Arrubium\", le cui rovine sono tuttora in parte visibili.\nM\u0103cin ha dato i natali al geologo e mineralogista Gheorghe Munteanu Murgoci (1872-1925)."}
{"id": "1659460", "revid": "287204", "url": "https://it.wikipedia.org/wiki?curid=1659460", "title": "Macin", "text": ""}
{"id": "1659466", "revid": "1573940", "url": "https://it.wikipedia.org/wiki?curid=1659466", "title": "Anthocoridae", "text": " \nGli Antocoridi (Anthocoridae ) sono una famiglia di piccoli insetti Cimicomorfi appartenenti all'ordine degli Emitteri, sottordine Eterotteri. Sono importanti come organismi ausiliari in quanto predatori di Artropodi dannosi alle piante.\nDescrizione.\nGli Antocoridi sono insetti di piccole dimensioni, con il corpo appiattito in senso dorso-ventrale, di forma ellittica, lungo 2-5 mm. La livrea mostra colori piuttosto uniformi e poco appariscenti, in genere scuri, con tonalit\u00e0 fra il rosso e il nero, oppure chiari, con tonalit\u00e0 sul giallo.\nIl capo \u00e8 libero, provvisto di due ocelli, con antenne mediamente lunghe e rostro trimero.\nIl pronoto \u00e8 ristretto anteriormente. Le ali sono presenti in quasi tutte le specie, ma esistono anche specie meiottere. Le emielitre hanno l'area membranosa priva di cellule, con una vena prossimale che si ramifica subito in 3-4 rami longitudinali, secondo altre fonti le venature sono invece del tutto assenti. La parte sclerificata \u00e8 suddivisa nelle due aree tipiche degli Eterotteri (\"clavo\" e \"corio\"), con il corio che termina distalmente in un'area triangolare, detta \"cuneo\". Le zampe sono di tipo ambulatorio, con tarsi composti da 3 articoli, provvisti di due unghie e prive di pulvilli.\nL'addome dei maschi in alcuni Antocoridi \u00e8 ritorto lateralmente per facilitare l'accoppiamento (Oriini) oppure mostra l'assenza del paramero destro nell'apparato genitale (Lasiochilinae, Oriini). In tutte le specie, con l'eccezione dei Lasiochilinae, si verifica l'inseminazione paragenitale, comportamento ricorrente nella maggior parte dei Cimicoidei. A differenza degli altri Cimicoidei, tuttavia, l'inseminazione non \u00e8 prettamente di tipo emocelica, con perforazione del tegumento addominale della femmina, bens\u00ec attraverso un meccanismo anatomo-fisiologico differente: il maschio, grazie alla conformazione dell'addome, ricurvo verso sinistra, e all'assenza del paramero destro, introduce il pene in una invaginazione della membrana intersegmentale, compresa fra gli uriti VII e VIII (\"tubo copulatore\"); questa apertura \u00e8 del tutto indipendente dall'apparato riproduttore femminile e gli spermatozoi risalgono, attraverso un particolare tessuto conduttore, alle pareti dell'ovario.\nGli Antocoridi sono provvisti della ghiandola odorifera metatoracica, che emette un liquido repellente ad azione difensiva.\nCiclo.\nGli Antocoridi svernano allo stadio di adulto, nascosti fra le screpolature della corteccia, e riprendono l'attivit\u00e0 in primavera, raggiungendo la maggiore densit\u00e0 di popolazione fra i mesi di maggio e settembre. Nelle condizioni climatiche tipiche dell'Europa, nel corso della stagione possono susseguirsi da 2 a 3 generazioni, ma nelle zone pi\u00f9 calde del bacino mediterraneo e in ambiente si pu\u00f2 svolgere un numero maggiore di generazioni fino ad un ciclo continuo negli ambienti pi\u00f9 favorevoli.\nComportamento.\nGli Antocoridi sono insetti predatori che si nutrono svuotando il contenuto della loro vittima con l'apparato boccale pungente-succhiante, dopo averle paralizzate con la loro saliva. Come i Reduvidi possono occasionalmente aggredire anche l'uomo, praticando punture dolorose, da cui deriva il nome comune attribuito dagli anglosassoni a questa famiglia, \"minute pirate bugs\"; l'aggettivo \"minute\" li distingue dai Reduvidi, di dimensioni nettamente maggiori e comunemente chiamati \"pirate bugs\".\nA prescindere dalle occasionali aggressioni nei confronti dell'uomo, gli Antocoridi sono insetti di grande utilit\u00e0 e sono fra i attivi Rincoti predatori nei frutteti e nei vigneti condotti con tecniche di difesa fitosanitaria a basso impatto ambientale (lotta biologica e lotta integrata). Manifestano una sostanziale polifagia ma, a differenza dei Reduvidi, la loro attivit\u00e0 predatoria si riversa quasi completamente su organismi dannosi alle coltivazioni, pertanto sono da considerarsi insetti ausiliari a tutti gli effetti.\nLe prede attaccate dagli Antocoridi sono le uova e i piccoli Artropodi, prevalentemente forme di piccole dimensioni e poco mobili. In particolare sono attivi nei confronti di Acari, Tisanotteri (Tripidi), Rincoti Omotteri (Psille, Aleurodidi e Afidi) e Lepidotteri (uova e larve di microlepidotteri). Le specie pi\u00f9 comuni e pi\u00f9 attive fanno capo ai generi \"Anthocoris\" e \"Orius\"; agli stessi generi appartengono anche alcune specie allevate in biofabbrica e commercializzate come bioinsetticidi (\"Orius insidiosus\", \"Orius laevigatus\", \"Anthocoris nemoralis\").\nImpieghi.\nL'impiego specifico si ha soprattutto in ambiente protetto (serra), in particolare contro i Tripidi e gli Aleurodidi, e sulle orticole a ciclo estivo. Tuttavia l'utilit\u00e0 maggiore si manifesta, anche se in modo non palese, nei frutteti e nel vigneto in quanto attivissimi contro gli Acari e le Psille. \u00c8 accertato che, nei pereti difesi secondo i criteri della lotta integrata, gli Antocoridi sono in grado di controllare le popolazioni di Psilla del pero mantenendone il livello sotto la soglia di danno senza richiedere trattamenti fitoiatrici specifici.\nSistematica.\nLa famiglia degli Antocoridi comprende circa 80 generi con oltre 500 specie; si suddivide in tre Sottofamiglie, di cui la pi\u00f9 rappresentativa e importante, per numero di specie e per scopi economici, \u00e8 quella delle Anthocorinae. Fra le classificazioni proposte nelle fonti bibliografiche si riporta quella conforme agli schemi di Integrated Taxonomy Information System, BioLib, Fauna Europaea:\nFamiglia \"Anthocoridae\""}
{"id": "1659470", "revid": "56818", "url": "https://it.wikipedia.org/wiki?curid=1659470", "title": "Legno di Giuseppe", "text": ""}
{"id": "1659471", "revid": "919135", "url": "https://it.wikipedia.org/wiki?curid=1659471", "title": "1 + 2 + 3 + 4 + \u00b7 \u00b7 \u00b7", "text": "La somma di tutti i numeri naturali, anche scritta 1 + 2 + 3 + 4 + ... o mediante il simbolo di sommatoria come\n\u00e8 una serie divergente; la somma dei primi formula_2 termini della serie pu\u00f2 essere trovata con la formula formula_3.\nBench\u00e9 a prima vista questa serie non sembri avere grande importanza, essa pu\u00f2 essere utilizzata per ottenere un certo numero di risultati matematicamente interessanti, tali da permettere applicazioni in altri campi quali l'analisi complessa, la teoria quantistica dei campi e la teoria delle stringhe.\nSomme parziali.\nLa formula si verifica per induzione su formula_2.\nDunque dobbiamo assumere che sia vero\nlavorare su questa uguaglianza e concludere con l'analoga uguaglianza per formula_12, vale a dire:\nPotremmo ad esempio aggiungere formula_12 a entrambi i membri dell'uguaglianza formula_5:\npoi facciamo qualche semplice passaggio algebrico:\ne quest'ultima uguaglianza \u00e8 esattamente formula_20. Questo conclude la dimostrazione del \"passo induttivo\". Quanto fatto \u00e8 una verifica e non una dimostrazione in quanto contiene direttamente il risultato, e non mostra invece il processo di ragionamento che ha portato, per via di intuizione, procedimento costruttivo o altro, alla formula chiusa risultato.\nLa dimostrazione di tale risultato invece pu\u00f2 essere effettuata, seguendo il giovane Gauss che per primo la realizz\u00f2 all'et\u00e0 di sette anni, riscrivendo la somma in modo riflesso e sommando i termini di uguale posto, ossia: formula_21 Sommando per colonne si ottiene: formula_22 ossia formula_23 e quindi formula_24\nGeneralizzando, per un generico numero naturale formula_2 si ottiene formula_3.\nEsempio.\nLa somma dei numeri formula_27 \u00e8:\nSomma dei numeri naturali utilizzando metodi euristici.\nSrinivasa Ramanujan scrisse nel capitolo 8 del suo taccuino che la somma dei numeri naturali formula_29 Questa conclusione arriv\u00f2 dopo che ebbe notato che si poteva trasformare la serie formula_30 in 1 \u2212 2 + 3 \u2212 4 + \u00b7 \u00b7 \u00b7 sottraendo 4 al secondo termine, 8 al quarto, 12 al sesto e cos\u00ec via. Il totale sottratto era quindi formula_31 ossia quattro volte la serie originale, quindi, chiamando la serie formula_32,\nQuest'ultima serie formula_361 \u2212 2 + 3 \u2212 4 + \u00b7 \u00b7 \u00b7 era gi\u00e0 stata calcolata come uguale a 1/4 poich\u00e9:\nquindi\nRamanujan scrive una seconda volta a proposito di questa serie in una lettera indirizzata a Godfrey Harold Hardy e datata 27 febbraio 1913.\nOvviamente, trattandosi di una somma che va avanti all'infinito, la \"dimostrazione\" di Ramanujan non \u00e8 applicabile nella pratica, poich\u00e9 in questo caso saremmo prima o poi costretti a fermare la sequenza, ottenendo un risultato positivo. Pertanto, le serie infinite vanno maneggiate prima trovando la funzione generale somma e poi passando al limite all\u2019infinito. Infatti se si manipolano le serie infinite come fossero finite (come nella \"soluzione\" riportata da Ramanujan), \u00e8 possibile dimostrare praticamente qualsiasi risultato (si veda sofisma algebrico).\nUn'interpretazione migliore dell'uguaglianza (falsa) formula_40 si ha considerando la funzione zeta di Riemann:\nper ogni numero complesso formula_42 di parte reale formula_43maggiore di formula_44. Utilizzando il prolungamento analitico di tale funzione si pu\u00f2 dimostrare che formula_45 e osservando che formula_46, si ottiene l'uguaglianza (falsa) formula_40. L'uguaglianza \u00e8 falsa in quanto la definizione di formula_48 in forma di serie non \u00e8 valida in formula_49 (e non lo \u00e8 in generale per tutti i numeri aventi parte reale minore o uguale a 1), cio\u00e8 non \u00e8 vero che formula_50.\nCalcolo combinatorio.\nSi pu\u00f2 notare che la somma dei primi formula_2 numeri coincide con le combinazioni di formula_12 elementi di classe 2:"}
{"id": "1659472", "revid": "647919", "url": "https://it.wikipedia.org/wiki?curid=1659472", "title": "1+2+4+8", "text": ""}
{"id": "1659473", "revid": "647919", "url": "https://it.wikipedia.org/wiki?curid=1659473", "title": "1 + 2 + 4 + 8 ...", "text": ""}
{"id": "1659474", "revid": "647919", "url": "https://it.wikipedia.org/wiki?curid=1659474", "title": "1+2+4+8...", "text": ""}
{"id": "1659475", "revid": "247667", "url": "https://it.wikipedia.org/wiki?curid=1659475", "title": "1 + 2 + 3 + 4 ...", "text": ""}
{"id": "1659477", "revid": "1983214", "url": "https://it.wikipedia.org/wiki?curid=1659477", "title": "Baia (Tulcea)", "text": "Baia \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 5 villaggi: Baia, Camena, Caugagia, Ceamurlia de Sus, Panduru.\nSul territorio del comune sono stati ritrovati nel 1953 reperti archeologici risalenti al Neolitico e riferibili alla cosiddetta Cultura di Hamangia."}
{"id": "1659484", "revid": "2143966", "url": "https://it.wikipedia.org/wiki?curid=1659484", "title": "Stazione meteorologica di Pisa Facolt\u00e0 di Agraria", "text": "La stazione meteorologica di Pisa - Facolt\u00e0 di agraria \u00e8 la stazione meteorologica di riferimento per il Servizio Idrologico Regionale della Toscana relativa alla citt\u00e0 di Pisa.\nStoria.\nLa stazione meteorologica inizi\u00f2 le osservazioni nel 1867 presso la scuola superiore di agraria, attualmente sede del Dipartimento di scienze agrarie, alimentari e agro-ambientali della Facolt\u00e0 di agraria dell'Universit\u00e0 degli Studi di Pisa.\nCon l'istituzione del Regio ufficio centrale di meteorologia, la stazione meteorologica ha fornito i dati al suddetto ente che poi li ha pubblicati nei bollettini giornalieri e negli annali.\nNel corso del Novecento i dati registrati dalla stazione meteorologica furono pubblicati fino al 1996 negli annali idrologici del Compartimento di Pisa per il Ministero dei lavori pubblici.\nCon la regionalizzazione del Servizio idrografico nazionale, dal 1998 la stazione \u00e8 entrata a far parte della rete del Servizio idrologico regionale della Toscana che nel 2001 ha provveduto all'installazione di una nuova stazione meteorologica automatica che fornisce i dati in tempo reale.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta a +7,1\u00a0\u00b0C; quella del mese pi\u00f9 caldo, luglio, \u00e8 di +23,3\u00a0\u00b0C. Le precipitazioni medie annue si attestano a 823\u00a0mm, distribuite mediamente in 82 giorni di pioggia, con un picco autunnale, massimi secondari in inverno e in primavera e minimo relativo in estate. L'eliofania assoluta media annua si attesta a 5,4 ore giornaliere, con massimo di 8,5 ore medie giornaliere in luglio e minimo di 3,1 ore medie giornaliere in dicembre.\nTemperature estreme mensili dal 1879 ad oggi.\nDi seguito sono riportati i valori estremi mensili delle temperature massime e minime registrate dal 1879 in poi.\nIn base alle suddette rilevazioni, la temperatura massima assoluta \u00e8 stata registrata 19 e 20 agosto 1943 e il 22 agosto 2011 con +39,5\u00a0\u00b0C, mentre la temperatura minima assoluta di -12,8\u00a0\u00b0C \u00e8 datata 11 gennaio 1985."}
{"id": "1659487", "revid": "1543377", "url": "https://it.wikipedia.org/wiki?curid=1659487", "title": "Michael Krohn-Dehli", "text": "Caratteristiche tecniche.\nNato come centrocampista centrale, \u00e8 stato successivamente spostato nel ruolo di ala. Dispone di buona tecnica e visione di gioco.\nCarriera.\nClub.\nMilit\u00f2 nelle file di diverse squadre danesi, prima di approdare nelle giovanili dell'Ajax, sotto la guida di Danny Blind. Nel 2004, comunque, lasci\u00f2 i \"Lancieri\", accasandosi al RKC Waalwijk. Qui fece il proprio debutto in Eredivisie, il 15 agosto 2004 in uno 0-0 contro il . Due anni dopo, a scadenza del contratto, ritorn\u00f2 all'Ajax, totalizzando 3 presenze in campionato, e il 31 gennaio 2007 venne mandato in prestito allo Sparta Rotterdam per la seconda met\u00e0 della stagione. Il 5 febbraio esord\u00ec con lo Sparta in una gara contro il Roda. Terminato il prestito, nell'estate 2007 \u00e8 tornato all'Ajax.\nIn seguito \u00e8 stato ceduto al Brondby, squadra della massima serie danese, dove rimane per quattro stagioni consecutive segnando complessivamente 26 reti in 122 presenze in campionato. Nella stagione 2012-2013 gioca nella Liga spagnola con il neopromosso Celta Vigo, segnando 2 gol in 34 presenze in campionato e giocando altre 3 partite senza segnare in Coppa del Re.\nIl 1\u00ba giugno 2015 firma un contratto biennale, con opzione per il terzo, con il . Il 28 aprile 2016, nel corso della semifinale di andata di Europa League, pareggiata per 2-2 contro lo Shakhtar Donetsk, rimane vittima di un gravissimo infortunio al ginocchio sinistro, riportando la frattura del polo inferiore della rotula; operato il giorno dopo, i tempi di recupero vengono stimati tra i sette e gli otto mesi. Quasi sei mesi dopo, il 27 ottobre, sul profilo Twitter del Siviglia compare una foto di Krohn-Dehli in corsa. Un mese pi\u00f9 tardi, Krohn-Dehli era di nuovo sul campo di allenamento con il resto della squadra. Il 29 gennaio 2018 passa a titolo definitivo al Deportivo La Coruna dove firma un contratto fino al giugno 2019.\nNazionale.\nDopo aver giocato numerose partite amichevoli con le varie selezioni giovanili del suo Paese, ha iniziato a giocare nella Nazionale maggiore danese nel 2006; nel giugno del 2012 viene inserito dal CT Morten Olsen nella lista dei 23 che parteciperanno a Euro 2012 in Polonia e Ucraina. Nella prima giornata del girone eliminatorio risulta subito decisivo, segnando la rete con cui la Danimarca sconfigge 0-1 i Paesi Bassi. Va ancora a segno nella terza giornata, rete per\u00f2 inutile perch\u00e9 la Danimarca non solo perder\u00e0 1-2 contro la Germania (reti di Lukas Podolski e Lars Bender), ma verr\u00e0 anche eliminata a favore del Portogallo.\nNel 2015, per via dei vari infortuni patiti in carriera, esce dal giro della Nazionale danese. Convocato a sorpresa per i Mondiali in Russia del 2018 dopo 3 anni di assenza dalla Nazionale, scende in campo unicamente nell'ottavo di finale perso contro la Croazia, nel quale tira e segna uno dei rigori segnati dalla sua squadra, che tuttavia si \u00e8 rivelato inutile visto che ad avere la meglio sono stati i croati visti gli errori dal dischetto di Eriksen, Sch\u00f8ne e Nicolai J\u00f8rgensen (tutti e 3 si sono fatti parare il tiro dal portiere croato Danijel Suba\u0161i\u0107), che sono risultati decisivi ai fini dell'eliminazione della compagine scandinava.\nDopo il Mondiale, in data 3 luglio 2018, ha annunciato il suo ritiro dalla Nazionale.\nStatistiche.\nPresenze e reti nei club.\n\"Statistiche aggiornate al 15 luglio 2019\"."}
{"id": "1659493", "revid": "1543377", "url": "https://it.wikipedia.org/wiki?curid=1659493", "title": "Beidaud", "text": "Beidaud \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Beidaud, Neat\u00e2rnarea, Sarighiol de Deal."}
{"id": "1659500", "revid": "1983214", "url": "https://it.wikipedia.org/wiki?curid=1659500", "title": "Be\u0219tepe", "text": "Be\u0219tepe \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: B\u0103ltenii de Jos, B\u0103ltenii de Sus, Be\u0219tepe.\nBe\u0219tepe \u00e8 divenuto comune autonomo nel 2003, staccandosi dal comune di Mahmudia."}
{"id": "1659502", "revid": "287204", "url": "https://it.wikipedia.org/wiki?curid=1659502", "title": "Bestepe", "text": ""}
{"id": "1659503", "revid": "119991", "url": "https://it.wikipedia.org/wiki?curid=1659503", "title": "Stazione meteorologica di Volterra Saline", "text": ""}
{"id": "1659507", "revid": "1983214", "url": "https://it.wikipedia.org/wiki?curid=1659507", "title": "Mahmudia", "text": "Mahmudia \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nNel 2003 si sono staccati da Mahmudia i villaggi di B\u0103ltenii de Jos, B\u0103ltenii de Sus e Be\u015ftepe, andati a formare il comune di Be\u0219tepe."}
{"id": "1659508", "revid": "604467", "url": "https://it.wikipedia.org/wiki?curid=1659508", "title": "Coppa del Mondo di slittino", "text": "La Coppa del Mondo di slittino \u00e8 un circuito internazionale di gare di slittino organizzato annualmente dalla Federazione Internazionale Slittino (FIL), a partire dalla stagione 1977/78. Tra le Coppe del Mondo che si disputano annualmente nelle varie discipline invernali questa competizione \u00e8 la seconda per ordine di istituzione, subito dietro allo sci alpino ed a pari merito con il biathlon.\nLe gare si svolgono abitualmente da novembre a febbraio prevalentemente sulle piste europee, ma capita che prove si disputino anche in Nord America e nell'Estremo Oriente. Dall'edizione 2011/12 i titoli di campioni europei e di campioni pacifico-americani, questi ultimi di fresca istituzione, vengono assegnati durante una tappa di Coppa del Mondo come \"gara nella gara\". Resta invece competizione a s\u00e9 stante il campionato mondiale, che viene disputato tutti gli anni, eccezion fatta in quelli in cui si disputano i Giochi olimpici.\nFin dalla sua prima edizione le discipline in cui si gareggia sono il singolo uomini, il singolo donne e il doppio. Oltre a queste tre prove, dal 2003/04 \u00e8 stata introdotta anche la gara a squadre; quest'ultima competizione per\u00f2 non si disputa in un tutte le localit\u00e0 sede di tappa. A partire dalla stagione 2014/15 \u00e8 stata istituita la specialit\u00e0 dello sprint, articolata in una gara maschile, una femminile e una di doppio; alle gare sprint possono prendere parte solo i primi quindici classificati delle \"classiche\" gare del singolo uomini e donne e del doppio disputate in quella stessa tappa del circuito di Coppa, attribuendo gli stessi punteggi gi\u00e0 previsti per le altre tipologie di gara relativamente alle classifiche delle sfere di cristallo generali; le Coppe di specialit\u00e0 per le gare sprint vengono assegnate a coloro che hanno disputato tutte le prove facendo segnare il minor tempo nella somma delle tre discese. Come per la gara a squadre, quest'ultima competizione non si disputa in tutte le localit\u00e0 sede di tappa. A partire dalla stagione 2020/21 \u00e8 stata istituita un'ulteriore Coppa di specialit\u00e0, attribuita in base ai punti ottenuti soltanto nelle gare \"classiche\", che va ad affiancare quella riservata alle gare sprint, di cui \u00e8 stato modificato il metodo di attribuzione, anch'esso ora a punti e non pi\u00f9 per somma di tempi, uniformandolo cos\u00ec alle altre graduatorie di Coppa. Questi trofei di specialit\u00e0 sono di fatto delle coppe di cristallo leggermente pi\u00f9 piccole di quelle generali.\nL'attribuzione dei punti ai partecipanti nelle varie gare \u00e8 cambiata diverse volte nel corso degli anni. Attualmente vengono assegnati punti a scalare ad ogni atleta classificato utilmente in ogni singola gara (100 punti al vincitore, 85 al secondo, 70 al terzo e cos\u00ec via fino ad assegnarne 1 a coloro che si piazzano dalla quarantesima posizione in gi\u00f9). Alla fine della stagione gli slittinisti con il punteggio complessivo pi\u00f9 alto per ogni disciplina vincono le rispettive Coppe del Mondo. Nel doppio si tiene in considerazione solo il risultato di coppia e non per singolo partecipante, infatti se anche in stagione si gareggia con pi\u00f9 partner non vengono sommati i punteggi ottenuti da ogni singolo atleta, ma solo quelli relativi alla stessa coppia. Nelle gare a squadre viene invece premiata la nazione.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. \u00c8 similare al trofeo consegnato ai vincitori delle Coppe del Mondo organizzate dalla FIS (sci alpino, sci di fondo, salto con gli sci, combinata nordica, freestyle, snowboard), dall'IBU (biathlon), dall'ISU (pattinaggio di velocit\u00e0, short track) o dalla IBSF (bob, skeleton). Per questo a volte il termine \"sfera di cristallo\" \u00e8 usato come sinonimo di Coppa del Mondo.\nRecord.\nMaggiori vincitori di Coppe del Mondo generali.\nIl record assoluto di Coppe del Mondo appartiene all'italiano Norbert Huber con undici trionfi; egli \u00e8 anche l'unico atleta ad aver conquistato le sfere di cristallo sia nel singolo sia nel doppio e peraltro in due occasioni (1984/85 e 1985/86) nel corso della medesima stagione. Lo seguono distaccati di una sola lunghezza l'altro italiano Armin Z\u00f6ggeler e l'austriaco Markus Prock entrambi pluripremiati nella specialit\u00e0 del singolo. Le prime donne in classifica sono la tedesca Natalie Geisenberger, con otto trofei, seguita dalle connazionali Tatjana H\u00fcfner e Silke Kraushaar-Pielach, a quota cinque.\nNella seguente classifica sono indicati tutti gli atleti vincitori di almeno due Coppe del Mondo generali, ordinati per numero di vittorie. Le classifiche sono aggiornate alla stagione 2021/22. In grassetto le atlete e gli atleti ancora in attivit\u00e0.\nI pi\u00f9 vittoriosi in tappe di Coppa del Mondo.\nIl record di vittorie nelle singole gare di Coppa del Mondo, comprendendo anche le gare a squadre e le competizioni sprint, appartiene al tedesco Felix Loch, che ha vinto 74 volte in carriera, seguito dai connazionali del doppio Tobias Arlt e Tobias Wendl e dall'altra specialista del singolo Natalie Geisenberger, secondi a quota 74.\nNella seguente classifica generale sono indicati tutti gli atleti vincitori di almeno quindici gare di Coppa del Mondo, mentre nelle classifiche per singole discipline vengono riportati i primi dieci atleti in ordine di numero di vittorie. Le classifiche sono aggiornate alla stagione 2020/21. In grassetto le atlete e gli atleti ancora in attivit\u00e0.\nI polivalenti.\nCome precedentemente ricordato, l'unico atleta ad aver vinto la Coppa del Mondo sia nel singolo sia nel doppio \u00e8 l'italiano Norbert Huber, ma anche altri si sono cimentati con buoni risultati in entrambe le specialit\u00e0 ed in questo elenco vengono indicati tutti coloro che siano riusciti a vincere almeno una prova di Coppa tanto nel singolo quanto nel doppio."}
{"id": "1659516", "revid": "1782831", "url": "https://it.wikipedia.org/wiki?curid=1659516", "title": "La mano sinistra del diavolo", "text": "La mano sinistra del diavolo \u00e8 un romanzo poliziesco dello scrittore italiano Paolo Roversi. Pubblicato nel 2006 dalla casa editrice Mursia con la quale Roversi ha anche pubblicato Niente baci alla francese nel 2007. Si tratta di un romanzo poliziesco ambientato tra Milano e la bassa padana nell'Italia contemporanea, secondo di una serie, il cui protagonista \u00e8 Enrico Radeschi a cui appartengono anche \"Blue Tango - noir metropolitano\" del 2006 e \"Niente baci alla francese\" del 2007.\nTrama.\nUna misteriosa serie di omicidi avviene a Capo di Ponte Emilia, piccolo borgo della Bassa affacciato sul Po. Le vittime sono tutti uomini anziani. A condurre le indagini \u00e8 il maresciallo dei Carabinieri, Giorgio Boskovic aiutato dal brigadiere Gennaro Rizzitano. In loro aiuto interviene Enrico Radeschi, giornalista free lance, originario del paese ma milanese d'adozione. Intanto a Milano viene scoperto l'omicidio di una ragazza trovata seppellita nel Parco agricolo sud Milano e l'indagine viene affidata a Loris Sebastiani, vicequestore ed amico di Radeschi."}
{"id": "1659526", "revid": "33689", "url": "https://it.wikipedia.org/wiki?curid=1659526", "title": "Personaggi di Thrill Kill", "text": ""}
{"id": "1659533", "revid": "2730", "url": "https://it.wikipedia.org/wiki?curid=1659533", "title": "Discografia dei Radiohead", "text": "In questa pagina \u00e8 presente l'intera discografia dei Radiohead suddivisa in: album in studio, raccolte, EP (studio, live e speciali), singoli, video e videoclip.\nColonne sonore.\nAlcune canzoni dei Radiohead sono state incluse nelle colonne sonore di diversi film:"}
{"id": "1659534", "revid": "1873126", "url": "https://it.wikipedia.org/wiki?curid=1659534", "title": "Stazione meteorologica di Pomarance Larderello", "text": "La stazione meteorologica di Pomarance Larderello \u00e8 la stazione meteorologica di riferimento per la localit\u00e0 di Larderello, nel territorio comunale di Pomarance.\nCaratteristiche.\nLa stazione meteorologica, si trova nell'Italia centrale, in provincia di Pisa, nel comune di Pomarance, in localit\u00e0 Larderello, a 400 metri s.l.m. e alle coordinate geografiche . I suoi dati vengono trasmessi anche al servizio idrologico regionale.\nDati climatologici.\nLa media trentennale 1961-1990 indica una temperatura media del mese pi\u00f9 freddo, gennaio, di +6,1\u00a0\u00b0C ed una temperatura media del mese pi\u00f9 caldo, agosto, di +22,7\u00a0\u00b0C.\nLe precipitazioni medie annue si aggirano attorno ai 900\u00a0mm, mediamente distribuite in 89 giorni, con un picco autunnale ed un massimo secondario primaverile\nTemperature estreme mensili dal 1924 al 2000.\nNella tabella sottostante sono riportati i valori delle temperature estreme mensili registrate presso la stazione meteorologica dal 1924 al 2000. Nel periodo esaminato la temperatura minima assoluta ha toccato i -11,2\u00a0\u00b0C nel gennaio 1985, mentre la massima assoluta ha raggiunto i +41,0\u00a0\u00b0C nel luglio 1983."}
{"id": "1659537", "revid": "119991", "url": "https://it.wikipedia.org/wiki?curid=1659537", "title": "Stazione meteorologica di Pomarance", "text": ""}
{"id": "1659540", "revid": "119991", "url": "https://it.wikipedia.org/wiki?curid=1659540", "title": "Stazione meteorologica di Larderello", "text": ""}
{"id": "1659546", "revid": "46291", "url": "https://it.wikipedia.org/wiki?curid=1659546", "title": "Rubus arcticus", "text": "Il lampone artico (\"Rubus arcticus\" ) \u00e8 una piccola pianta arbustiva appartenente alla famiglia delle Rosacee diffuso nel nord dell'Europa e dell'America.\nMorfologia.\nPortamento.\nProbabilmente \u00e8 il pi\u00f9 piccolo dei rovi; raggiunge un'altezza compresa tra i 10 ed i 30 centimetri. I gambi sono sottili e di colore verde o marrone, ramificati e ricoperti da una fine peluria.\nFoglie.\nLe foglie sono composte da tre foglioline pi\u00f9 piccole. Il picciolo pi\u00f9 lungo si presenta peloso. Le foglioline hanno forma rombica od obovata e con margine irregolarmente seghettato, a volte superficialmente inciso.\nFiori.\nI fiori sono piccoli e apicali, con un diametro di circa 15 millimetri, solitari e con petali di colore rosa vivo. I sepali sono 5 o 10 e si flettono all'indietro quando il frutto comincia ad ingrossarsi. Il pedicello si sviluppa alla base della foglia e si presenta ricoperto da una fitta peluria. Gli stami sono eretti e pi\u00f9 corti dei petali. I pistilli sono 20 ed inferiori agli stami. La fioritura avviene in estate, tra giugno e luglio.\nFrutti.\nIl frutto \u00e8 una piccola bacca globosa di colore rosso vivo e diametro non maggiore di 1 centimetro. La maturazione dei frutti avviene tra luglio ed agosto.\nRadici.\nL'apparato radicale \u00e8 costituito da un piccolo rizoma strisciante quasi legnoso.\nDistribuzione e habitat.\nSi pu\u00f2 trovare principalmente alle latitudini nordiche in Alaska, Canada, Scandinavia e Russia settentrionale ma anche in Gran Bretagna e nei Paesi Bassi.\nPresenta una resistenza insolita al freddo e predilige i suoli acidi con alto contenuto di materia organica nei boschi, pendii e calanchi. Vegeta a quote comprese tra 0 e 1.200 metri."}
{"id": "1659552", "revid": "172866", "url": "https://it.wikipedia.org/wiki?curid=1659552", "title": "Maga", "text": ""}
{"id": "1659553", "revid": "648655", "url": "https://it.wikipedia.org/wiki?curid=1659553", "title": "Comuni del Burundi", "text": "I comuni del Burundi costituiscono la suddivisione territoriale di secondo livello del Paese, dopo le province, e ammontano a 117; ciascuno di essi si suddivide a sua volta in colline (\"imisozi\"), pari nel loro complesso a 2639."}
{"id": "1659554", "revid": "348618", "url": "https://it.wikipedia.org/wiki?curid=1659554", "title": "Stazione meteorologica di Pontedera", "text": "La stazione meteorologica di Pontedera \u00e8 la stazione meteorologica di riferimento relativa alla citt\u00e0 di Pontedera.\nCoordinate geografiche.\nLa stazione meteorologica si trova nell'Italia centrale, in provincia di Pisa, nel comune di Pontedera, a 10 metri s.l.m. e alle coordinate geografiche .\nDati climatologici 1961-1990.\nLa media trentennale 1961-1990 indica una temperatura media del mese pi\u00f9 freddo, gennaio, di +5,4\u00a0\u00b0C ed una temperatura media del mese pi\u00f9 caldo, luglio, di +24,3\u00a0\u00b0C.\nLe precipitazioni medie annue nel medesimo trentennio si attestano a 934,9\u00a0mm, con picco in autunno e minimo relativo in estate."}
{"id": "1659555", "revid": "240277", "url": "https://it.wikipedia.org/wiki?curid=1659555", "title": "Mariska Hargitay", "text": "Biografia.\nQuarta di cinque fratelli, \u00e8 nata al St. John's Hospital di Santa Monica, figlia di Jayne Mansfield, attrice e \"sex symbol\" negli anni cinquanta, e dell'ungherese ex Mister Universo Mickey Hargitay. Il suo nome di battesimo \u00e8 ungherese e si riferisce a Maria Maddalena (Mariska \u00e8 un diminutivo di Maria). Il cognome \u00e8 originario del Distretto di Harghita. Mariska ha due sorelle, Jayne Marie Mansfield e Tina Hargitay; due fratelli, Mikl\u00f3s e Zoltan Hargitay; e un altro fratello, Antonio Ottaviano (meglio conosciuto come Tony Cimber), un ex regista fra le cui opere vi \u00e8 lo \"show\" di Wrestling femminile G.L.O.W.\nI suoi genitori divorziarono nel maggio 1963, ma un giudice stabil\u00ec in seguito che, poich\u00e9 il divorzio era avvenuto in Messico, esso non era valido negli Stati Uniti. Tornarono insieme pochi mesi prima della nascita di Mariska, ma si separarono di nuovo otto mesi dopo, nell'agosto 1964, quando i divorzi ottenuti in Messico divennero riconosciuti anche negli Stati Uniti. Alcune settimane dopo, la madre spos\u00f2 il regista Matt Cimber, sotto la cui direzione recit\u00f2 nell'opera di William Inge \"Bus Stop\".\nIl 29 giugno 1967, Jayne Mansfield mor\u00ec in un incidente automobilistico vicino a New Orleans. Il suo fidanzato, Sam Brody, e l'autista morirono anche loro sul colpo. Addormentata sul sedile posteriore dell'auto, Mariska, allora una bambina di tre anni e mezzo, sub\u00ec una ferita a zig-zag sulla testa. Anche Mikl\u00f3s e Zoltan si trovavano nell'auto, ma rimasero solo lievemente feriti. Dopo la morte della loro madre, i tre fratelli furono cresciuti dal padre e dalla sua terza moglie, Ellen Siano.\nMariska recitava spesso nel programma teatrale della sua scuola superiore, la Marymount High School; si \u00e8 laureata nel 1987 alla Facolt\u00e0 di Teatro, Cinema e Televisione, specializzandosi in Teatro.\nCarriera.\nNel 1983 Mariska venne incoronata \"Miss Beverly Hills\", e arriv\u00f2 seconda al concorso di \"Miss California\" a Oxnard. Debutt\u00f2 in TV con un piccolo ruolo in \"Star 80\", un film-documentario di Bob Fosse con Mariel Hemingway, storia della modella di Playboy Dorothy Stratten, uccisa dal suo ex marito. In pochi anni, Mariska ottenne ruoli fissi nelle serie TV \"Downtown\" e \"Falcon Crest\", nel quale interpretava Carly Fixx. Interpret\u00f2 inoltre l'agente Angela Garcia nella serie \"Tequila e Bonetti\", e apparve in un episodio della quarta stagione di \"Seinfeld\".\nDue anni dopo interpret\u00f2 Didi Edlestein, la sexy vicina della porta accanto, nella sitcom del 1995 \"Can't Hurry Love\", nella quale recitava anche Nancy McKeon. Nel 1997 recit\u00f2 nel ruolo della detective Nina Echeverria nella serie TV \"Prince Street\", e divenne un personaggio ricorrente nella quarta stagione di \"E.R. - Medici in prima linea\" con il ruolo di Cynthia Hooper.\nIl successo giunse nel 1999, anno in cui interpret\u00f2 il detective Olivia Benson nella serie \"Law &amp; Order - Unit\u00e0 vittime speciali\", che narra di una squadra di detective che si occupa di vittime colpite da crimini sessuali. I contenuti altamente drammatici della sceneggiatura e lo stesso ruolo da lei interpretato nella serie, misero da subito la Hargitay di fronte a una difficile realt\u00e0 e a un desiderio di poter fare qualcosa per le vittime colpite da abusi nella vita reale. Si convinse quando una \"fan\" le mand\u00f2 una \"mail\" nella quale le confessava di essere stata stuprata a 15 anni e, ormai quarantenne, di non aver mai trovato il coraggio di dirlo a nessuno, fino al messaggio inviato all'attrice. Cos\u00ec, nel 2004, la Hargitay ha fondato la Joyful Heart Foundation, un'associazione \"no profit\" che offre assistenza on line a tutte quelle persone che sono state violentate, stuprate, o che hanno subito abusi (http://www.joyfulheartfoundation.org).\nVita privata.\nDi fede cattolica, il 28 agosto 2004 la Hargitay ha sposato l'attore Peter Hermann, da cui ha avuto un figlio, Miklos Friedrich Hermann (2006). In seguito, nell'aprile del 2011, la coppia ha adottato una bambina, Amaya Josephine, e nell'ottobre 2011 un bambino, Andrew Nicolas, nato pochi mesi prima.\n\u00c8 la madrina di Sophia Eva Pietra Meloni, figlia di Christopher Meloni, collega nella serie \"Law &amp; Order - Unit\u00e0 vittime speciali\", e amico fuori dal set.\nDoppiatrici italiane.\nNelle versioni in italiano dei suoi film, Mariska Hargitay \u00e8 stata doppiata da: "}
{"id": "1659569", "revid": "984922", "url": "https://it.wikipedia.org/wiki?curid=1659569", "title": "Stazione meteorologica di Casciana Terme", "text": "La stazione meteorologica di Casciana Terme \u00e8 la stazione meteorologica di riferimento relativa alla localit\u00e0 di Casciana Terme.\nCoordinate geografiche.\nLa stazione meteorologica si trova nell'Italia centrale, in provincia di Pisa, nel comune di Casciana Terme, a 114 metri s.l.m. e alle coordinate geografiche .\nDati climatologici.\nLa media trentennale 1961-1990 indica una temperatura media del mese pi\u00f9 freddo, gennaio, di +5,9\u00a0\u00b0C ed una temperatura media dei mesi pi\u00f9 caldi, luglio e agosto, di +23,3\u00a0\u00b0C"}
{"id": "1659570", "revid": "1456895", "url": "https://it.wikipedia.org/wiki?curid=1659570", "title": "Purple Heart", "text": "Il Purple Heart (in italiano: \"cuore viola\") \u00e8 una decorazione delle forze armate statunitensi assegnata in nome del Presidente a coloro che sono stati feriti o uccisi mentre servivano nelle forze armate a partire dal 5 aprile 1917, giornata che segn\u00f2 l'ingresso degli USA nella prima guerra mondiale. Il National Purple Heart Hall of Honor, il registro del personale militare che ha ricevuto il Purple Heart, \u00e8 situato a Newburgh nello stato di New York. Il Purple Heart \u00e8 la pi\u00f9 vecchia onorificenza ancora in uso nelle forze armate statunitensi, e la sua antichit\u00e0 \u00e8 seconda solo a quella della obsoleta Fidelity Medallion."}
{"id": "1659572", "revid": "6923", "url": "https://it.wikipedia.org/wiki?curid=1659572", "title": "Heikki Kovaleinen", "text": ""}
{"id": "1659582", "revid": "729019", "url": "https://it.wikipedia.org/wiki?curid=1659582", "title": "Servizio sanitario della Polizia di Stato", "text": "La Direzione centrale di sanit\u00e0 del Dipartimento della pubblica sicurezza svolge il servizio di sanit\u00e0 per la Polizia di Stato. Al vertice vi \u00e8 un dirigente generale medico del ruolo professionale dei sanitari della Polizia di Stato. \nStoria.\nPer le sue particolari caratteristiche, per i suoi delicati compiti e per il significativo numero di dipendenti, la Polizia di Stato ha avvertito fin da epoche remote, in relazione alle sue origini, l'esigenza di una struttura sanitaria.\nOrigini.\nAlla costituzione del Corpo della regia guardia per la pubblica sicurezza, avvenuta circa mezzo secolo dopo l'unit\u00e0 d'Italia, il Ministero dell'interno avvert\u00ec l'esigenza di un'organizzazione sanitaria adeguata all'accertamento dell'idoneit\u00e0 di coloro che aspiravano ad essere arruolati. Pertanto l'incarico fu affidato agli unici che possedevano la mentalit\u00e0 e l'esperienza per tale scopo: gli ufficiali medici del Regio Esercito.\nQuando nel 1925 fu creato il Corpo degli agenti di pubblica sicurezza, furono istituite le sale mediche presso le scuole di polizia e presso i reparti di maggiore importanza. Tali strutture sanitarie di Polizia furono affidate sempre ad ufficiali medici dell'allora Regio Esercito, designati dal Ministero della guerra.\nTale organizzazione sanitaria, assunse la veste di un vero e proprio servizio con il regio decreto 1629/1930 intitolato \u201cApprovazione del nuovo regolamento per il Corpo degli agenti di pubblica sicurezza\u201d.\nNel decreto venne capillarizzata l'organizzazione con i medici incaricati nominati dal Ministero dell'interno su proposta del prefetto; la nomina doveva ricadere su coloro che prestavano servizio come ufficiali medici della M.V.S.N. o su coloro che avevano prestato servizio come ufficiale medico del Regio Esercito.\nVennero istituite sale mediche anche per i reparti inferiori a 60 uomini e venne stabilito che \u201cI direttori delle scuole e i Questori dovranno porre a disposizione del sanitario, per il numero di ore che sar\u00e0 necessario, un agente che abbia possibilmente qualche nozione di infermieristica\".\nLa Direzione del Servizio sanitario a livello centrale venne codificata nel 1935, con il decreto 7270, avente come titolo \u201cRiorganizzazione del Servizio Sanitario per il Corpo degli Agenti di P.S.\u201d\nAttraverso questo decreto si istitu\u00ec il direttore del servizio e le modalit\u00e0 di avanzamento di carriera.\nDopoguerra.\nDal 1944 il Corpo fu trasformato in \u201cCorpo delle guardie di pubblica sicurezza\u201d, militarizzato e integrato nelle forze armate dello Stato e, con decreto 15/1948, fu stabilita anche l'assunzione in servizio temporaneo di polizia di ufficiali medici dell'Esercito Italiano, i quali furono assegnati non solo alle scuole, ma anche ai reparti provinciali e ai reparti ad inquadramento diretto.\nFu emanata, nel 1958, una circolare intitolata \u201cOrdinamento del Servizio Medico di Polizia\u201d che istituiva l'ufficio medico centrale\u201d e delineava dettagliatamente le funzioni dei sanitari e le loro attribuzioni.\nIl \"Servizio Sanitario della Polizia\" fu istituito con la legge 885 del 1962, che diede vita al Ruolo degli ufficiali medici di polizia del Corpo delle guardie di P.S. Nel 1965 fu bandito il primo concorso per medici di Polizia e, grazie allo status acquisito dopo il corso di formazione presso l'allora Accademia di polizia i nuovi \u201cufficiali medici di polizia\u201d vennero chiamati anche da altre forze di polizia. Si trattava di un ruolo di 80 medici ai quali erano attribuite le qualifiche di ufficiale di pubblica sicurezza e ufficiale di polizia giudiziaria; un ruolo che doveva soddisfare le esigenze operative del Corpo su tutto il territorio nazionale.\nQuesto Ruolo fece fronte per 20 anni alle esigenze ai compiti previsti e alle esigenze crescenti della Polizia:\nIl servizio dopo la riforma.\nPer le esigenze operative di polizia e, in generale, di supporto del Ministero dell'interno, nell'ambito dell'Amministrazione della pubblica sicurezza, cos\u00ec come previsto dalla legge di riforma della Polizia di Stato (l. 121/1981), tramite i DD.P.R. 337 e 338 del 1982, vennero istituiti i ruoli professionali dei sanitari della Polizia di Stato e i ruoli tecnici della Polizia di Stato (servizio sanitario).\nLa direzione centrale di Sanit\u00e0, all'interno del dipartimento della Pubblica sicurezza venne istituita nel 1990 acquisendo tutte le funzioni e le attribuzioni proprie del precedente ufficio denominato \"Servizio Sanitario Centrale\".\nSul territorio sono stati previsti i \"Centri sanitari polifunzionali di Milano, Napoli, Palermo, e i Coordinamenti sanitari di Torino, Milano, Padova, Firenze, Roma, Napoli, Catania.\nDirettore.\nDal luglio 2014 direttore centrale di sanit\u00e0 \u00e8 Roberto Santorsa che ha sostituito il dirigente generale medico Giovanni Cuomo, che era direttore dal 2008. Dal 2018 il Direttore Centrale di Sanit\u00e0 \u00e8 il Dirigente Generale Medico Fabrizio Ciprani..\nRuoli.\nMedici.\nIl ruolo professionale prevede sei qualifiche, tre dirigenziali e tre direttive:\nSanitari.\nPer ci\u00f2 che concerne il settore tecnico-sanitario, il personale \u00e8 suddiviso in 12 qualifiche equiparate alle parallele qualifiche dei ruoli che svolgono funzioni di polizia.\nIn questa suddivisione, sebbene gli infermieri siano in possesso di laurea o titolo ad esso equipollente, e per svolgere le funzioni di coordinatore infermieristico (ex caposala) \u00e8 necessario un titolo post-laurea (master), si collocano rispettivamente solo a partire dal ruolo dei sovrintendenti e degli ispettori tecnici (precedentemente denominati revisori e dei periti), con possibilit\u00e0 di carriera, previo concorso, fino alla qualifica di sostituto commissario tecnico (precedente sostituto direttore tecnico).\nCon omologo inquadramento, la Polizia di Stato \u00e8 dotata di tecnici di neurofisiopatologia, fisioterapisti, tecnici sanitari di laboratorio biomedico, tecnici sanitari di radiologia medica.\nAlla tabella sottostante vanno aggiunte, per ogni categoria di ruolo, la qualifica di Coordinatore a livello apicale (Assistente Capo Tecnico Coordinatore, Sovrintendente Capo Tecnico Coordinatore, Sostituto Commissario Tecnico Coordinatore)."}
{"id": "1659583", "revid": "179521", "url": "https://it.wikipedia.org/wiki?curid=1659583", "title": "Coppa del mondo di slittino", "text": ""}
{"id": "1659586", "revid": "287204", "url": "https://it.wikipedia.org/wiki?curid=1659586", "title": "The Angus Drive", "text": "The Angus Drive \u00e8 il primo EP della cantante canadese Avril Lavigne, uscito nel 2002.\nIl disco.\n\"The Angus Drive\" \u00e8 un EP molto raro. \u00c8 stato distribuito solo promozionalmente a DJ e Stazioni Radio. Si vocifera che esistono solo 1000 copie."}
{"id": "1659588", "revid": "547034", "url": "https://it.wikipedia.org/wiki?curid=1659588", "title": "Raniero Arsendi", "text": "Soprannominato \"il monarca delle leggi\", fu un insigne giureconsulto civilista, maestro di Bartolo da Sassoferrato e citatissimo dai posteri.\nBiografia.\nNacque a Forl\u00ec verso la fine del fine del XIII secolo.\nFu lettore di diritto a Bologna, dove ebbe come discepolo Bartolo da Sassoferrato, a Pisa \u2013 mentre insegnava anche Bartolo \u2013 e a Padova (dal 1344). In quest'ultima citt\u00e0, fu consigliere dei Carraresi. Anche Carlo IV di Lussemburgo lo volle come suo consigliere, nominandolo poi cavaliere e conte.\nMor\u00ec nel 1358 a Padova e fu sepolto nel chiostro del Capitolo della Basilica di Sant'Antonio.\nUno dei due figli, Arsendino Arsendi, fu pure un apprezzato giurista, oltre che politico e diplomatico nella corte carrarese."}
{"id": "1659589", "revid": "2143966", "url": "https://it.wikipedia.org/wiki?curid=1659589", "title": "Stazione meteorologica di San Miniato", "text": "La stazione meteorologica di San Miniato \u00e8 la stazione meteorologica di riferimento del Servizio Idrologico Regionale della Toscana relativa al centro di San Miniato.\nStoria.\nLa stazione meteorologica inizi\u00f2 ad effettuare registrazioni udometriche a partire dal 1881, fornendo i dati al Regio Ufficio Centrale di Meteorologia.\nNel corso del Novecento la stazione meteorologica ha fornito i dati termopluviometrici al Ministero dei lavori pubblici per la loro pubblicazione negli Annali Idrologici del Compartimento di Pisa fino all'anno 1996.\nCon la regionalizzazione del Servizio Idrografico Nazionale, la stazione meteorologica \u00e8 entrata a far parte della rete del Servizio Idrologico Regionale della Toscana, che nel 2000 ha installato una nuova stazione meteorologica automatica per la fornitura dei dati in tempo reale mantenendo la sua ubicazione presso il cimitero di San Miniato.\nNel frattempo, il 5 marzo 1993 \u00e8 stata attivata dall'ARSIA anche una nuova stazione automatica agrometeorologica presso la localit\u00e0 di Poggio al Pino.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta a +6,5\u00a0\u00b0C, mentre la temperatura media del mese pi\u00f9 caldo, luglio, \u00e8 di +24,4\u00a0\u00b0C\nTemperature estreme mensili dal 1924 ad oggi.\nNella tabella sottostante sono indicate le temperature massime e minime mensili registrate periodo dal 1924 in poi; la serie storica risulta lacunosa negli anni quaranta e in alcuni periodi degli anni novanta.\nLa temperatura minima assoluta della serie storica esaminata \u00e8 scesa a -12,1\u00a0\u00b0C l'11 gennaio 1985, mentre la temperatura massima assoluta ha toccato i +41,2\u00a0\u00b0C il 5 agosto 2003."}
{"id": "1659593", "revid": "125888279", "url": "https://it.wikipedia.org/wiki?curid=1659593", "title": "Ciar\u00e1n Hinds", "text": "Biografia.\nNato a Belfast, ultimo dei cinque figli (ha quattro sorelle) di un medico e di un'attrice teatrale. Invece di seguire le orme paterne decide di diventare attore come la madre: dopo aver studiato al St. Malachy's College frequenta la Queen's University, da dove viene per\u00f2 cacciato. In seguito completa la sua formazione alla Royal Academy of Dramatic Art. Terminati gli studi inizia lentamente a calcare i palcoscenici teatrali con diverse compagnie, fino ad ottenere una certa popolarit\u00e0 con il \"Riccardo III\" portato in scena dalla Royal Shakespeare Company con la regia di Sam Mendes. Continua a lavorare assiduamente in teatro fino al suo debutto cinematografico nel 1981 in \"Excalibur\".\nOtto anni dopo torna al cinema ne \"Il cuoco, il ladro, sua moglie e l'amante\" di Peter Greenaway. Intanto continua a recitare in teatro in produzioni statunitensi e britanniche come \"Closer\". Negli anni seguenti torna al cinema lavorando in film come \"Amiche\", \"Mary Reilly\", \"Oscar e Lucinda\". Nel 1999 recita per i registi italiani Giacomo Campiotti, \"Il tempo dell'amore\", e Roberto Faenza, \"L'amante perduto\". Dopo aver recitato nel sottovalutato \"Il mistero dell'acqua\" di Kathryn Bigelow, nel quale impersonava l'inquietante villico Louis Wagner, inizia a lavorare per Hollywood in film come \"Al vertice della tensione\", \"Era mio padre\" e \"Tomb Raider - La culla della vita\", senza per\u00f2 trascurare produzioni britanniche come \"Veronica Guerin - Il prezzo del coraggio\" e \"Calendar Girls\". Recita nel film di Joel Schumacher \"Il fantasma dell'Opera\" e in seguito ottiene una parte nel film di Steven Spielberg \"Munich\" e in \"Miami Vice\" di Michael Mann. Recita in due ruoli storici, infatti impersona Erode in \"Nativity\" e Giulio Cesare nella serie televisiva \"Roma\".\nNel 2007 ottiene una parte nel pluripremiato \"Il petroliere\" di Paul Thomas Anderson, mentre nel 2010 recita nel film \"Il debito\". A luglio 2011 interpreta il ruolo di Aberforth Silente, fratello del preside di Hogwarts Albus Silente, nell'ultimo capitolo della saga fantasy \"Harry Potter\", \"Harry Potter e i Doni della Morte - Parte 2\", diretto da David Yates e tratto dal settimo romanzo best seller di J. K. Rowling, \"Harry Potter e i Doni della Morte\". Nel 2012 ottiene il ruolo di Mance Rayder per la terza stagione della fortunata serie televisiva \"Il Trono di Spade\". Nello stesso anno interpreta il \"villain\" Roarke, alias Mefisto, nel film \"Ghost Rider - Spirito di vendetta\". Prende parte nel 2016 a fianco di Benedict Cumberbatch nel rifacimento dell\"'Amleto\" di Shakespeare per la Royal Shakespeare Company nel ruolo del re Claudio. Nel 2017 interpreta il \"villain\" Steppenwolf nel film \"Justice League\" tramite la tecnologia della performance capture. Nel 2021 viene diretto da Kenneth Branagh in \"Belfast\", per cui ottiene la sua prima candidatura al Premio Oscar nella sezione miglior attore non protagonista.\nVita privata.\nHinds vive a Parigi con la compagna H\u00e9l\u00e8ne Patarot. I due si sono conosciuti nel 1987 sul set di \"The Mahabharata\" di Peter Brook; hanno una figlia, Aoife, nata nel 1991. Ciar\u00e0n Hinds \u00e8 portavoce dell'istituzione caritatevole YouthAction Northern Ireland, in special modo segue la YouthAction's Rainbow Factory School of Performing, che si occupa di numerosi progetti d'arte per i giovani.\nRiconoscimenti.\nPremio Oscar\nGolden Globe\nBritish Academy Film Awards\nBritish Independent Film Awards\nNational Board of Review\nScreen Actors Guild Award\nDoppiatori italiani.\nNelle versioni in italiano dei suoi film, Ciar\u00e1n Hinds \u00e8 stato doppiato da:\nDa doppiatore \u00e8 sostituito da:"}
{"id": "1659595", "revid": "287204", "url": "https://it.wikipedia.org/wiki?curid=1659595", "title": "Ciaran Hinds", "text": ""}
{"id": "1659596", "revid": "123225980", "url": "https://it.wikipedia.org/wiki?curid=1659596", "title": "Hans Gruber (personaggio)", "text": "Hans Gruber \u00e8 l'antagonista principale del film \"Trappola di cristallo\", interpretato dall'attore britannico Alan Rickman, con la voce italiana di Massimo Foschi. \u00c8 lo spietato capo di una organizzazione terroristica nota come Popolo Libero, originaria della Germania Federale.\nDescrizione.\nHans Gruber, dopo aver compiuto numerosi atti sovversivi in Germania, ha pianificato un attacco terroristico al Nakatomi Plaza, il grattacielo di Los Angeles che ospitava la sede delle omonime industrie giapponesi. L'attacco venne compiuto da Gruber insieme al suo fidato braccio destro, Karl, e ad un gruppo di uomini ben addestrati, in prevalenza tedeschi o comunque europei. I terroristi, dopo mesi di preparazione, fecero irruzione nel grattacielo prendendo in ostaggio tutti i dipendenti, e lo scopo era apparentemente quello di costringere le autorit\u00e0 a liberare alcuni \"fratelli della rivoluzione\". In verit\u00e0 l'obiettivo unico di Gruber era quello di penetrare nel caveau dell'edificio, dove si trovavano ingenti somme in azioni.\n\u00c8 qui che dimostra la sua caratteristica principale, che pi\u00f9 che un vero e proprio terrorista lo rende un comune criminale, per quanto su larga scala e particolarmente privo di scrupoli: lo scopo apparente di voler far rispettare i propri diritti con la forza; e quello reale di estorcere egoisticamente denaro e potere. L'unico dettaglio trascurato dai sequestratori divenne quindi l'agente John McClane, casualmente trovatosi nell'edificio al momento dell'attacco. Dopo vari scontri di McClane contro i suoi sicari, e dopo aver preso in ostaggio la moglie dell'agente, Hans Gruber affronta quest'ultimo al trentesimo piano del grattacielo, poco dopo essere riuscito a svaligiare il caveau, e muore cadendo dalla finestra dopo uno scontro a fuoco.\nCaratteristiche.\nHans Gruber si presenta come un uomo compassato, calmo, educato e molto gentile. Di rado alza la voce, e anche quando sorride con battute ironiche non si presta mai ad una smodata ilarit\u00e0, dando quindi prova di essere totalmente spietato, diabolico, pericoloso, crudele, brillante e privo di scrupoli. Veste con un'elegante giacca e cravatta, e porta una corta barba che incornicia i lineamenti del volto. Utilizza una pistola H&amp;K P-7 M13 e si presume essere, se non un ufficiale dell'esercito come il fratello Simon, per lo meno un individuo che non manca di buona preparazione militare. Gruber apprezza la musica classica quanto la filosofia e i classici greci, e da giovane \u00e8 stato un appassionato di modellismo.\nAccoglienza.\nHans Gruber \u00e8 stato posizionato al 46\u00b0 posto tra i 50 cattivi cinematografici pi\u00f9 diabolici."}
{"id": "1659601", "revid": "1305772", "url": "https://it.wikipedia.org/wiki?curid=1659601", "title": "Micro Maniacs", "text": "Micro Maniacs \u00e8 un videogioco per PlayStation creato dalla Codemasters nel 2000. Una conversione per Game Boy Color venne pubblicata nel 2001 dalla THQ. Il gioco, simile alla serie di \"Micro Machines\", consiste in gare di corsa tra minuscoli personaggi appiedati.\nTrama.\nIl gioco \u00e8 ambientato in un non meglio precisato futuro, nel quale le risorse del pianeta Terra sono vicine all'esaurimento; per scongiurare una crisi internazionale, il Dr. Minimizer pensa di usare il suo raggio minimizzante per ridurre l'umanit\u00e0 in proporzioni pari a un trecentosessantesimo di quelle normali, in modo da ridurre la quantit\u00e0 di risorse necessarie per il sostentamento.\nMa prima di applicare il raggio su tutti gli esseri umani, il dottore pensa di creare un supersoldato che prepari il pianeta per accogliere le persone \"minimizzate\": a questo scopo, viene stilata una lista di otto volontari, fra i quali, attraverso corse in ambienti insidiosi (quali cucine, garage e laboratori), verr\u00e0 selezionato il supersoldato.\nModalit\u00e0 di gioco.\nIl gioco consiste nel correre attraverso il livello (ogni scenario \u00e8 ambientato in zone familiari, come cucine, laboratori, bagni giardini e altro, ovviamente molto ingranditi), fino a tagliare la linea di traguardo, ovviamente per primi.\nOgni personaggio dispone di due tipologie di attacchi tesi a insidiare gli altri personaggi che possono essere caricati e usati raccogliendo le sfere sul percorso. Lo scenario, inoltre, \u00e8 spesso ricco di trabocchetti e trappole mortali come bombe che uccidono o rallentano il giocatore. Se il giocatore non vince la corsa, perde una vita: quando vengono perse tutte le vite, si deve ricominciare tutto daccapo.\nAlcuni scenari non verranno percorsi a piedi ma con mezzi come moto d'acqua o calabroni, impedendo quindi l'utilizzo dei propri poteri e obbligando il giocatore a far affidamento solo sulla sua abilit\u00e0 e sulla conoscenza del percorso.\nPersonaggi.\nI personaggi presenti all'interno del gioco sono 8, pi\u00f9 altri 4 sbloccabili. Ciascuno dei personaggi possiede particolari tipi di attacco, oltre che differenti livelli di velocit\u00e0."}
{"id": "1659605", "revid": "767487", "url": "https://it.wikipedia.org/wiki?curid=1659605", "title": "Stazione meteorologica di Empoli", "text": "La stazione meteorologica di Empoli \u00e8 la stazione meteorologica di riferimento relativa alla citt\u00e0 di Empoli.\nCoordinate geografiche.\nLa stazione meteorologica si trova nell'Italia centrale, nella citt\u00e0 metropolitana di Firenze, nel comune di Empoli, a 33 metri s.l.m. e alle coordinate geografiche .\nDati climatologici 1961-1990.\nLa media trentennale 1961-1990 indica una temperatura media del mese pi\u00f9 freddo, gennaio, di +6,1\u00a0\u00b0C ed una temperatura media del mese pi\u00f9 caldo, luglio, di +23,9\u00a0\u00b0C\nLe precipitazioni medie annue nel medesimo trentennio si attestano a 797,6\u00a0mm, con picco in autunno e con minimo relativo in estate.\nDati climatologici 1956-1985.\nLa media trentennale 1956-1985 indica una temperatura media del mese pi\u00f9 freddo, gennaio, di 5,9\u00a0\u00b0C ed una temperatura media del mese pi\u00f9 caldo, luglio, di 23,8\u00a0\u00b0C.\nLe precipitazioni medie annue nel medesimo trentennio si attestano a 819\u00a0mm."}
{"id": "1659609", "revid": "1872303", "url": "https://it.wikipedia.org/wiki?curid=1659609", "title": "Bengkulu (citt\u00e0)", "text": "Bengkulu (in epoca coloniale conosciuta come Bengkoelen, Benkoelen o Benkulen) \u00e8 una citt\u00e0 di 328.827 abitanti (2014), capitale della omonima provincia, sull'isola indonesiana di Sumatra.\nMercanti inglesi vi stabilirono una stazione commerciale nel 1685, seguita, nel 1710 dalla costruzione di \"Fort Marlborough\". \nEssa venne scambiata con la colonia olandese di Malacca, secondo i termini del Trattato anglo-olandese del 1824, che fiss\u00f2 la delimitazione territoriale che, a tutt'oggi, segna il confine fra Malaysia ed Indonesia.\nAmministrazione.\nBengkulu \u00e8 una citt\u00e0 con lo status di reggenza. \u00c8 suddivisa in 8 \"kecamatan\":"}
{"id": "1659614", "revid": "33689", "url": "https://it.wikipedia.org/wiki?curid=1659614", "title": "V4 (Micro Maniacs)", "text": ""}
{"id": "1659616", "revid": "2143966", "url": "https://it.wikipedia.org/wiki?curid=1659616", "title": "Stazione meteorologica di Borgo San Lorenzo", "text": "La stazione meteorologica di Borgo San Lorenzo \u00e8 la stazione meteorologica di riferimento per il Servizio Idrologico Regionale della Toscana relativa al centro di Borgo San Lorenzo.\nStoria.\nLa stazione meteorologica inizi\u00f2 ad effettuare osservazioni e registrazioni a partire dal 1933, fornendo i dati termopluviometrici al Ministero dei lavori pubblici per la loro pubblicazione negli Annali Idrologici del Compartimento di Pisa fino all'anno 1996.\nCon la regionalizzazione del Servizio Idrografico Nazionale, la stazione meteorologica \u00e8 entrata a far parte della rete del Servizio Idrologico Regionale della Toscana, che nel 2000 ha installato una nuova stazione meteorologica automatica per la fornitura dei dati in tempo reale.\nNel frattempo, il 23 dicembre 1993, \u00e8 stata attivata dall'ARSIA anche una nuova stazione agrometeorologica automatica in localit\u00e0 Fabbroni, a 273,05 metri s.l.m., mentre il 2 dicembre 2002 \u00e8 stata attivata un'altra stazione agrometeorologica automatica in localit\u00e0 Lanciafame, a 240 metri s.l.m.: entrambe le nuove stazioni agrometeorologiche sono inserite nella rete agroambientale dell'ARSIA.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta a +4,3\u00a0\u00b0C, mentre la temperatura media del mese pi\u00f9 caldo, luglio, \u00e8 di +22,7\u00a0\u00b0C\nLe precipitazioni medie annue nel medesimo trentennio si attestano a 996,2\u00a0mm, con picco in autunno e minimo relativo in estate.\nTemperature estreme mensili dal 1934 ad oggi.\nNella tabella sottostante sono indicate le temperature massime e minime mensili registrate periodo dal 1934 in poi; la serie storica risulta lacunosa in diversi periodi degli anni Quaranta e degli anni Novanta.\nLa temperatura minima assoluta della serie storica esaminata \u00e8 scesa a -22,0\u00a0\u00b0C l'11 gennaio 1985, mentre la temperatura massima assoluta ha toccato i +41,6\u00a0\u00b0C il 6 luglio 1952."}
{"id": "1659618", "revid": "14787371", "url": "https://it.wikipedia.org/wiki?curid=1659618", "title": "Raniero degli Arsendi", "text": ""}
{"id": "1659621", "revid": "14787381", "url": "https://it.wikipedia.org/wiki?curid=1659621", "title": "Raniero Arsendi da Forl\u00ec", "text": ""}
{"id": "1659622", "revid": "14787389", "url": "https://it.wikipedia.org/wiki?curid=1659622", "title": "Ranieri Arsendi", "text": ""}
{"id": "1659623", "revid": "599013", "url": "https://it.wikipedia.org/wiki?curid=1659623", "title": "Il tempo dell'amore", "text": ""}
{"id": "1659624", "revid": "33689", "url": "https://it.wikipedia.org/wiki?curid=1659624", "title": "Twister (Micro Maniacs)", "text": ""}
{"id": "1659626", "revid": "1543377", "url": "https://it.wikipedia.org/wiki?curid=1659626", "title": "Caciocavallo siciliano", "text": "Il caciocavallo siciliano (cashcavadd in lingua siciliana) \u00e8 un formaggio stagionato a pasta filata tipico di tutte le regioni che formavano il Regno delle Due Sicilie.\nTipologie.\nIn Sicilia esistono due variet\u00e0 principali di tale prodotto il caciocavallo palermitano (o di Godrano) e il caciocavallo ragusano DOP. Questi due prodotti seppur realizzati con tecniche estremamente affini, trovano numerose differenze legate al territorio di origine.\nLa prima variet\u00e0 viene prodotta prevalentemente dal latte di vacche di razza cinisara, razza autoctona a mantello nero, facente parte del gruppo delle razze italiane podoliche, Dotata di spiccata rusticit\u00e0 e longevit\u00e0, di capacit\u00e0 di utilizzazione di foraggi grossolani e di adattamento alle condizioni estreme di allevamento. L'allevamento della cinisara si sviluppa prevalentemente in zone marginali di collina e di montagna, dove trova le sue risorse prevalentemente nei pascoli permanenti ma anche nel sottobosco, nelle ristoppie e nelle limitate superfici di foraggere avvicendate. La zona tradizionale di produzione del Caciocavallo Palermitano, pur interessando tutta la provincia di Palermo ed alcuni centri della provincia di Trapani, si identifica nei comuni di Cinisi e Godrano.\nIl Ragusano DOP, invece viene prodotto nella campagna ragusana sui monti iblei utilizzando il latte di bovini di razza modicana. L'altopiano calcareo degli Iblei, che occupa il lembo sud orientale della Sicilia, degrada verso sud con verdi pascoli e campi coltivati fino a raggiungere le dune sabbiose, ricche di vegetazione spontanea, della fascia costiera. La campagna ragusana, disegnata con la pietra calcarea dei caratteristici muretti a secco e punteggiata dalla tipica architettura rurale delle masserie iblee, si muove tra i carrubi secolari, gli olivi, i vigneti ed i pascoli naturali aspri, ma ricchi di essenze foraggiere dove pascolano liberamente le bovine della razza Modicana."}
{"id": "1659630", "revid": "2143966", "url": "https://it.wikipedia.org/wiki?curid=1659630", "title": "Stazione meteorologica di Firenzuola", "text": "La stazione meteorologica di Firenzuola, attiva dal 1920, \u00e8 la stazione meteorologica di riferimento relativa alla localit\u00e0 di Firenzuola. La stazione meteorologica, pur trovandosi in territorio toscano, \u00e8 gestita dal Servizio Idrometeorologico dell'ARPA Emilia-Romagna per la sua ubicazione a nord dello spartiacque appenninico.\nCaratteristiche.\nLa stazione meteorologica si trova nell'Italia centrale, in provincia di Firenze, nel comune di Firenzuola, a 476 metri s.l.m. e alle coordinate geografiche .\nNel 1920 venne attivata presso il Seminario Vescovile la stazione pluviometrica meccanica, che dal 10 aprile 1925 venne affiancata da un sensore termometrico collocato in capannina lignea sul fondo erboso del giardino.\nNel 2010 la stazione meteorologica meccanica venne sostituita dall'attuale stazione meteorologica automatica e riposizionata nell'attuale ubicazione e, dal 2012, i dati pluviometrici sono forniti anche dal Servizio Idrologico Regionale della Toscana.\nDati climatologici 1961-1990.\nLa media trentennale 1961-1990 indica una temperatura media del mese pi\u00f9 freddo, gennaio, di +2,1\u00a0\u00b0C ed una temperatura media del mese pi\u00f9 caldo, luglio, di +20,1\u00a0\u00b0C; mediamente si contano annualmente 83,1 giorni di gelo e 4,1 giorni di ghiaccio. Le precipitazioni medie annue, sono di 1\u00a0263,5\u00a0mm e presentano un minimo relativo in estate ed un picco in autunno, oltre a massimi secondari in inverno e primavera.\nValori estremi.\nTemperature estreme mensili dal 1925 ad oggi.\nNella tabella di seguito sono riportati gli estremi mensili relativi alla stazione idrologica; la temperatura minima assoluta \u00e8 di -26,0\u00a0\u00b0C raggiunti l'8 gennaio 1985 (il valore ufficiale pi\u00f9 basso registrato in Toscana), mentre la temperatura massima assoluta \u00e8 di +39,1\u00a0\u00b0C ed \u00e8 stata raggiunta il 5 agosto 2017.\nTemperature estreme decadali dal 1925 ad oggi.\nNella tabella di seguito sono riportati gli estremi termici decadali registrati dal 1925 in poi con le relative date in cui sono stati registrati."}
{"id": "1659632", "revid": "33689", "url": "https://it.wikipedia.org/wiki?curid=1659632", "title": "Vortex (Micro Maniacs)", "text": ""}
{"id": "1659634", "revid": "1305772", "url": "https://it.wikipedia.org/wiki?curid=1659634", "title": "Contea di Caldwell", "text": "Contea di Caldwell o Caldwell County \u00e8 la denominazione delle seguenti contee degli Stati Uniti:"}
{"id": "1659635", "revid": "84529", "url": "https://it.wikipedia.org/wiki?curid=1659635", "title": "Charlotte Nilsson", "text": ""}
{"id": "1659637", "revid": "33689", "url": "https://it.wikipedia.org/wiki?curid=1659637", "title": "Maw Maw (Micro Maniacs)", "text": ""}
{"id": "1659642", "revid": "533647", "url": "https://it.wikipedia.org/wiki?curid=1659642", "title": "Distinguished Service Cross (Stati Uniti d'America)", "text": "La Distinguished Service Cross (DSC) \u00e8 la seconda pi\u00f9 alta decorazione dell'esercito degli Stati Uniti, assegnata per ardimento ed estremo rischio della vita in combattimento contro forze armate nemiche.\nLa Distinguished Service Cross \u00e8 l'equivalente dell'esercito della Navy Cross, per la marina ed corpo dei marine, e della Air Force Cross per l'aviazione.\nStoria.\nLa Distinguished Service Cross venne fondata dal presidente statunitense Woodrow Wilson il 2 gennaio 1918. Il generale John J. Pershing, comandante in capo del corpo di spedizione americano in Francia, aveva infatti segnalato la necessit\u00e0 di ridurre il numero di concessioni di Medal of Honor per non sminuirne l'importanza ed il peso. La richiesta era stata inoltrata al segretariato per la guerra in data 28 dicembre 1917.\nLa medaglia venne originariamente realizzata sul progetto di J. Andre Smith, un artista impiegato nell'esercito americano durante la prima guerra mondiale. Essa venne prodotta nella zecca di stato di Filadelfia, in Pennsylvania e particolare cura venne portata alla realizzazione di questi pezzi i quali erano riconosciuti come decorazioni della massima importanza.\nInsegne.\nLa medaglia \u00e8 costituita da una croce di bronzo di 2\u00a0cm di lunghezza e larghezza con al centro un'aquila con le ali spiegate tenente una pergamena con l'iscrizione \"\". Sul retro, il centro della croce \u00e8 decorato con una corona d'alloro che circonda uno spazio vuoto ove inscrivere il nome dell'insignito.\nIl nastro \u00e8 blu con una striscia bianca piccola ed una pi\u00f9 grande rossa per ogni lato."}
{"id": "1659643", "revid": "1305772", "url": "https://it.wikipedia.org/wiki?curid=1659643", "title": "Distinguished Service Cross", "text": "La Distinguished Service Cross (D.S.C.) \u00e8 una decorazione militare al valore. Ne esistono differenti versioni a seconda del paese:"}
{"id": "1659644", "revid": "1516566", "url": "https://it.wikipedia.org/wiki?curid=1659644", "title": "Cannone (araldica)", "text": "In araldica il cannone simboleggia \"forza d'animo\" e \"fama acquisita con le armi\". Compare sia la sola canna che la canna posta sull'affusto. Assume il significato di contrassegno di dignit\u00e0 quando compare accollato allo scudo."}
{"id": "1659646", "revid": "2143966", "url": "https://it.wikipedia.org/wiki?curid=1659646", "title": "Stazione meteorologica di Reggello Vallombrosa", "text": "La stazione meteorologica di Reggello Vallombrosa \u00e8 la stazione meteorologica di riferimento per la localit\u00e0 montana di Vallombrosa nel territorio comunale di Reggello.\nStoria.\nUna prima stazione meteorologica venne attivata presso l'abbazia di Vallombrosa il 2 gennaio 1656 ed effettu\u00f2 osservazioni fino al 1\u00ba gennaio 1668 per la rete meteorologica granducale medicea, realizzata dal granduca Ferdinando II de' Medici nell'ambito dei progetti promossi dall'Accademia del Cimento.\nIl moderno osservatorio meteorologico inizi\u00f2 invece la sua attivit\u00e0 nel 1855 con la denominazione di Regio Osservatorio meteorologico forestale di Vallombrosa, trovando ubicazione su un terreno nei pressi della medesima abbazia, dove sorge l'arboreto sperimentale del Corpo Forestale dello Stato, nell'omonima localit\u00e0 montana del comune di Reggello, sulle pendici nord-occidentali del Pratomagno lungo il tratto orientale dell'Appennino fiorentino.\nCon l'istituzione del Regio Ufficio Centrale di Meteorologia, l'osservatorio meteorologico inizi\u00f2 a fornire i dati registrati al suddetto ente.\nNel corso del Novecento i dati termo-pluviometrici registrati dalla stazione meteorologica furono pubblicati fino al 1996 negli Annali Idrologici del Compartimento di Pisa per il Ministero dei lavori pubblici.\nCon la regionalizzazione del Servizio Idrografico Nazionale, dal 1998 la stazione meteorologica \u00e8 entrata a far parte della rete del Servizio Idrologico Regionale della Toscana, che dal 2000 ha provveduto ad affiancare alla stazione meteorologica tradizionale (gestita dal Corpo Forestale dello Stato) una stazione meteorologica automatica che fornisce i dati rilevati in tempo reale.\nDati climatologici 1961-1990.\nIn base alla media trentennale 1961-1990 calcolata dall'ENEA sulla base delle osservazioni meteorologiche effettuate nel medesimo trentennio, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +18,7\u00a0\u00b0C. Le precipitazioni medie annue si attestano a 1 195\u00a0mm, mediamente distribuite in 95 giorni di pioggia, con un elevato picco in autunno, massimi secondari in inverno e in primavera e minimo relativo in estate.\nTemperature estreme mensili dal 1881 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1881 ad oggi, con il relativo anno in cui si queste si sono registrate; la serie storica esaminata risulta lacunosa nel periodo bellico tra il 1927 e il 1928 e tra il 1944 e il 1948, mentre alcuni dati errati riportati negli annali idrologici sono stati eliminati quando ritenuti incompatibili in base alle temperature contemporaneamente registrate dalle altre stazioni meteorologiche e alle carte di reanalisi.\nLa temperatura massima assoluta del periodo esaminato \u00e8 stata di +34,5\u00a0\u00b0C ed \u00e8 stata registrata il 19 agosto 1943, mentre la temperatura minima assoluta \u00e8 stata di -15,6\u00a0\u00b0C e risale all'8 gennaio 1985."}
{"id": "1659648", "revid": "119991", "url": "https://it.wikipedia.org/wiki?curid=1659648", "title": "Stazione meteorologica di Reggello", "text": ""}
{"id": "1659649", "revid": "119991", "url": "https://it.wikipedia.org/wiki?curid=1659649", "title": "Stazione meteorologica di Vallombrosa", "text": ""}
{"id": "1659652", "revid": "1026699", "url": "https://it.wikipedia.org/wiki?curid=1659652", "title": "Tele Giornale di Sicilia", "text": "Tele Giornale di Sicilia, nota pi\u00f9 semplicemente come TGS, \u00e8 un'emittente televisiva italiana a carattere regionale edita dalla Societ\u00e0 Editrice Sud e fondata nel 1978. Il direttore e responsabile della rete \u00e8 Marco Romano. L'emittente \u00e8 di propriet\u00e0 della Giornale di Sicilia Editoriale Poligrafica S.p.A. al 98%, la cui quota di controllo fa capo, da agosto 2017, al gruppo Societ\u00e0 Editrice Sud di Messina, proprietaria della Gazzetta del Sud, di RTP e Antenna dello Stretto; ha una propria redazione autonoma da quella del Giornale di Sicilia. \u00c8 una delle televisioni pi\u00f9 seguite in Sicilia.\nStoria.\nPrima dei mesi estivi del 1978 comparve sugli schermi televisivi palermitani un cartello (un po' storto) con la descrizione \"CANALI 22-50\", cosa che fece preannunciare l'inizio delle prime trasmissioni sperimentali dell'attuale TGS dapprima in bianco e nero e, poco dopo, a colori; era infatti il 24 ottobre 1978 quando sui canali UHF 22 e 50 (entrambi eserciti da Monte Pellegrino a Palermo) iniziarono le regolari trasmissioni di TGS - Spe.\nL'emittente nacque come emanazione del quotidiano omonimo \"Giornale di Sicilia\" (di propriet\u00e0 dell'editore Antonio Ardizzone) e della concessionaria di pubblicit\u00e0 SPE (Societ\u00e0 Pubblicit\u00e0 Editoriale) su iniziativa dell'allora direttore Lino Rizzi.\nLa sua programmazione era innovativa a quei tempi tant'\u00e8 che ebbero successo immediato proprio per la spontaneit\u00e0 e la qualit\u00e0 delle produzioni.\nGli studi televisivi dell'emittente vennero allestiti in Via Lincoln 19-21 (pressi palazzo quotidiano GdS).\nArturo Grassi, venne designato alla direzione della televisione mentre a capo della struttura tecnica vi fu l'ingegnere Vittorio Alberti (divenuto responsabile alta frequenza di TMC prima e La7 dopo).\nTra i primi programmi messi in onda vi fu \"TGS Notizie\" potendo, naturalmente, contare sulla redazione giornalistica del quotidiano, formata tutta da giornalisti professionisti.\nDue erano le edizioni giornaliere del telegiornale: la prima alle ore 20:20 (orario mantenuto ancora oggi per l'edizione serale), mentre la seconda oscillava tra le ore 23 e le 23:30 (al termine dei programmi di prima serata).\nTra i primi giornalisti in redazione vi furono Felice Cavallaro, Roberto Patruno, Mario Francese, Nicola Volpes, Mario Pasta.\nLe annunciatrici di TGS furono Loredana Bona e Marilena Santaluna.\nAlla guida della struttura spettacoli dell'emittente vi sar\u00e0 Salvatore Rizzo.\nCompletano il palinsesto film, telefilm, cartoni animati, spettacoli di intrattenimento, rubriche sportive e gli incontri di calcio del Palermo alla domenica sera.\nFra le trasmissioni di intrattenimento, enorme successo riscossero \"Amici per la palla\" condotto da Gino Rovere e Giorgio Li Bassi, noto cabarettista palermitano, \"Classe di ferro\" gioco tra le scuole palermitane (sabato pomeriggio) condotto dal presentatore Filippo Aric\u00f2 (volto noto presso le tv catanesi), \"Festa\", condotto da Antonio Augello che a quei tempi conduceva e faceva parte del gruppo cabarettistico cefaludese \"I Cavernicoli\" assieme ad una Giusy Cataldo esordiente, \"Gli zii d'America\" con i cabarettisti Giorgio Li Bassi e Luigi Maria Burruano; il variet\u00e0, in onda al gioved\u00ec sera, \"I sogni nel cassetto\" quiz condotto da Mike Bongiorno (prodotto da TeleMilano 58), \"Il mercante in fiera\" con Raffaele Sabato, \"Il musicuore\" con Betty Curtis, \"Il Pomofiore\" (format ripreso da Antenna 3 Lombardia) variet\u00e0 televisivo con dilettanti allo sbaraglio (che dopo due anni pass\u00f2 a TRM) che riscosse molto successo proprio per essere apprezzata dalla gente con Gianni Creati ed il maestro Corrado Amore per la parte musicale, \"Sparate sul pianista\" trasmissione d'intrattenimento musicale condotto da e con il maestro Nino Lombardo (altro volto noto delle tv etnee) che esprimeva sui tasti del pianoforte le richieste dei telespettatori, \"Spassatempo\" show televisivo condotto dalla compianta Jenny Tamburi e da Gianfranco D'Angelo, le rubriche sportive \"Il protagonista\" con Gianni Rivera, \"Play Sport\" (lunedi sera), \"Sport Domani\" anticipazioni sui temi della domenica calcistica e l'immancabile \"Playboy di notte\".\nNel corso del 1980 l'emittente televisiva si leg\u00f2 al circuito nazionale G.R.T. Television. Fra i programmi, forniti dal circuito, vanno segnalati i telefilm \"Police Surgeon\", \"Uno sceriffo a New York\", \"Batman\", \"Shane\", \"Ispettore Regan\", \"Charlie's Angels\", \"New York Police Department\", \"Taxi\", \"Lucy &amp; gli Altri\", \"Kronos\", \"The Beverly Hills Billies\", \"American Girls\", lo sceneggiato \"Gli Eroi della Bibbia\", la telenovela \"Carga Pesada\", i cartoni \"Trider G-7\", \"La Spada di King Arthur\", \"Questi Pazzi, Pazzi Cartoons\" contenitore di cartoni animati della Hanna &amp; Barbera tra i quali \"L'Orso Yoghi\", \"Braccobaldo\", tra le rubriche sportive vanno segnalate \"Auto Italiana\", \"Calcio Inglese\", \"Torneo di tennis WCT\".\nAgli inizi dell'anno successivo (1981) cala notevolmente l'autoproduzione, a causa degli alti costi di gestione.\nA capo della redazione giornalistica arriv\u00f2 Salvo Licata a cui si aggiunsero i giornalisti Carmelo Rapisarda, Roberto Dellera, Angelo Morello, Ambra Pirri, Armando Vaccarella, Bent Parodi e Giuseppe Sottile.\nIn questo periodo l'emittente palermitana ampli\u00f2 di molto il proprio bacino d'utenza con l'accensione di svariati ripetitori (dislocati quasi tutti nella Sicilia Occidentale).\nSi arriv\u00f2 alla primavera del 1983 anno in cui part\u00ec, sul canale 50 UHF, la seconda rete del gruppo TGS 2-Spe.\nNotevole successo di pubblico riscosse, in questo periodo, la telenovela \"Anche i Ricchi Piangono\" interpretata da Ver\u00f3nica Castro.\nDal 9 gennaio 1984 l'emittente si lega al circuito televisivo nazionale Euro TV.\nNel frattempo, si rafforz\u00f2 ulteriormente la redazione giornalistica con l'arrivo di nuovi giornalisti, tra cui Massimo Pullara, Marina Turco, Giuseppe Rizzuto.\nLa struttura tecnica di TGS \u00e8 composta da Bebo Cammarata (regia), Salvo Scherma (capo tecnico), Giovanni Agliata, Marcello Baio, Antonio Delpopolo, Giuseppe Caracausi, Rosario Chiarelli, Angelo Lo Coco, Federico Marino, Vito Trombino, Pino Gargano, Felice Melluso, Giuseppe Piazza (alta frequenza), Piero Brignoli (bassa frequenza).\nNotevole successo ed ulteriore riscontro in termini di ascolto e gradimento, riscosse l'emittente palermitana grazie al connubio tra le proprie auto-produzioni (poche, ormai) e la programmazione di elevato spessore fornitagli dal circuito Euro TV.\nTra i programmi forniti dal circuito ricordiamo i telefilm \"Operazione Ladro\", \"L'incredibile Hulk\", \"Arrivano le Spose\", \"Grizzly Adams\", \"I Nuovi Rookies\", \"Peyton Place\", i cartoni animati della serie \"Transformers\", \"Le avventure di Lupin III\", \"Yattaman\", \"Rocki Joe\", \"Coccinella\", \"Conan\", \"Huck Finn\".\nFra le telenovelas \"Adolescenza Inquieta\", \"Illusione d'Amore\", \"Cuore Selvaggio\" ed ancora le rubriche sportive \"Incontri di Chatch\" e \"Rombo Tv\".\nQuesto legame durer\u00e0 fino alla scomparsa del circuito stesso.\nDalle ceneri di Euro TV nacquero due nuove realt\u00e0 televisive, Italia 7 ed Odeon TV.\nDal 6 settembre 1987, quindi, TGS prosegu\u00ec la sua collaborazione con il circuito nazionale Italia 7 (Fininvest-Publitalia '80).\nAltri giornalisti si aggiunsero in questo periodo in forza alla redazione fra cui Lucio Luca, Cristina Arcuri, Roberto Ruvolo, Filippo d'Arpa, Luigi Salerno, Marco Romano.\nTra i programmi in palinsesto vi sono la soap \"Aspettando il Domani\", le telenovelas \"Valeria\" e \"Una Donna in Vendita\", il contenitore di cartoni animati per ragazzi \"7 in Allegria\", le rubriche \"U.S.A. Today\", \"Rotocalco Rosa\", i telefilm \"Attenti ai Ragazzi\", \"L'Uomo di Singapore\", \"Formula 1\", \"Benson\", \"Padre Brown\", \"Men\", \"Search\" ed \"Il Principe delle Stelle\"; ma un notevole successo lo ebbe il sexy-show \"Colpo Grosso\" condotto da Umberto Smaila.\nCon l'avvento della legge Mamm\u00ec sul riordino radiotelevisivo nazionale, la Fininvest (di Silvio Berlusconi) dovr\u00e0 abbandonare a se stesso il circuito nazionale Italia 7 che verr\u00e0 successivamente diretto dalla societ\u00e0 pubblicitaria \"D.A.P.S.\".\nA questo punto TGS usc\u00ec dal consorzio televisivo nazionale della stessa Italia 7, e dall'aprile del 1994 torner\u00e0 ad essere autonoma.\nNel palinsesto di TGS troveranno posto i telefilm \"Capitan Nice\", \"The Cat\", \"Panico\", \"Arthur, Re dei Britanni\", \"Fantasilandia\", la saga televisiva \"Dynasty\", la trasmissione sportiva \"TGS Studio Stadio\" (la pi\u00f9 seguita in Sicilia), l'approfondimento giornalistico curato dalla redazione \"TGS Studio\", le rubriche \"L'Isola del Tesoro\", \"Palermo Apre le Porte\", \"Vip Mania\", \"A' la Coque\", \"Belli Sodi\", \"Bianco &amp; Nero\", \"Ok Motori\", \"Agricoltura e Ambiente\", le rubriche dedicate al mondo del paranormale \"L'Ora dell'Occulto\" e \"Dantina Panaro\" ed inoltre i documentari \"Shock, il Mondo Cambia\", \"Conoscere il Passato\".\nNel corso del 1995 l'emittente stipul\u00f2 un accordo con il circuito nazionale Junior TV per la messa in onda di programmi televisivi dedicati a bambini ed adolescenti.\nQuattro furono le ore dedicate tutti i giorni alla programmazione di Junior TV, dalle 15:30 alle 19:25.\nSempre in questo periodo venne proposto il programma \"Sgrilla la Notizia\" con Sas\u00e0 Salvaggio e la trasmissione cabarettistica \"Villa Patrizia\".\nCon il terzo millennio anche TGS dovette fare i conti con gli esorbitanti costi di gestione riducendo cos\u00ec ulteriormente la gi\u00e0 scarsa autoproduzione.\nIl palinsesto degli anni duemila e della prima met\u00e0 degli anni duemiladieci si compose, infatti, quasi esclusivamente di televendite e telepromozioni eccezion fatta per il notiziario \"TGS Notizie\", le trasmissioni sportive \"TGS Studio Stadio\" e \"TGS Studio Sport\" (e dal 2008 anche i programmi mattutini in simulcast con RGS \"Ditelo a RGS\" e quello sportivo \"Il bar dello sport\") e qualche rubrica come \"Vip Mania\", \"Medicine &amp; Salute\", \"Cavalli Ruggenti\", \"InterRupt\" e \"Liberty\", tutte inserite nel corso della programmazione serale durante la settimana.\nDal 2 dicembre 2000, al gruppo Ardizzone (GDS, TGS), si \u00e8 aggiunta l'emittente radiofonica RGS Radio Giornale di Sicilia che, in sinergia con la tv, produce e realizza programmi radiofonici legati al quotidiano della citt\u00e0 ove spiccano le rubriche mattutine \"Ditelo a RGS\" (dedicato all'ascolto dei cittadini su argomentazioni problematiche e non del capoluogo) e \"Il bar dello sport\" al luned\u00ec che s\u00ec interessa delle vicende sportive in generale e del Palermo Calcio in particolare.\nTra il 2009 e il 2010, l'emittente mand\u00f2 in onda il programma di Ruggero Sardo chiamato \"Il sogno diventa realt\u00e0\", trasmesso dal circuito satellitare SNT Sicilia Television Network e di cui ne fece parte.\nNel 2015, TGS entr\u00f2 in crisi: il 14 gennaio, 13 tecnici furono mesi in cassa integrazione con la decurtazione degli stipendi al 50%; il 7 febbraio, le trasmissioni dell'emittente furono sospese a causa di uno sciopero del personale.\nSempre nel 2015, su TGS debutt\u00f2 un nuovo programma comico: si tratta di Convento Cabaret, andato in onda settimanalmente per due edizioni in quell'anno (la prima edizione and\u00f2 in onda ogni domenica dal 25 gennaio al 12 aprile, mentre la seconda dal 18 ottobre al 26 dicembre).\nNel 2016, su TGS debutt\u00f2 il variet\u00e0 \"Meraviglioso\", in onda dal teatro ABC di Catania in prima serata ogni marted\u00ec per 6 puntate dal 29 marzo al 3 maggio con la conduzione di Salvo La Rosa (gi\u00e0 conduttore, fino al 2015, su Antenna Sicilia, del programma comico \"Insieme\") e del comico Enrico Guarneri.\nDal 1\u00ba luglio 2017, il palinsesto torna progressivamente ad arricchirsi dopo molti anni, inserendo in alcuni orari le edizioni del TG nazionale curato da Italpress (con 3 edizioni dedicate alle notizie dall'Italia e dal mondo, e altrettante edizioni dedicate alle notizie sportive), mentre da dicembre 2017 a settembre 2020 and\u00f2 in onda il programma di approfondimento informativo \"Cronache Siciliane\". Successivamente, come conseguenza dei movimenti nella gestione del canale (che dal 15 febbraio 2018 viene confluita nell'editore Societ\u00e0 Editrice Sud), nel palinsesto vengono progressivamente inseriti anche film, documentari, cartoni animati, rubriche varie e, dal 2020, anche il programma comico \"Di nuovo insieme\", condotto da Salvo La Rosa ed Enrico Guarneri.\nIl 19 agosto 2019 nasce TGS2, seconda rete di TGS, visibile in tutta la Sicilia e in parte della Calabria meridionale al canale 696 del digitale terrestre. La sua programmazione, totalmente priva di televendite, \u00e8 composta da repliche delle varie edizioni del notiziario della rete madre TGS, alcuni documentari e il programma \"Ruote storiche\". A differenza del canale principale, che viene trasmesso nel formato video anche se con immagini allargate essendo che l'emissione originale \u00e8 ancora in , TGS2 trasmette invece nativamente nel formato video panoramico 16:9.\nTra il 2020 e il 2021 su TGS vengono mandati in onda i seguenti cartoni animati: \"Flipper e Lopaka\", \"Vicky il Vichingo\", \"Dinotrux\".\nDalla prima met\u00e0 di luglio 2020 va in onda il programma \"Raccontami\", condotto da Salvo La Rosa e con ospiti i pi\u00f9 importanti comici siciliani. Alcuni ospiti sono stati Roberto Lipari, Sas\u00e0 Salvaggio e I Soldi Spicci.\nDal 1\u00ba luglio 2021, il nuovo direttore dell'emittente televisiva \u00e8 Marco Romano (gi\u00e0 vicedirettore responsabile), subentrato a Antonio Ardizzone alla direzione del polo palermitano del gruppo editoriale messinese Societ\u00e0 Editrice Sud-Gazzetta del Sud, che nel capoluogo siciliano gestisce anche il quotidiano Giornale di Sicilia, l'emittente radiofonica RGS e il sito web gds.it.\nAscolti.\nSecondo i dati ISTAT nel 2009 risulta essere la terza emittente regionale per numero di ascolti, con 356.000 contatti medi giornalieri."}
{"id": "1659653", "revid": "547992", "url": "https://it.wikipedia.org/wiki?curid=1659653", "title": "Tatiana Lepore", "text": "Biografia.\nTra i suoi lavori come attrice, nel 1999 ha preso parte al programma per bambini di Rai 3 \"Melevisione\" nel ruolo della Strega Rosarospa."}
{"id": "1659654", "revid": "1543377", "url": "https://it.wikipedia.org/wiki?curid=1659654", "title": "TRS Tele Radio Sciacca", "text": "Tele Radio Sciacca, conosciuta anche come TRS, \u00e8 un'emittente televisiva e radiofonica italiana con sede a Sciacca, in via Giovanni Amendola, 15.\nL'attuale presidente del CdA \u00e8 Gaetano Piro, il direttore del telegiornale \u00e8 Sino Mazza, mentre il direttore del radiogiornale \u00e8 Toni Fisco.\nStoria.\nDopo circa un mese di prove tecniche mandando in onda un monoscopio a barre colorate con la base musicale di Ballade pour Adeline di Richard Clayderman ed in alcune serate il film L'infermiera con Ursula Andress, per iniziativa di un gruppo di giovani professionisti che avevano maturato gi\u00e0 un'esperienza positiva nel settore radiofonico, con la denominazione \"Radio Sciacca Terme\" (l'attuale TRS Radio), alle ore 20 di sabato 6 settembre 1980 nasce Tele Radio Sciacca trasmettendo in diretta l'inaugurazione degli studi.\nSiciliamedia a tal proposito apostrofa cos\u00ec la nascita della costola televisiva di Tele Radio Sciacca:\nDunque le prime prove furono fatte dalla via Lido, tuttavia la prima sede ufficiale dell'emittente era sita in Via Raso, 27, per poi trasferirsi nel luglio 1989 nei nuovi e confortevoli studi in Via Giovanni Amendola, 15. Francesco (\"Ciccio\") Fauci \u00e8 fondatore dell'emittente televisiva insieme ad Alfredo Buonocore, che nei vari anni di programmazione sar\u00e0 il curatore e l'editore delle varie rubriche. Lo stesso Buonocore condurr\u00e0 nel 1980 \"Musica per tutti i gusti\" e successivamente anche \"Due Amici al Bar\", trasmissione in auge fino al 2016.\nNei primi anni di attivit\u00e0 il palinsesto, oltre alle produzioni locali, era formato da film, telefilm, cartoni, telenovelas, spettacoli musicali e sportivi, giochi a premi. Il primo film mandato in onda sull'emittente, il 7 settembre 1980, fu Bolidi sull'asfalto; mentre fra i primi cartoni in onda ci \u00e8 noto l'anime \"Temple e Tam Tam.\" I giochi a premi andarono in onda maggiormente tra il 1980 e il 1983\": Caccia al barattolo\", \"Caro... sello, Lo Scippo, La Battaglia Navale, Giochiamo Insieme, Calciomania, I Rubasecondi, Televediamoci, Streep Quiz.\" Riguardo allo show \"Lo Scippo\", condotto da Mimmo Gaetani, Giovanni Tagliavia (entrambi autori del programma) e Anna Levi Minzi, particolare \u00e8 la sigla d'apertura piuttosto surreale e demenziale: due giovani uomini salgono in modo anche goffo e comico su un ciclomotore per compiere degli scippi, questi tentativi (compiuti uno nella zona portuale, l'altro vicino alla Chiesa di Sant'Agostino) per\u00f2 vanno a vuoto mettendo a fuoco l'imbecillit\u00e0 degli aggressori.\nDal 7 settembre 1980 va in onda il notiziario, chiamato allora \"TRS Notiziario\", oggi \"TG TRS\", supportato da una valida redazione giornalistica e da sempre il punto di forza del canale TV. L'informazione \u00e8 il punto fermo dell'emittente, la quale \u00e8 attenta alla vita politica, culturale, economica e sociale dell'hinterland saccense.\nNel 1981 TRS stipula una collaborazione televisiva con l'emittente Telesicilia di Palermo; da questo accordo il palinsesto si arricchisce dei programmi di diversi circuiti televisivi nazionali: Italia 1, Rete A, Euro TV e TeleAlto Milanese. Attraverso le teche e le testimonianze, veniamo alla conoscenza della messa in onda di \"Le Stelle di Stella\" e Playboy di Mezzanotte, entrambe appartenenti al circuito TeleAlto Milanese. Nel biennio 1985-1987 l'emittente saccense \u00e8 affiliata col circuito Junior TV, avvalendosi di una programmazione dedicata ad un pubblico giovanile.\nTra le trasmissioni autoprodotte degli anni '80 hanno fatto storia due produzioni diventate cult delle tv locali saccensi: \"Freaks\" e \"Zona Rimozione\"; dal 1984, inoltre, la redazione \u00e8 impegnata a fornire una diretta non-stop del Carnevale di Sciacca.\nNegli anni '90 avviene la svolta editoriale, decidendo di puntare esclusivamente sull'auto-produzione ed eliminando dal proprio palinsesto, ordunque, film, telefilm, cartoni e telenovelas. Scelta che viene premiata con degli aumenti degli ascolti (secondo Tv Bank-Data Media, nella primavera del 1993 si \u00e8 registrato un ascolto nel giorno medio di circa 90 000 telespettatori). Magazine televisivi musicali e di attualit\u00e0 con video musicali, inchieste, opinioni, news, che hanno lasciato un segno non solo nel panorama televisivo locale, ma anche sociale e culturale. Tra queste produzioni spiccano \"Canta 90\" (programma comico con stile ancora grezzo e \"di macchietta\" ed articolato in esibizioni canore, Candid camera ed interviste a personaggi locali) e la trasmissione \"Argos\" (tuttora in trasmissione) che si occupa di territorio e ambiente ed ha riconosciuto elevato indici di ascolto e numerosi riconoscimenti in Sicilia.\nDal 1993 il montaggio dei servizi del notiziario e delle sue rubriche \u00e8 affidato principalmente all'operatore di ripresa Maurizio Smecca.\nNel mese di febbraio del 2009 i dati Auditel piazzano TRS al 5\u00ba posto tra le tv siciliane (dopo Antenna Sicilia, TGS, Telecolor e TRM) con 93 731 contatti nel giorno medio e seguita da una fascia di persone che va dai 20 ai 44 anni, perlopi\u00f9 donne.\nNel biennio 2012-2013 viene sospesa, a causa della temporanea cancellazione della festa, la consueta diretta del Carnevale cittadino. L'emittente nel 2012 manda in onda uno spettacolo tragicomico del duo comico \"Ridi che ti Passa\" sulla morte e sul funerale della maschera della citt\u00e0, il Peppe Nappa. Nel 2013 viene mandato uno spezzone sull'esibizione della passata edizione del Carnevale accompagnato dalla voce del cantante saccense Nan\u00e0 e, sempre nello stesso anno, lo speciale \"Un Buon Non Carnevale\" che raccoglie le delusioni dei cittadini in seguito al mancato svolgimento della tradizione cittadina.\nFra il 2012 e il 2013 inoltre, parlando di calcio, oltre alle telecronache dello Sciacca Calcio, trasmette le partite dell'Atletico Ribera, che militava per la prima volta nella sua storia in Serie D. La telecronaca delle partite dei riberesi era di Mauro Piro (gi\u00e0 radiocronista per TRS Radio).\nRecentemente lo spazio per le tematiche giovanili \u00e8 stato purtroppo trascurato dall'emittente, specie con l'arrivo degli anni 2000, tuttavia un'eccezione alla regola \u00e8 il progetto \"On The Road\", andato in onda nel biennio 2015-2016, condotto da Francesca Arcabasso che, spalleggiata da un corpo di giovani aspiranti giornalisti e registi, racconta anche in tono ludico le problematiche (sociali, economiche, turistiche...) della cittadina.\nNel 2016 si ha, tra l'altro, la messa in onda di due importanti cortometraggi locali: il 27 gennaio un cortometraggio che ricorda la Shoah e poi a febbraio \"Pacenzia\" del regista Francesco La Rosa che racconta in modo agreste l'entroterra siciliano. Il primo, in particolare edito per TRS dal regista saccense Giuseppe Campo, si chiama \"Pap\u00e0, Insegnami cos'\u00e8 la Speranza\" e vede la partecipazione al progetto di Sergio Masieri che s'immedesima in un sopravvissuto all'Olocausto.\nNel 2020, da marzo circa a causa delle misure cautelative atte per fronteggiare la pandemia di COVID-19, la programmazione viene grandemente limitata: il palinsesto viene farcito di repliche degli show dell'anno precedente, fra cui svettano gli speciali sull'edizione precedente (e non) del Carnevale cittadino e la trasmissione d'approfondimento \"La Giostra\". Tra gli show riproposti sono anche degni di nota: \"Sciacca Vista\", andato in onda negli anni 2000 ed incentrata sulle bellezze architettoniche di Sciacca e poi \"Canta 90\" e \"TRS Karaoke Tour,\" show di esibizione canora precedentemente andato in onda negli anni Novanta. Viene proposta anche la diretta della messa celebrativa dalla Basilica della Madonna del Soccorso (o Duomo), affinch\u00e9 i devoti possano perpetuare la fede religiosa nonostante la chiusura degli edifici religiosi.\nPer quanto concerne il notiziario, questi si vede costretto, specialmente nella fase pi\u00f9 acuta dell'epidemia (aprile-maggio 2020), talvolta ad essere meramente supportato da materiale audio o videoconferenziale e per giunta ridotto nel corpo giornalistico e nella sua effettiva durata.\nIn questo periodo, durante la programmazione delle sue trasmissioni viene riportato, nell'angolo destro dello schermo, lo striscione di solidariet\u00e0 nero su scritte bianche \"IO RESTO A CASA\" con a fianco un cuore rosso stilizzato.\nGrazie all'iniziativa \"Il teatro non si ferma. Natale all'idea\", tra il 29 dicembre 2020 e il 3 gennaio 2021 viene trasmesso su Tele Radio Sciacca lo spettacolo \"Vergine Madre\" dal teatro \"L'Idea\" di Sambuca di Sicilia, di e con Lucilla Giagnoni in un viaggio nei canti della Divina Commedia, a 700 anni dalla morte del poeta fiorentino.\nMolte sono state le trasmissioni del palinsesto dedicate alla storia e al patrimonio storico-culturale di Sciacca, in particolare quelle dedicate al Caso di Sciacca e al tragico incidente del 1923 del dirigibile francese Dixmude al largo delle acque saccensi. Riguardo a questo avvenimento, l'emittente ha dedicato nell'aprile 2014 una puntata della rubrica \"Incontri\" con Francesco Fauci e, poi, nell'agosto 2021 ha trasmesso in diretta un convegno presediuto dal giornalista di TRS Accursio Soldano, con il politico Calogero Mannino e la scrittrice Jacqueline Di Carlo.\nCanale televisivo.\nModalit\u00e0 di trasmissione.\nI canali TRS fanno parte del MUX Tele Radio Sciacca, che trasmette presso il canale 33 UHF con frequenza di 570\u00a0MHz e comprende anche i canali Studio 98, TeleSud Trapani, RMK-TV ed RMK 24H NEWS. Tale rete \u00e8 irradiata da quattro postazioni: Capo San Marco, Monte Kronio-San Calogero, Calvario (Santa Margherita) e Villaseta Poggio Giache (Agrigento).\nI comuni delle province di Trapani ed Agrigento che ricevono il segnale dei canali radio e TV dell'emittente sono pertanto (in ordine alfabetico): Agrigento, Alessandria della Rocca, Bivona, Burgio, Calamonaci, Caltabellotta, Campobello di Mazara, Castelvetrano, Cattolica Eraclea, Cianciana, Contessa Entellina, Gibellina, Lucca Sicula, Menfi, Montallegro, Montevago, Partanna, Poggioreale, Porto Empedocle, Realmonte, Ribera, Salaparuta, Salemi, Sambuca di Sicilia, Santa Margherita di Belice, Santo Stefano Quisquina, Sciacca e Villafranca Sicula.\nCaratteristiche generali.\nTele Radio Sciacca, insieme alla contendente Tele Radio Monte Kronio, opera nel contesto del territorio di Sciacca (talvolta anche dei comuni limitrofi), presso cui - si ricordi - ha sede. La sua rete televisiva si compone dei seguenti canali:\nLa sua programmazione, oltre che all'affiliazione di network terzi (attualmente \u00e8 affiliata alla syndication di Port Tv), prevede anche contenuti di creazione della stessa emittente, proponendo digressioni sull'economia, artigianato di Sciacca ed hinterland, show cooking locali, approfondimenti culturali-scientifici (degno di nota \u00e8 il documentario a puntate \"L'Arte della Guerra\") ed, in passato, anche quiz televisivi. Possiede poi, rispetto alle altre emittenti locali, l'esclusiva della diretta del Consiglio Comunale.\nIl suo appealing per\u00f2 lo raggiunge durante la trasmissione del notiziario pomeridiano con appuntamento fisso tra le 14:00 e le 14:30 circa (e supportato da repliche serali e notturne) e con le maratone in diretta dedicate alle feste cittadine, prime fra tutte quella dedicata alla Processione della Madonna del Soccorso e al caratteristico Carnevale di Sciacca.\nPrima del passaggio dalla televisione analogica a quella digitale, avvenuta definitivamente in Sicilia (e dunque anche a Sciacca) nel 2012, era disponibile anche la funzione TeleVideo, che riportava le notizie pi\u00f9 importanti dall'hinterland saccense (generalmente i comuni coperti dal segnale della reti televisive e radiofonica), gli orari delle farmacie di turno sul territorio di Sciacca e dei bus comunali e regionali che partivano da/per Sciacca o i comuni limitrofi.\nProgrammazione attuale.\nOltre agli spazi di televendita e l'affiliazione ad altri network; Tele Radio Sciacca si promuove come creatrice di contenuti propri, a cadenza settimanale e di approfondimento vario:\nRubriche precedentemente in onda.\nFra i programmi del passato pi\u00f9 recente che hanno segnato la storia dell'emittente, \u00e8 opportuno segnalare per importanza:\nCircuiti televisivi correlati all'emittente.\nL'emittente \u00e8 arricchita nei suoi palinsesti dalle programmazioni prodotte da syndication e circuiti televisivi locali e nazionali.\nAttualmente (2021) l'emittente \u00e8 affiliata principalmente ai circuiti:\nTra le trasmissioni storiche non autoprodotte va anche menzionata la trasmissione partenopea di show canoro \"Millevoci\", in onda gi\u00e0 dal 2015.\nCanale radio.\nLa programmazione radiofonica di Tele Radio Sciacca \u00e8 ascoltabile da Sciacca e i comuni del Belice in FM alla frequenza di 104\u00a0MHz/96.6\u00a0MHz oppure in radiovisione dal sito web. Trasmettendo solo in minima parte programmi pre-registrati, le attuale produzioni radiofoniche sono affiancate da speaker molto affabili, spesso anche giornalisti presso la redazione televisiva (come per esempio Joe Prestia), e da musica principalmente di genere pop e adult contemporary.\nTra le tante programmazioni prodotte \u00e8 da segnalare la trasmissione ammiraglia \"Il dolce risveglio di Accursio Falco\", talk show quotidiano di intrattenimento in onda da circa 30 anni con richieste, dediche e saluti da parte dei radioascoltatori.\nL'attuale jingle della radio \u00e8 \"TRS, vortice di emozioni\" ed \u00e8 accompagnato dalla traccia audio Love Sex American Express del Dj Cristian Marchi.\nStoria.\n1976-1980: l'esperimento Radio Sciacca Terme.\nSuggestionati dall'ondata delle radio libere che a meta degli anni '70 imperversava tutta la penisola italica, dei giovani saccensi il 24 luglio 1976 decisero di aprire una nuova realt\u00e0 radiofonica. Il nome dell'emittente \u00e8 Radio Sciacca Terme e trasmisero sulla frequenza 104\u00a0MHz, tanto \u00e8 vero che il suo nome alternativo fu RST 104.\nL'emittente cambier\u00e0 sede pi\u00f9 volte: da via Lido ci si sposta prima all'interno della torre del campanile della Chiesa di San Michele, poi in Via Olivella ed infine nell'attuale Via Amendola. \nFra i primi programmi si ricordano: il radiogiornale, \"RST e lo Sport\" dedicato alla radiocronaca dello Sciacca Calcio, \"Pi Scuncica\" condotto dal giornalista Sino Mazza con la partecipazione del cantante folk Paolo Ciancimino e del poeta dialettale Ignazio Russo.\n1980-oggi: TRS Radio.\nL'esperimento Radio Sciacca Terme venne sciolto il 5 settembre 1980 per dare origine ad un progetto pi\u00f9 ambizioso, Tele Radio Sciacca, composito di canale Radio e TV.\nNelle indagini d'ascolto ISAR del 1983 risulta tra le radio pi\u00f9 ascoltate in provincia di Agrigento; nel biennio 1983-1984 il palinsesto di TRS Radio si arricchisce della programmazione del circuito radiofonico regionale Rete Sicilia Network e successivamente Rete FM Network, mentre tra il 1986-1987 entra a far parte come emittente affiliata del circuito nazionale Tirradio.\nFra i programmi del decennio 2010-2020 \u00e8 da ricordare, per importanza, \"Radio Trampa\" e \"Nessuno allo Stadio\".\n\"Radio Trampa\" \u00e8 stato un programma radiofonico, condotto da Accursio Soldano, che discuteva sulla musica indipendente e underground perlopi\u00f9 italiana, talvolta con esibizione dal vivo dei cantanti e delle band trattati. La diretta dagli studi radiofonici \u00e8 stata proposta in contemporanea, all'interno del palinsesto del canale principale televisivo della rete, col nome di \"Radio Trampa TV\".\n\"Nessuno allo Stadio\", invece, era un programma di approfondimento calcistico dove il conduttore radiofonico Mauro Piro analizzava i fatti coevi pi\u00f9 salienti ed intervistava i personaggi dello sport col pallone, fra cui figurano persino Maurizio Compagnoni e Francesco Cosatti.\nSito web e social media.\nLa pagina web ufficiale permette la fruizione, oltre della radiovisione, della funzione on-demand dei notiziari e delle puntate degli show ancora in programmazione, nonch\u00e9 di una sezione di articoli riguardanti i fatti quotidiani della cittadina, suddivisi in un apposito men\u00f9 a tendina in varie categorie in: Cronaca, Politica, Sport, Cultura, Agricoltura/Pesca, Provincia, Sicilia. Contiene anche una sezione dedicata ai cenni storici sull'azienda e, quasi alla fine della pagina della Home, i trafiletti sul meteo locale e sulle farmacie di turno di Sciacca.\nDal punto di vista informatico, il sito web poi \u00e8 stato creato con la tecnologia Windows Communication Foundation ed \u00e8 caratterizzato da una versione 3 HTML e da un UTF-8 come character set. Per quanto riguarda la sua cronologia, grazie al portale online Archive.org, \u00e8 possibile visualizzare l'archivio dei metadati del sito dell'emittente (la capacit\u00e0 di caching \u00e8 per\u00f2 parziale, poich\u00e9 trattasi di sito web \"minore\"), da quelli relativi all'anno 2001 fino a quelli presenti.\nL'emittente ha una pagina attiva su Facebook, che posta simultaneamente gli stessi contenuti del sito web, con un'unica differenza: in contenuti in diretta possono essere visualizzati univocamente dal sito web.\nL'emittente gestisce, infine, un archivio dei programmi pi\u00f9 recenti su Youtube e su Twitter."}
{"id": "1659656", "revid": "1305772", "url": "https://it.wikipedia.org/wiki?curid=1659656", "title": "Contea di Camden", "text": "Contea di Camden o Camden County \u00e8 la denominazione delle seguenti contee degli Stati Uniti:"}
{"id": "1659660", "revid": "1305772", "url": "https://it.wikipedia.org/wiki?curid=1659660", "title": "Contea di Chatham", "text": "Contea di Chatham o Chatham County \u00e8 la denominazione delle seguenti contee degli Stati Uniti:"}
{"id": "1659664", "revid": "228587", "url": "https://it.wikipedia.org/wiki?curid=1659664", "title": "Potere di arresto", "text": ""}
{"id": "1659665", "revid": "1602064", "url": "https://it.wikipedia.org/wiki?curid=1659665", "title": "Parco nazionale del Kinabalu", "text": "Il parco nazionale del Kinabalu (\"Taman Negara Kinabalu\") \u00e8 un'area protetta della Malaysia situata nell'isola del Borneo, a nord-ovest di Kota Kinabalu. Venne istituito nel 1964 per proteggere di territorio estremamente eterogeneo nella successione di habitat, dalle foreste di pianura fino alle nude cime granitiche. La vetta pi\u00f9 alta del parco, e anche di tutto il Sud-est asiatico, \u00e8 il Gunung Kinabalu che raggiunge quota 4095 metri con il Low's Peak.\nLe pendici del Gunung Kinabalu incombono su tutto il territorio del Sabah e, quando il cielo \u00e8 sereno, sono visibili a grandissime distanze. A circa 3900 metri, una mezzaluna rocciosa a due braccia - note rispettivamente con il nome di altopiano occidentale e altopiano orientale - abbraccia la gola di Low's Gully, un ripido canalone che a tratti precipita a oltre un chilometro di profondit\u00e0.\nFlora.\nGrazie alla vasta gamma di habitat che si succedono sui suoi versanti, il complesso del parco nazionale del Kinabalu vanta una delle pi\u00f9 grandi concentrazioni di piante del pianeta. Si calcola che ve ne siano oltre 4500, incluse 1500 orchidee di cui 77 endemiche del parco. Qui si sviluppano pi\u00f9 specie di rododendri e nepenti di qualsiasi altra zona di simile estensione. La \"Nepenthes rajah\" \u00e8 nota per avere l'ascidio pi\u00f9 grande in assoluto (fino a 2 litri di capacit\u00e0), mentre la \"Nepenthes lowii\", dalla forma ad ampolla, \u00e8 fra le pi\u00f9 eleganti del suo genere.\nLa foresta mista di dipterocarpacee prevale in gran parte della pianura e si distingue per la grande variet\u00e0 di specie arboree. A quote comprese fra i 1200 e i 2350 metri si insedia la foresta bassomontana, con querce, lauri, mirti, conifere e alcune specie della famiglia delle teacee. Dai 2350 ai 3000 metri si incontra la fascia di foresta altomontana, qui caratterizzata da magnifici rododendri. Oltre i 3000 metri, la foresta comincia a coprirsi di muschi, alberi nodosi e rachitici che giungono fino a un limite di 3350-3700 metri. La vegetazione prossima alla vetta \u00e8 di tipo subalpino e, in Malaysia, il Gunung Kinabalu \u00e8 l'unico habitat adatto a questo tipo di vegetazione. In vetta, infine, la terra cede il passo alla roccia nuda, liscia e verticale.\nFauna.\nLa diversit\u00e0 della fauna nel parco nazionale del Kinabalu \u00e8 altrettanto impressionante. Si contano 289 specie di uccelli, l'aquila serpentaria di Kinabalu e il forapaglie di Kinabalu, la pernice pettocarminio e lo zufolatore del Borneo. Non tutte queste specie si riscontrano solo sul Gunung Kinabalu, ma nella zona circostante la sede del parco \u00e8 particolarmente facile avvistarle. Vi sono inoltre almeno 290 specie di farfalle, 100 specie di rettili e 40 di pesci d'acqua dolce, oltre a un numero ancora imprecisato di invertebrati, tuttora in fase di studio.\nTurismo.\nA 1500 metri d'altezza un sistema di sentieri si snoda nella foresta prossima alla sede del parco. Per salire in vetta si pu\u00f2 scegliere fra tre itinerari: il Summit Trail, adatto a turisti e visitatori meno esperti; il Kotal Trail e il Bowen Trail, per i quali \u00e8 invece necessario uno speciale permesso e, per l'ultimo, buona pratica di roccia: qualunque sia il livello di preparazione, i pericoli della montagna non vanno mai sottovalutati.\nIl sentiero che porta alla cima di Low's Peak impegna due giorni di cammino e comincia con un primo tratto di salita fino a Panar Laban (3300 m), dove si passa la notte. Molti scalatori affrontano l'ultimo tratto alle 3 del mattino seguente per poter raggiungere la meta all'alba. Di lass\u00f9 lo spettacolo che si gode sulle pianure del Sabah e la vista della sagoma della montagna che emerge dalla coltre di nuvole danno emozioni indescrivibili. La discesa fino alla sede del parco si pu\u00f2 completare lo stesso giorno.\nLe sorgenti calde di Poring si trovano a a sud-est; si tratta di cinque risorgive con annesse strutture termali e diversi sentieri che conducono alle cascate e alle grotte. Vi \u00e8 inoltre una passerella sulla volta della foresta che offre splendidi scorci sulla natura: le rafflesie in fiore all'inizio del percorso e poi uccelli e insetti e le chiome degli alberi pi\u00f9 alti.\nPopolazione.\nIl parco nazionale del Kinabalu \u00e8 un sito di ricerca importante, attualmente impegnato sul versante dell'etnobotanica. Vi sono allestiti un orto botanico montano, con finalit\u00e0 turistiche e di studio, laboratori, un erbario, un museo e, presso la sede, alcuni itinerari didattici.\nAttorno al parco vi sono i terreni agricoli delle comunit\u00e0 kadazan dusun, la pi\u00f9 grande etnia indigena del Sabah. Alcuni indigeni locali sono impiegati nel parco come guardaboschi e guide; il parco \u00e8 quindi fonte di reddito per i villaggi vicini. Altri redditi vengono dalla vendita di generi alimentari, soprattutto frutta e verdura, e dall'impiego nelle strutture turistiche."}
{"id": "1659667", "revid": "1829756", "url": "https://it.wikipedia.org/wiki?curid=1659667", "title": "TRM - Tele Radio del Mediterraneo", "text": ""}
{"id": "1659669", "revid": "253269", "url": "https://it.wikipedia.org/wiki?curid=1659669", "title": "Harold Becker", "text": "Biografia.\nDopo aver studiato arte e fotografia al Pratt Institute, Becker inizia la sua carriera lavorando come fotografo, in seguito dirige alcuni spot pubblicitari, cortometraggi e documentari. Nel 1972 dirige il suo primo lungometraggio \"The Ragman's Daughter\".\nNella sua carriera ha realizzato film come \"Seduzione pericolosa\" (1989), \"Malice - Il sospetto\" (1993) e \"Codice Mercury\" (1998).\n\u00c8 sposato con la costumista Susan Becker."}
{"id": "1659670", "revid": "125730601", "url": "https://it.wikipedia.org/wiki?curid=1659670", "title": "Accrescimento (astronomia)", "text": "In astrofisica, il termine accrescimento (o accrezione) con il significato di \"ingrandimento, aumento di massa\", \u00e8 utilizzato in due diversi processi.\nDescrizione.\nIl \"primo processo\" \u00e8 legato all'accrezione di un corpo celeste che, per attrazione gravitazionale, attira su di s\u00e9 il materiale gassoso che costituisce il disco di accrescimento che lo circonda. I dischi di accrescimento sono comuni intorno a giovani stelle, protostelle, stelle di neutroni e buchi neri al centro delle Galassie. A causa della dinamica che interessa tali dischi, una parte del gas orbitante perde un po' del suo momento angolare, il che innesca un movimento rotatorio che lo porta a cadere spiraleggiando sul corpo centrale, accrescendone cos\u00ec la massa.\nIl \"secondo processo\" \u00e8 in certo qual senso analogo al processo di accrezione che si verifica in meteorologia. Infatti, nella teoria nebulare, l'accrezione fa riferimento alla collisione e conseguente unione elettrostatica di particelle di polvere e ghiaccio, presenti nei dischi protoplanetari e nei sistemi protoplanetari di giganti gassosi (detti anche pianeti gioviani), che portano alla formazione di planetesimi, i quali inglobano per attrazione gravitazionale altre particelle e planetesimi, fino alla formazione dei pianeti.\nNel disco di accrescimento per i dischi protoplanetari entrambi i processi di accrezione possono anche verificarsi simultaneamente, come succede, ad esempio, nelle stelle del tipo T Tauri, dove lo stadio di accrescimento pu\u00f2 durare per 10 milioni di anni. \nI protopianeti di tipo gioviano hanno probabilmente dischi propri, dando luogo ad una sorta di piccolo sistema solare. Un proto-pianeta di tipo gioviano pu\u00f2 inglobare del gas dal disco che lo circonda come avviene nel primo processo, mentre, nel contempo, particelle di polvere e ghiaccio presenti nel disco si accrezionano (si ingrandiscono) fino a diventare piccole lune e sistemi di anelli come avviene nel secondo processo."}
{"id": "1659672", "revid": "1305772", "url": "https://it.wikipedia.org/wiki?curid=1659672", "title": "Contea di Durham", "text": "Contea di Durham o Durham County \u00e8 la denominazione delle seguenti contee:"}
{"id": "1659673", "revid": "729019", "url": "https://it.wikipedia.org/wiki?curid=1659673", "title": "Crisi di Tangeri", "text": "La Crisi di Tangeri, detta anche prima crisi marocchina, fu determinata nel 1905 dall'opposizione della Germania al tentativo della Francia di estendere il suo potere sul Marocco.\nL'iniziativa coloniale francese scatur\u00ec dall\"'Entente cordiale\" con la Gran Bretagna e condusse alla reazione tedesca che si manifest\u00f2 con la visita amichevole dell'imperatore Guglielmo II di Germania al sultano del Marocco a Tangeri.\nLa crisi, durante la quale si pavent\u00f2 una guerra fra Germania e Francia, termin\u00f2 con la decisione del governo francese di cedere alla richiesta tedesca di indire una conferenza internazionale (Conferenza di Algeciras).\nI trattati e la situazione politica.\nIl trattato dell\"'Entente cordiale\", firmato a Londra l'8 aprile 1904, definiva, nei primi due articoli, le sfere d'influenza di Francia e Gran Bretagna in Africa settentrionale.\nIl patto disponeva lo \"status quo\" in Egitto, che era gi\u00e0 protettorato britannico e su cui la Francia non avrebbe pi\u00f9 avuto nulla da reclamare, e l'allargamento della sfera d'influenza francese al Marocco. Quest'ultima parte dell'accordo per\u00f2, se attuata, avrebbe portato la Francia a infrangere i termini della convenzione di Madrid del 1880. Tale convenzione, sottoscritta da 8 nazioni (fra cui la Germania), prevedeva infatti uguali diritti nell'area per tutti i firmatari.\nOltre che con la Gran Bretagna esisteva un accordo con l'altra potenza del Mediterraneo, l'Italia, che risaliva al 14-16 dicembre 1900. Il patto concedeva mano libera alla Francia sul Marocco e all'Italia sulla Libia. Un altro accordo segreto, questa volta con la Spagna, era stato siglato il 7 ottobre 1904. Deciso a spingere l'influenza francese sul Marocco, il ministro degli Esteri di Parigi Th\u00e9ophile Delcass\u00e9 avvis\u00f2 formalmente i governi interessati, trascurando per\u00f2 Berlino.\nD'altro canto, la potenza alleata della Francia, la Russia, era in gravi difficolt\u00e0 per la guerra russo-giapponese in corso e per i conseguenti moti rivoluzionari del gennaio 1905. La Germania si sent\u00ec, cos\u00ec, abbastanza forte da opporsi alla manovra coloniale francese.\nLa visita di Guglielmo II a Tangeri.\nIn Marocco, la prima avvisaglia della pressione francese avvenne il 21 febbraio 1905. Quel giorno, l'ambasciatore francese pretese dal sultano Mulay Abdelaziz IV che iniziasse a far istruire le sue truppe da ufficiali francesi ed esigesse i dazi sotto la sorveglianza di funzionari francesi. Il sultano si rivolse al governo tedesco e chiese in particolare se l'affermazione dell'ambasciatore, che presentava le sue richieste in nome dell'Europa, corrispondesse a verit\u00e0. Al Cancelliere tedesco Bernhard von B\u00fclow \u00absembr\u00f2 necessario rammentare a Parigi l'esistenza dell'Impero Germanico\u00bb.\nIntanto il Kaiser Guglielmo II si accingeva a partire per una crociera nel Mediterraneo. Prima di passare lo stretto di Gibilterra era prevista una tappa a Tangeri, alla quale il governo tedesco, visti gli sviluppi della politica francese, attribu\u00ec lo scopo di appoggiare i marocchini nei loro sforzi per mantenere l'indipendenza.\nIl Kaiser non si decise volentieri a questa visita, dato che ci vide un atto politico di una certa gravit\u00e0.\nIl 31 marzo 1905 Guglielmo II sbarc\u00f2 a Tangeri dalla nave di linea \"Hamburg\" e inform\u00f2 l'ambasciatore francese che con la sua visita sottolineava la richiesta tedesca di libert\u00e0 commerciale e di uguali diritti, e che considerava il sultano Abdelaziz capo di una nazione indipendente. Dopo aver conferito anche con lo zio del Sultano, incaricato di riceverlo, fece ritorno all\"'Hamburg\", che salp\u00f2 per Gibilterra. La crisi era ufficialmente aperta.\nScoppia la crisi.\nIn Inghilterra, re Edoardo VII dichiar\u00f2 che lo sbarco a Tangeri era stata l'iniziativa pi\u00f9 nociva e ingiustificata intrapresa dall'imperatore tedesco da quando era salito al trono. Ma l'ammiraglio britannico John Fisher, and\u00f2 ben oltre e in una dichiarazione al ministro degli Esteri Lord Lansdowne arriv\u00f2 ad affermare:\n\u00abSembra un'occasione d'oro per combattere la Germania alleati della Francia, e spero che lei sapr\u00e0 approfittarne... Potremmo avere la flotta tedesca, il canale di Kiel e lo Schleswig-Holstein in una quindicina di giorni\u00bb.\nIl Cancelliere B\u00fclow, intanto, mandava il conte Christian Tattenbach, ambasciatore a Lisbona, a Fez per rafforzare la posizione del Sultano e respingere le pretese francesi.\nNello stesso tempo, il 19 aprile 1905, in Francia, la posizione del ministro Delcass\u00e9 iniziava a farsi difficile. In una seduta alla Camera fu attaccato dai socialisti e solo tiepidamente appoggiato dal presidente del Consiglio Maurice Rouvier. Mentre, tutti i governi le cui nazioni avevano collaborato all'accordo di Madrid del 1880, furono invitati dal Sultano, su consiglio di B\u00fclow, ad una conferenza sul Marocco.\nSia B\u00fclow, sia \u201cl'eminenza grigia\u201d degli ambienti governativi tedeschi, il consigliere Friedrich von Holstein, erano convinti, infatti, che ad una conferenza internazionale, la Francia non sarebbe mai riuscita a farsi riconoscere il Marocco. Bench\u00e9 la conferenza fosse reclamata non tanto per definire la questione marocchina, quanto per dimostrare la potenza e il prestigio della Germania. A Londra, lo sbarco del Kaiser a Tangeri aveva suscitato maggior risentimento che a Parigi. Il ministro Lansdowne, temendo che la Francia potesse mettere a tacere la Germania con l'offerta di un porto sulla costa atlantica del Marocco, il 22 aprile si dichiarava pronto ad opporre una \u00abdecisa resistenza\u00bb all'acquisto da parte della Germania di una base navale, fra l'altro cos\u00ec distante dal Mare del Nord, dove stava convergendo gran parte della \"Royal Navy\".\nDelcass\u00e9 dovette a questo punto capire fin dove poteva osare. Se agire ancora con una semplice pressione politica sul sultano, oppure proporre al proprio governo di giocare la carta dell'invasione del Marocco dall'Algeria. Per questa eventualit\u00e0, egli si sentiva forte del sostegno inglese che nessun trattato, per\u00f2, assicurava si sarebbe trasformato in appoggio militare. E la Germania, con l'esercito pi\u00f9 potente d'Europa, avrebbe attaccato la Francia approfittando della debolezza del suo alleato, la Russia?\nPer carpire le intenzioni del governo tedesco, Delcass\u00e9 decise di inviare a Berlino un suo stretto collaboratore, il funzionario Maurice Pal\u00e9ologue.\nLa missione Pal\u00e9ologue.\nNei giorni seguenti all'arrivo nella capitale tedesca, il 23 aprile 1905, l'idea che si form\u00f2 Pal\u00e9ologue, ascoltando varie fonti, fu che la Germania non voleva la guerra, ma che non avrebbe esitato a farla per salvaguardare i suoi diritti sul Marocco. N\u00e9 un intervento della Gran Bretagna sarebbe bastato a fermarla. Nei circoli militari tedeschi, infatti, date le difficolt\u00e0 sofferte dalla Russia, si riteneva che il momento fosse favorevole ad un conflitto con la Francia. Un informatore segreto assicur\u00f2 inoltre Pal\u00e9ologue che Holstein era pi\u00f9 influente e pi\u00f9 francofobo che mai. Quando il Cancelliere B\u00fclow o l'Imperatore apparivano ammorbidirsi con la Francia, Holstein si rivolgeva allo stato maggiore dell'esercito che interveniva subito di rincalzo. Tornato a Parigi il 26 aprile, Pal\u00e9ologue dichiar\u00f2 a Delcass\u00e9: \u00abSul terreno su cui vi siete messo, non potete sperare in un successo contro la Germania, perch\u00e9 su questo terreno essa arriver\u00e0 fino alla guerra, e l'opinione pubblica francese non vi seguir\u00e0\u00bb.\nDelcass\u00e9 in difficolt\u00e0.\nUn altro elemento a favore della Germania, e contro Delcass\u00e9, consisteva nella moderazione del Presidente del Consiglio francese Rouvier, il quale era convinto che Delcass\u00e9 avrebbe condotto la Francia ad una guerra che a sua volta avrebbe portato ad una sconfitta o ad una rivoluzione. Il giorno del ritorno di Pal\u00e9ologue a Parigi, il 26 aprile 1905, Rouvier confid\u00f2 le sue perplessit\u00e0 all'ambasciatore tedesco Hugo von Radolin (1841-1917), offrendo cos\u00ec alla Germania l'appoggio di cui la sua politica aveva bisogno.\nUna visita in Francia di Edoardo VII e l'appoggio dello zar Nicola II incoraggiarono tuttavia Delcass\u00e9 a proseguire lungo la strada della fermezza. Ma alcuni ambienti militari francesi temevano il peggio;\nbench\u00e9, nessuno potesse sapere fin dove i \u201cfalchi\u201d tedeschi (Holstein e lo stato maggiore) sarebbero potuti arrivare.\nL'intervista del \"Gaulois\".\nA tale proposito, il giornale francese \"Gaulois\" in quei giorni pubblic\u00f2 un'importante intervista ad uno degli uomini pi\u00f9 ricchi e influenti della Germania: l'industriale e finanziere Guido Henckel von Donnersmarck. Questi, probabilmente ispirato da B\u00fclow rilasci\u00f2, in sintesi, le seguenti dichiarazioni:\n\u00abVoi avete l'aria di non sospettare la gravit\u00e0 degli avvenimenti che si preparano. L'imperatore e il popolo germanico sono irritati nel vedervi respingere [...] gli sforzi che essi fanno per stabilire con voi quelle relazioni di cortesia che debbono correre fra le nazioni civili\u00bb. E dopo aver elencato gli episodi di attrito tra Germania e Francia, \u00abQuesta politica \u00e8 della Francia, o dobbiamo considerarla come il concepimento personale del Signor Delcass\u00e9? Se credete che il vostro ministro degli Esteri abbia impegnato il Paese in una via troppo avventurosa, fatelo sapere, separandovi da lui [...] La persona del signor Delcass\u00e9 ci importa poco, ma la sua politica \u00e8 una minaccia per la Germania [...] In una guerra contro la Germania [...] se foste vinti, com'\u00e8 probabile, la pace non sarebbe firmata che a Parigi\u00bb.\nRouvier e Londra.\nIl 12 maggio 1905, cedendo alle istanze dei suoi pi\u00f9 stretti collaboratori, Delcass\u00e9 ordinava all'ambasciatore francese a Londra, Paul Cambon, di mettere la Gran Bretagna alle strette. Si chiedeva chiarezza su un eventuale impegno militare nel caso di un attacco tedesco alla Francia. Tre giorni dopo, per\u00f2, il presidente del consiglio Rouvier, si pronunciava categoricamente contro l'apertura di tali trattative. Il timore era che se i tedeschi fossero venuti a sapere di questi negoziati avrebbero attaccato subito la Francia, prima che un eventuale accordo difensivo fosse stato stipulato.\nIn Marocco, intanto, aizzato dal collaboratore di Holstein, Christian von Tattenbach (1846-1910), il Sultano manteneva fermi i diritti della sua piena sovranit\u00e0. Per cui tutto rimaneva come in uno stato di febbrile sospensione, fin quando, il 28 maggio 1905, si ebbe la notizia che la flotta russa dopo una lunghissima traversata era stata completamente distrutta dalla flotta giapponese nella battaglia di Tsushima. La potenza militare e il prestigio della Russia erano compromessi per i mesi a venire, e anche la posizione della Francia, sua alleata, si indeboliva.\nPer ironia della sorte, proprio il giorno prima di Tsushima, il 27 maggio, il ministro della Guerra francese Maurice Berteaux (1852-1911) assicurava Delcass\u00e9 che l'esercito tedesco non sarebbe stato pronto ad una guerra fino al giugno 1906.\nNonostante ci\u00f2, Delcass\u00e9 si trovava sempre pi\u00f9 isolato conservando tenacemente la sua posizione verso il Marocco. Egli arriv\u00f2 ad assicurare decisamente e ripetutamente ai ministri suoi colleghi, che in caso di attacco tedesco la Gran Bretagna era pronta a far sbarcare in Germania, nello Holstein, fino a 150.000 uomini, i quali avrebbero inevitabilmente sottratto truppe tedesche al confine con la Francia.\nDimissioni di Delcass\u00e9.\nIl 4 giugno si determin\u00f2 l'avvenimento risolutore: i servizi segreti francesi decifrarono un telegramma che l'ambasciatore tedesco a Roma Anton Monts aveva inviato al ministro degli Esteri italiano Tommaso Tittoni. L'ambasciatore tedesco avvertiva: \u00abIl Governo tedesco ha motivo di ritenere che il signor Saint-Ren\u00e9-Taillandier, inviato a Fez, abbia minacciato il Sultano di fare occupare militarmente certi punti del Marocco, per obbligarlo a respingere le richieste della Germania. Se le truppe francesi oltrepassano il confine marocchino, come seguito a tale minaccia, le truppe tedesche varcheranno immediatamente il confine francese\u00bb. Fu una invenzione e una mossa di B\u00fclow per accelerare la fine di Delcass\u00e9.\nInformato del telegramma, il giorno dopo, il presidente del Consiglio Rouvier si rec\u00f2 all'Eliseo, dove disse al presidente della Repubblica \u00c9mile Loubet: \u00abDelcass\u00e9 ci conduce alla guerra. Tra lui e me non vi \u00e8 pi\u00f9 collaborazione possibile. Domani obbligher\u00f2 il Consiglio dei ministri a scegliere tra la sua politica e la mia; domani uno di noi due avr\u00e0 lasciato il potere\u00bb.\nIl 6 giugno 1905 fu tenuto a Parigi il Consiglio dei ministri decisivo. Delcass\u00e9 sostenne che, se la Francia insisteva saldamente nel suo rifiuto della Conferenza sul Marocco, la Germania avrebbe ceduto, e cio\u00e8 preferito una umiliazione alla guerra. Il presidente del Consiglio Rouvier espresse la convinzione che Delcass\u00e9 si ingannava se credeva che la Germania stesse bluffando e il Consiglio dei ministri vot\u00f2 per la partecipazione alla Conferenza sul Marocco, quindi, contro Delcass\u00e9. Questi allora si alz\u00f2, dichiar\u00f2 di dimettersi dal governo e lasci\u00f2 il Consiglio.\nIl giorno delle dimissioni di Delcass\u00e9, Guglielmo II confer\u00ec al Cancelliere tedesco conte B\u00fclow, il titolo di principe. La Conferenza sul Marocco si tenne in Spagna, ad Algeciras, nel 1906."}
{"id": "1659674", "revid": "228587", "url": "https://it.wikipedia.org/wiki?curid=1659674", "title": "Il canto del cigno (\u010cechov)", "text": "Il canto del cigno (sottotitolo: \"Calcante\") \u00e8 un atto unico del 1887 scritto da Anton Pavlovi\u010d \u010cechov a 26 anni.\nProtagonisti di questo piccolo capolavoro di poche pagine sono Vasilij Vasil'i\u010d Svetlovidov, un vecchio attore con un'importante carriera alle spalle, e Nikita Ivany\u010d, il suo anziano suggeritore.\nTrama.\nSvetlovidov, una notte, dopo lo spettacolo nel quale ha interpretato Calcante nell'opera buffa di Henri Meilhac e Ludovic Hal\u00e9vy \"La bella Elena\", musicata da Jacques Offenbach, si addormenta ubriaco in camerino e, dimenticato da tutti, si risveglia spaventato e solo. Le porte sono sbarrate dall'esterno, cos\u00ec Svetlovidov, vagando smarrito in cerca di aiuto, scopre che il suo suggeritore, non sapendo pi\u00f9 dove andare a dormire, abita in uno dei camerini del teatro. \nQuesto incontro inatteso sar\u00e0 l'occasione per i due veterani del palcoscenico, di rievocare la gloriosa carriera di Svetlovidov ormai vecchio e malato e \"\u201c\u2026con l'anima fredda e buia come una cantina\u201d\". \nL'attore recita infine i suoi \"cavalli di battaglia\" trasformandosi in \"Boris Godunov\", \"Otello\", \"Re Lear\", \"Amleto\"\u2026 In una struggente e appassionata interpretazione che sembra essere il suo doloroso \u201ccanto del cigno\u201d.\nPersonaggi.\nIl personaggio di Svetlovidov \u00e8 considerato in tutto il mondo una \u201cprova d'attore\u201d per un anziano \"mattatore\". Celebri sono le grandi interpretazioni di John Gielgud (nell'omonimo film di Kenneth Branagh) e, in Italia, quelle di Memo Benassi, Glauco Mauri, Mario Scaccia.\nIl primo attore che interpret\u00f2 questo ruolo fu Vladimir Nikolaevi\u010d Davydov (nel 1888 nel Teatro Kors di Mosca)."}
{"id": "1659678", "revid": "1087849", "url": "https://it.wikipedia.org/wiki?curid=1659678", "title": "Parco del Medio Olona", "text": "Il parco del Medio Olona \u00e8 un'area protetta di interesse sovracomunale che si sviluppa intorno all'Olona ed il Tenore. Si estende sul territorio dei comuni di Fagnano Olona, Gorla Maggiore, Gorla Minore, Marnate, Olgiate Olona e Solbiate Olona nella provincia di Varese.\nOltre alla Valle Olona il parco comprende ad est i boschi di Gorla Maggiore, in cui scorre il Fontanile di Tradate, e le aree rurali ovest di Fagnano Olona, dove scorre il torrente Tenore.\nIl parco \u00e8 attraversato dalla pista ciclopedonale della Valle Olona e dalla Ciclovia Olona Lura, un itinerario ad anello di 165\u00a0km in grado di connettersi ad altri 6 parchi locali lungo il fiume Olona ed il torrente Lura."}
{"id": "1659679", "revid": "258664", "url": "https://it.wikipedia.org/wiki?curid=1659679", "title": "Coltello arburesa", "text": ""}
{"id": "1659680", "revid": "2143966", "url": "https://it.wikipedia.org/wiki?curid=1659680", "title": "Stazione meteorologica di Firenze Ximeniano", "text": "La stazione meteorologica di Firenze Ximeniano \u00e8 la stazione meteorologica di riferimento relativa al centro storico della citt\u00e0 di Firenze. \u00c8 ubicata presso lo storico Osservatorio Ximeniano ed \u00e8 attualmente gestita dall'omonima fondazione onlus.\nCaratteristiche.\nLa stazione meteorologica, da sempre di tipo urbano, si trova nell'Italia centrale, in Toscana, nel comune di Firenze, alle coordinate geografiche , collocata sul terrazzo meteorologico alla sommit\u00e0 della casa-torre che ospita l'Osservatorio Ximeniano ad un'altezza di 75 metri s.l.m.; il terrazzo meteorologico si trova ad un'altezza di 23,5 metri dal livello della strada. Il pozzetto barometrico \u00e8 collocato a 75,41 metri s.l.m., mentre gli imbuti pluviometrici si trovano ad un'altezza di 26,5 metri dal livello della strada; gli anemografi sono invece collocati rispettivamente a 32,7 e a 33,9 metri di altezza dal livello della strada.\nLa stazione ha alle spalle un'attivit\u00e0 pluricentenaria, avendo cominciato a rilevare dati meteorologici con continuit\u00e0 a partire dal 1813 anche se gi\u00e0 negli anni precedenti venivano effettuate rilevazioni frammentarie in correlazione alle osservazioni astronomiche. L'attivit\u00e0 meteorologica dell'Osservatorio Ximeniano and\u00f2 ad affiancarsi a quella della stazione meteorologica di Firenze Museo La Specola che aveva iniziato ad effettuare le osservazioni meteorologiche e le registrazioni dei dati a partire dal 1797; le due stazioni diedero un nuovo impulso alla meteorologia fiorentina, dopo il periodo di grande splendore che tra il 1654 e il 1670 vide la stazione meteorologica di Firenze Monastero degli Angeli rilevare i dati termometrici ed effettuare le osservazioni giornaliere per la rete meteorologica granducale.\nFino ad almeno il 1920 la stazione meteorologica effettuava soltanto osservazioni orarie a determinate ore prestabilite senza fornire dati di minima e massima effettive, tuttavia gli orari di rilevazione sono variati diverse volte nel tempo in questo modo:\nDal 1953 al 1996 ha fornito dati che poi sono stati pubblicati annualmente nei corrispondenti annali idrologici del compartimento di Pisa, che \u00e8 competente per gran parte della regione e per alcune aree limitrofe al di fuori dei confini amministrativi.\nDal 18 aprile 1993 la stazione meteorologica tradizionale \u00e8 stata affiancata da una centralina dell'ARPAT.\nMedie climatiche.\nDati climatologici 1971-2000.\nIn base alla media trentennale 1971-2000, la temperatura media annua \u00e8 di +15,2\u00a0\u00b0C; la temperatura media del mese pi\u00f9 freddo, gennaio \u00e8 di +6,8\u00a0\u00b0C, mentre la temperatura media del mese pi\u00f9 caldo, luglio \u00e8 di +25,2\u00a0\u00b0C. A livello stagionale, la temperatura media del trimestre meteorologico estivo si attesta a +23,9\u00a0\u00b0C, mentre la temperatura media del trimestre meteorologico invernale si ferma a +7,3\u00a0\u00b0C; il trimestre meteorologico autunnale con una temperatura media di +15,4\u00a0\u00b0C risulta leggermente pi\u00f9 caldo di quello primaverile che si attesta a +14,0\u00a0\u00b0C.\nLe precipitazioni medie annue si attestano a 838,4\u00a0mm, con minimo relativo in estate di 162,3\u00a0mm medi stagionali nel trimestre meteorologico e picco massimo in autunno con 289,6\u00a0mm medi stagionali; il massimo secondario si verifica in primavera con 204,7\u00a0mm medi nel trimestre meteorologico, mentre l'inverno con 181,8\u00a0mm medi stagionali si caratterizza per un trimestre meteorologico di poco pi\u00f9 piovoso rispetto a quello estivo.\nL'umidit\u00e0 relativa media annua fa registrare il valore di 60,3% con minimo mensile di 47% a luglio e massimo mensile di 72% a novembre e a dicembre; a livello stagionale il minimo trimestrale si ha in estate con il 49,7% e il massimo trimestrale in inverno col 67,7%; l'autunno si caratterizza per un massimo secondario trimestrale di 66,3% mentre la primavera ha una media trimestrale di 57,3%.\nLa pressione atmosferica media a 0\u00a0\u00b0C presenta un valore medio annuo di 1008,1 hPa, con massimo mensile di 1010,6 hPa a gennaio e minimo mensile di 1004,7 hPa ad aprile; a livello stagionale il valore medio trimestrale pi\u00f9 elevato si registra in inverno con 1009,8 hPa (seguito dai 1009,0 hPa del trimestre autunnale), mentre il valore medio trimestrale pi\u00f9 basso si registra in primavera con 1006,4 hPa (minimo secondario nel trimestre meteorologico estivo con 1007,1 hPa).\nDati climatologici 1961-1990.\nIn base alla media trentennale 1961-1990, la temperatura media del mese pi\u00f9 freddo, gennaio \u00e8 di +6,2\u00a0\u00b0C, mentre la temperatura media del mese pi\u00f9 caldo, luglio \u00e8 di +24,0\u00a0\u00b0C.\nLe precipitazioni medie annue si attestano a 751\u00a0mm, mediamente distribuite in 84 giorni annui, con minimo in estate e picco in autunno.\nIl vento presenta una velocit\u00e0 media annua pari a 3,4\u00a0m/s, con minimo di 3\u00a0m/s a settembre e massimo di 3,7\u00a0m/s a gennaio; le direzioni prevalenti sono di grecale tra gennaio ed aprile e tra settembre e novembre, di tramontana a dicembre, di ponente a maggio, a luglio e ad agosto e di libeccio a giugno.\nDati climatologici 1919-1970.\nIn base alla media cinquantennale 1919-1970, la temperatura media annua si attestava a +14,5\u00a0\u00b0C, la temperatura media del mese pi\u00f9 freddo, gennaio \u00e8 stata di +5,5\u00a0\u00b0C, mentre la temperatura media del mese pi\u00f9 caldo, luglio si attestava a +24,1\u00a0\u00b0C.\nLe precipitazioni medie annue si attestavano a 828,5\u00a0mm, con minimo relativo in estate di 120,6\u00a0mm medi trimestrali e picco massimo in autunno con 282,9\u00a0mm medi trimestrali; il massimo secondario era in inverno con 226,8\u00a0mm medi trimestrali, mentre in primavera si raggiungevano 198,2\u00a0mm medi trimestrali; il mese meno piovoso era luglio con 26,5\u00a0mm medi, mentre il mese pi\u00f9 piovoso con 107,6\u00a0mm medi era novembre.\nL'umidit\u00e0 relativa media annua si attestava a 58,8% con minimo mensile di 45,5% a luglio e massimo mensile di 71,3% a novembre e a dicembre; l'estate si caratterizzava per un minimo stagionale trimestrale di 47,8% mentre il massimo stagionale trimestrale era in inverno col 67%; il massimo secondario si verificava in autunno col 63,9% mentre in primavera la media trimestrale stagionale era di 56,2%.\nLa pressione atmosferica media a 0\u00a0\u00b0C faceva registrare un valore medio di 1005,9 hPa, con massimo mensile di 1007,3 hPa a settembre e minimo mensile di 1004,0 hPa ad aprile; il massimo pressorio trimestrale stagionale si verificava in autunno col 1006,9 hPa (seguito dai 1006,1 hPa del trimestre invernale), mentre il minimo pressorio trimestrale stagionale si registrava in primavera con 1004,9 hPa, mentre l'estate raggiungeva una media trimestrale stagionale di 1005,7 hPa.\nLa tensione di vapore media annua era di 10,9 hPa, com massimo mensile di 15,5 hPa ad agosto e minimo mensile di 6,7 hPa a gennaio; a livello stagionale in estate si verififcava il massimo trimestrale stagionale di 15,0 hPa, mentre in inverno si registrava il minimo trimestrale stagionale di 6,8 hPa; il trimestre autunnale aveva una media stagionale di 12,1 hPa, mentre la primavera si caratterizzava per una media trimestrale di 9,7 hPa.\nDati climatologici 1878-1918.\nIn base alla media quarantennale 1878-1918, la temperatura media annua si attestava a +14,6\u00a0\u00b0C, la temperatura media del mese pi\u00f9 freddo, gennaio \u00e8 stata di +5,1\u00a0\u00b0C, mentre la temperatura media del mese pi\u00f9 caldo, luglio si attestava a +24,5\u00a0\u00b0C.\nLe precipitazioni medie annue si attestavano a 821,2\u00a0mm, con minimo relativo in estate di 137,9\u00a0mm medi trimestrali e picco massimo in autunno con 280,9\u00a0mm medi trimestrali; il massimo secondario era in primavera con 214,2\u00a0mm medi trimestrali, mentre in inverno si raggiungevano 188,2\u00a0mm medi trimestrali; il mese meno piovoso era luglio con 36,0\u00a0mm medi, mentre il mese pi\u00f9 piovoso con 99,4\u00a0mm medi era novembre.\nL'umidit\u00e0 relativa media annua si attestava a 59,7% con minimo mensile di 47,3% a luglio e massimo mensile di 71,6% a novembre; l'estate si caratterizzava per un minimo stagionale trimestrale di 49% mentre il massimo stagionale trimestrale era in inverno col 67,7%; il massimo secondario si verificava in autunno col 64,9% mentre in primavera la media trimestrale stagionale era di 57,3%.\nValori estremi.\nTemperature estreme.\nTemperature estreme mensili dal 1813 ad oggi.\nLe temperature estreme annue registrate dal 1813 in poi sono i +41,6\u00a0\u00b0C del 26 luglio 1983 e i -12,9\u00a0\u00b0C del 30 dicembre 1849.\nIl valore massimo del 1983 corrisponde alla temperatura massima assoluta registrata nel corso dell'intera serie storica; tra il 1813 e il 1900 la temperatura pi\u00f9 elevata rilevata fu invece di +40,0\u00a0\u00b0C e venne registrata il 13 agosto 1861 (record mensile di luglio +39,4\u00a0\u00b0C il 2 luglio 1897), venendo superata soltanto dai +40,2\u00a0\u00b0C del 1\u00ba agosto 1958, prima che fosse raggiunto il record assoluto di caldo il 26 luglio 1983; la temperatura massima pi\u00f9 elevata finora registrata dopo il 2000 \u00e8 stata quella di +40,8\u00a0\u00b0C del 21 agosto 2011. La temperatura minima pi\u00f9 bassa registrata nel corso del Novecento \u00e8 stata quella di -11,0\u00a0\u00b0C dell'11 gennaio 1985, mentre nel secolo attuale il valore pi\u00f9 basso \u00e8 stato registrato il 20 dicembre 2009 con -10,4\u00a0\u00b0C.\nTemperature medie integrali mensili pi\u00f9 elevate dal 1821 al 2006.\nNella tabella sottostante sono indicati i mesi con le temperature medie integrali pi\u00f9 elevate dal 1821 (anno di inizio delle elaborazioni complete di tali medie) fino al 2006; sono elencati i mesi con la temperatura media superiore o eguale a 27\u00a0\u00b0C. Il mese pi\u00f9 caldo della serie storica esaminata \u00e8 stato agosto 1943 con +30,0\u00a0\u00b0C, seguito da agosto 1861 e agosto 2003, entrambi con +29,0\u00a0\u00b0C.\nTemperature medie integrali mensili pi\u00f9 basse dal 1821 al 2006.\nNella tabella sottostante sono indicati i mesi con le temperature medie integrali pi\u00f9 basse dal 1821 (anno di inizio delle elaborazioni complete di tali medie) fino al 2006; sono elencati i mesi con la temperatura media inferiore o eguale a 3,5\u00a0\u00b0C. Il mese pi\u00f9 freddo della serie storica esaminata \u00e8 stato nettamente febbraio 1956 con +0,6\u00a0\u00b0C, seguito a netta distanza da gennaio 1864 e gennaio 1942 con +1,8\u00a0\u00b0C, seguiti a ruota dal dicembre 1871 con +1,9\u00a0\u00b0C.\nTemperature estreme annue dal 1813 al 2006.\nNella tabella sottostante ad espansione sono riportati i valori delle temperature estreme annue registrate dal 1813 al 2006; per ogni anno vengono riportati anche i giorni in cui si sono registrati i relativi valori estremi.\nNei primi due decenni le temperature massime e minime non corrispondono a valori effettivi ma rispettivamente ai valori pi\u00f9 alti e pi\u00f9 bassi tra le sporadiche osservazioni giornaliere effettuate.\nTemperature medie integrali annuali pi\u00f9 elevate dal 1821 al 2013.\nNella tabella sottostante sono indicati gli anni con le temperature medie integrali pi\u00f9 alte dal 1821 (anno di inizio delle elaborazioni complete di tali medie) fino al 2013; sono elencati gli anni con la temperatura media superiore a 16\u00a0\u00b0C. L'anno pi\u00f9 caldo della serie storica esaminata \u00e8 stato il 1943 con +17,2\u00a0\u00b0C, seguito a ruota dal 1846 con +17,1\u00a0\u00b0C.\nTemperature medie integrali annuali pi\u00f9 basse dal 1821 al 2013.\nNella tabella sottostante sono indicati gli anni con le temperature medie integrali pi\u00f9 basse dal 1821 (anno di inizio delle elaborazioni complete di tali medie) fino al 2013; sono elencati gli anni con la temperatura media inferiore o eguale a 14\u00a0\u00b0C. L'anno pi\u00f9 freddo della serie storica esaminata \u00e8 stato il 1956 con +13,7\u00a0\u00b0C, seguito dal 1835 e dal 1918 con +13,8\u00a0\u00b0C.\nPrecipitazioni estreme.\nPrecipitazioni totali annue dal 1822 al 2017.\nNella tabella estendibile sottostante sono riportati i valori delle precipitazioni totali annue registrate dal 1822 (anno di inizio della serie completa dei dati pluviometrici annui) fino al 2017.\nL'anno pi\u00f9 piovoso della serie storica esaminata \u00e8 risultato il 2010 con 1321,8\u00a0mm totali, seguito dal 1853 con 1284,5\u00a0mm totali e dal 1937 con 1264,9\u00a0mm totali.\nAl contrario, l'anno pi\u00f9 siccitoso \u00e8 finora risultato il 1894 con 433,7\u00a0mm totali, seguito dal 1945 con 453,1\u00a0mm e dal 2011 con 473,6\u00a0mm totali: i suddetti anni sono stati finora gli unici tre ad aver fatto registrare accumuli totali annui inferiori ai 500\u00a0mm.\nPrecipitazioni estreme mensili dal 1821 al 2013.\nNella sottostante sono indicate le precipitazioni estreme mensili registrate dal 1821 (anno di inizio della serie completa dei dati pluviometrici mensili) e il 2013.\nIl mese pi\u00f9 piovoso della serie storica esaminata \u00e8 risultato ottobre 1992 con 470,6\u00a0mm totali. I mesi meno piovosi, tutti quanti con 0\u00a0mm totali, sono risultati febbraio 1993; marzo 1948, 1961 e 1994; maggio 1979; giugno 1952; luglio 1853, 1871, 1880, 1881, 1923 e 2012; agosto 1826, 1915, 1962 e 2011; novembre 1924 e 2011.\nPrecipitazioni mensili pi\u00f9 elevate dal 1822 al 2013.\nNella tabella sottostante sono indicati i dieci mesi pi\u00f9 piovosi della serie storica esaminata, dal 1822 al 2013, con precipitazioni totali superiori ai 250\u00a0mm mensili.\nIl mese di ottobre 1992 \u00e8 risultato nettamente il pi\u00f9 piovoso con 470,6\u00a0mm totali, seguito a ragguardevole distanza da ottobre 1935 con 338,7\u00a0mm totali e da novembre 1864 con 332,4\u00a0mm totali; \"soltanto\" all'ottavo il novembre 1844 e al di fuori dei dieci pi\u00f9 piovosi il novembre 1966, mesi in cui si verificarono i pi\u00f9 devastanti alluvioni cittadini rispettivamente dell'Ottocento e del Novecento.\nPrecipitazioni nulle mensili dal 1822 al 2013.\nNella tabella sottostante sono indicati i quindici mesi meno piovosi della serie storica esaminata, tutti quanti con 0\u00a0mm totali. Dal 1822 al 2013 non hanno avuto accumuli precipitativi febbraio 1993, marzo 1948, 1961 e 1994, maggio 1979, giugno 1952, luglio 1853, 1871, 1880, 1881, 1923 e 2012, agosto 1826, 1915, 1962 e 2011 e novembre 1924 e 2011.\nFrequenza delle nevicate.\nNumero di giorni di neve annui dal 1874 al 2010.\nNella tabella estendibile sottostante sono indicati il numero di giorni di neve totali per anno, che includono sia quelli con accumulo, sia quelli senza accumulo che quelli misti a pioggia, registrati dal 1874 (anno di inizio dei rilevamenti nivometrici) fino al 2010; sono stati eliminati quelli indicati nelle fonti ma che risultano incompatibili per le temperature contemporaneamente registrate dalla stazione meteorologica e che quindi potrebbero essere refusi o riferiti ad altri fenomeni meteorologici erroneamente annotati come nevicate.\nL'anno con la maggiore frequenza di precipitazioni nevose \u00e8 stato il 1895 con 14 giorni, seguito dal 1904 e 1906 con 11 giorni e dal 1929 e 1940 con 10 giorni.\nAl contrario non si sono contati giorni con precipitazioni nevose nel 1884, nel 1902, 1903, 1908, 1910, 1921, 1927, 1930, 1931, 1936, 1937, 1943, 1949, 1951, 1952, 1959, 1964, 1971, 1972, 1974, 1975, 1977, 1978, 1981, 1988, 1989, 1990, 1994, 1995 e 1997."}
{"id": "1659682", "revid": "154893", "url": "https://it.wikipedia.org/wiki?curid=1659682", "title": "Fiore di sant'Anna", "text": ""}
{"id": "1659683", "revid": "31360", "url": "https://it.wikipedia.org/wiki?curid=1659683", "title": "Battle of the Crater", "text": ""}
{"id": "1659684", "revid": "1305772", "url": "https://it.wikipedia.org/wiki?curid=1659684", "title": "Contea di Forsyth", "text": "Contea di Forsyth o Forsyth County \u00e8 la denominazione delle seguenti contee degli Stati Uniti:"}
{"id": "1659694", "revid": "228587", "url": "https://it.wikipedia.org/wiki?curid=1659694", "title": "Contea di Halifax", "text": ""}
{"id": "1659695", "revid": "253438", "url": "https://it.wikipedia.org/wiki?curid=1659695", "title": "Giuseppe Tontodonati", "text": "Biografia.\nGiuseppe Tontodonati nasce a Scafa (PE) il 2 febbraio 1917 da Ciriaco e Raffaella D'Ascenzo, quando la cittadina era ancora frazione del Comune di San Valentino in Abruzzo Citeriore. \nAncora ragazzo, nel 1925 si trasferisce a Pescara dove ben presto entra in contatto con la realt\u00e0 artistica locale sviluppando forti interessi per la Pittura e la Poesia prediligendo quest'ultima (vedi le poesie giovanili in \"Poesie inedite\" del 1993).\nLo scoppio della Seconda Guerra Mondiale lo vede partire per il fronte greco-albanese e dopo l'armistizio, subisce la deportazione in Germania. Registrato presso lo Stammlager IV/B di M\u00fchlberg-Elbe, verr\u00e0 poi spostato prima a Torgau persso lo Stalag IVD e poi a Piesteritz in un campo di concentramento/lavoro ove rimarr\u00e0, classificato come IMI (Internati Militari Italiani) fino alla liberazione del campo avvenuto nell'Aprile del 1945 ad opera dell'armata Russa. Solo nell'autunno dello stesso anno far\u00e0 ritorno nella sua Pescara. Giuseppe Tontodonati, come tutti gli IMI avrebbe potuto evitare l'internamento decidendo di aderire alla Repubblica di Sal\u00f2 o di collaborare con le truppe tedesche. Il valore di questo \"NO\", di questa forma di \"Resistenza\", venne riconosciuto agli IMI dopo diversi anni dalla fine della Seconda Guerra Mondiale. Nel 1954 Tontodonati ricevette la \"Croce al Merito di Guerra per l'internamento in Germania\", nel 1980 il \"Distintivo d'Onore per i patrioti Volontari della Libert\u00e0 per non aver servito l'invasore tedesco e la repubblica sociale\" e nel 2009 la \"Medaglia d'Onore del Presidente della Repubblica Italiana per i deportati e gli internati nei lager\". \nNel 1954 muore la sua prima moglie, la pittrice Isabella Ardente, ch'egli aveva sposato nel 1939, poco prima di partire per il fronte. Nel '55 si risposa con Gilda Tontodonati. Dal loro matrimonio nascono tre figli; Angelo, Raffaello e Gabriella.\nNel 1959, per motivi di lavoro, si trasferisce a Bologna, dove vivr\u00e0 con la sua famiglia fino al 6 gennaio 1989, data della sua scomparsa, partecipando attivamente alla vita culturale della citt\u00e0. Sar\u00e0 fondatore e Presidente del Centro Internazionale delle Arti (CIDA), uno tra i principali centri di promozione culturale della citt\u00e0 di Bologna attivo dal 1973 al 1985. Tra le tante manifestazioni, mostre d'arte e recitals di poesie, presso il CIDA nel dicembre '77-gennaio '78 si tiene, alla presenza del Sindaco di Bologna, Renato Zangheri, e del Sindaco di Valparaiso (Cile) in esilio, il Prof Sergio Vuskovic Rojo, la famosa \"Mostra per il Cile\" a sostegno del popolo cileno oppresso dalla dittatura di Pinochet, con la partecipazione di artisti di fama internazionale . \n\u00c8 proprio durante il periodo bolognese che Tontodonati comincia a scrivere versi in vernacolo abruzzese. Questa svolta, apparentemente controcorrente, lo porta a contatto con i massimi esponenti della cultura bolognese, il poeta Antonio Rinaldi, i fratelli Arcangeli, i giornalisti e scrittori Amedeo Ratta e Romeo Forni ed altri, che lo sproneranno a continuare su quella strada fino alla pubblicazione della sua opera prima, le \"Storie Paesane\" (1968), con prefazione del poeta Antonio Rinaldi. A partire da quella esperienza, e per oltre un ventennio, anche grazie all'apporto di sua moglie Gilda (1926-2005), anch'essa valida poetessa (\"Il Ventaglio\", 1986, e \"Coriandoli d'Amore\", 2005), Tontodonati continuer\u00e0 a dedicarsi alla riscoperta e valorizzazione, delle tradizioni e della cultura abruzzese. Unico suo volume di poesie in lingua italiana sar\u00e0 \"Rapsodia\" (1980).\nAutore tra l'altro anche di versi di canti popolari e di due brani di musica sacra, tutti musicati dal M\u00b0 Giuseppe di Pasquale (Padre Donato OFM), Tontodonati viene considerato dagli addetti ai lavori una delle principali figure della poesia dialettale abruzzese del secolo scorso, tanto che la Regione Abruzzo lo ha inserito nell'elenco dei Personaggi Illustri della Regione Abruzzo. Nel 2011 il Consiglio Regionale raccoglie e pubblica tutti i versi scritti da Tontodonati con riferimento ai moti carbonari e al brigantaggio postunitario in Abruzzo. Il volume viene presentato all'interno delle manifestazioni per i 150\u00b0 dell'Anniversario dell'Unit\u00e0 d'Italia.\nOpere.\nPubblicazioni tematiche postume tratte dal Canzoniere d'Abruzzo e da Poesie Inedite.\nSaggi su Giuseppe Tontodonati"}
{"id": "1659699", "revid": "438678", "url": "https://it.wikipedia.org/wiki?curid=1659699", "title": "Le dimensioni del mio caos", "text": "Le dimensioni del mio caos \u00e8 il quarto album in studio del rapper italiano Caparezza, pubblicato l'11 aprile 2008 dalla EMI.\nDescrizione.\nConcepito come supporto musicale al suo libro \"Saghe mentali. Viaggio allucinante in una testa di capa\", l'album vede come ospiti speciali noti doppiatori italiani di attori hollywoodiani come Michele Kalamera (Clint Eastwood), Pasquale Anselmo (Nicolas Cage), Dario Penne (Anthony Hopkins) e Christian Iansante negli ultimi secondi del brano \"Il circo delle pantegane\", e vede anche la collaborazione di Cinzia Fiorato, telegiornalista del TG1 che apre e chiude l'ascolto. Al disco partecipa anche il gruppo musicale milanese Ministri con il pezzo \"Ulisse (You Listen)\".\nCaparezza definisce questo concept come un \"fonoromanzo\", neologismo che indica una sorta di \"fotoromanzo sonoro\": come filo comune c'\u00e8 la storia di Ilaria, che a causa di un varco temporale si ritrova catapultata dal 1968 ad oggi. La storia prosegue con l'innamoramento di Caparezza nei confronti di Ilaria che, condizionata dalla societ\u00e0 attuale, si rifiuta di tornare indietro trasformandosi da giovane hippy a ragazza dei giorni nostri che segue tutte le mode e le tendenze del momento, perdendo il suo spirito rivoluzionario, e finendo con lo sposarsi con Carneade, del \"fronte dell'uomo qualcuno\".\nTale partito costruir\u00e0 uno spazioporto in Puglia, una grande opera assolutamente inutile il cui vero scopo \u00e8 quello di far vincere le elezioni al fronte. Intanto Caparezza incontra il manovale Luigi Delle Bicocche, definito eroe moderno per la precariet\u00e0 a cui sarebbero sottoposti i lavori come il suo. Giudicato ovviamente rivoluzionario dalla classe dirigente, Caparezza \u00e8 arrestato e condannato ai lavori forzati. Intanto Carneade vince le elezioni con il 100% dei voti mentre Luigi delle Bicocche crea un secondo varco temporale che trasforma l'umanit\u00e0 in bonobo, le quali presentano uno stadio evolutivo pi\u00f9 avanzato dell'uomo. Alcune intuizioni fantascientifiche si rifanno alla trama del film \"\".\nQuesti i protagonisti come sono descritti nel libretto del CD:\nIl lavoro presenta tematiche sociali molto forti, quali le morti bianche, l'inquinamento, il revisionismo e negazionismo storico favorito dalla scarsa propensione allo studio e alla memoria, la massificazione delle comunicazioni nei confronti dei cittadini, la frenesia di apparire, la mercificazione del sesso. Sono presenti riferimenti, anche se indiretti, alla \"casta\" politica italiana e alle grandi opere da costruire in Italia (Ponte sullo stretto di Messina, TAV) enfatizzando il fatto che siano infrastrutture dubbiamente terminabili e utili solo ai poteri forti.\nEdizione speciale.\nIl 15 maggio 2009 \u00e8 stata pubblicata un'edizione speciale dell'album contenente un DVD aggiuntivo intitolato \"Tour del caos\". Il DVD contiene il concerto svoltosi a Milano il 7 marzo 2009 con l'aggiunta di tutti i videoclip estratti dall'album (ad esclusione di quello per \"Cacca nello spazio\") e dell'apparizione del cantante al concerto del 1\u00ba maggio 2009.\nI brani.\n\"La rivoluzione del sessintutto\".\nCaparezza ricorda i concerti italiani di Jimi Hendrix e fa un confronto tra la rivoluzione dell'autunno caldo e la liberazione sessuale odierna che sfocia nella sessuofobia, che giustifica il calembour del titolo. Cita anche la groupie Cynthia Plaster Caster, divenuta famosa per avere fatto dei calchi dei genitali di Hendrix ed altri artisti. Al termine del brano, emula Hendrix compiendo l'atto di spaccare la chitarra sulle casse degli amplificatori: con questo pretesto narrativo, si crea un varco spazio-temporale attraverso la scarica elettrica generata, e l'incontro con Ilaria.\n\"Ulisse (You Listen)\".\nL'incontro tra Caparezza e Ilaria viene paragonato a quello tra Ulisse e le sirene. Ascoltare il richiamo delle sirene fa riferimento alla capacit\u00e0 di ascoltare la propria voce interiore; da qui l'assonanza tra le pronunce di Ulisse (all'inglese \"iullisses\") con \"you listen\" (\"tu ascolti\"). La canzone parla del cantante assuefatto dal carattere di Ilaria.\n\"Non mettere le mani in tasca\".\nCaparezza \u00e8 arrestato per avere delle tasche, simbolo della memoria collettiva; da qui la voce del potere che fa della menzogna e della manipolazione il proprio credo. Chiaro il riferimento alla Chiesa cattolica, accusata di oscurantismo.\n\"Pimpami la storia\".\nDal gergo giovanile (dove \"pimpare\" sta per il verbo \"modificare\", \"personalizzare\"), qui parla uno studente sfaccendato che guarda a fatti e personaggi storici con uno sguardo che tende al parossismo e alla caricatura, facendo cos\u00ec il gioco del potere che vuole promuovere l'ignoranza presso le giovani generazioni.\nUn'altra traduzione forse pi\u00f9 corretta dello slang inglese \"to pimp\", dedotta dal testo della canzone e in riferimento anche al programma televisivo di MTV \"Pimp My Ride\", \u00e8 \"truccare\".\n\"Ilaria condizionata\".\nCaparezza descrive Ilaria e gioca sul doppio senso dell'\"aria condizionata\", sia perch\u00e9 \u00e8 stata condizionata dalla societ\u00e0 odierna, sia perch\u00e9 Ilaria - come l'aria - lo ha raffreddato, deluso dall'atteggiamento della ragazza di cui si era invaghito.\n\"La grande opera\".\nParla l'ideologo dello spazioporto pugliese, imponente opera spaziale creata soprattutto a scopi propagandistici. Caparezza fa riferimento alla Massoneria, alla Salerno-Reggio Calabria, al Ponte sullo stretto di Messina, all'edilizia italiana, all'alta velocit\u00e0 ferroviaria in Val di Susa e a Punta Perotti, opere che non sono mai pi\u00f9 state ultimate.\n\"Vieni a ballare in Puglia\".\n\"Ballare\" sta per \"morire\": denunciando la piaga dei caduti del lavoro e altri problemi della sua regione, compiendo un atto di amore per la sua terra. La canzone, come precedentemente \"Fuori dal tunnel\", \u00e8 stata erroneamente interpretata, visto che molte persone considerano la traccia una lode verso la terra del cantante.\n\"Abiura di me\".\nIspirandosi al mondo dei videogiochi, Caparezza dichiara il suo fermo proposito di voler passare sempre ad un \u00ablivello successivo\u00bb, come uomo e come artista, anche a costo di abiurare un domani quello che era stato ieri (cos\u00ec come ha gi\u00e0 fatto con il suo precedente personaggio, Mikimix).\n\"Cacca nello spazio\".\nMentre Caparezza \u00e8 condannato a spalare escrementi animali al circo, vengono inaugurati i viaggi per lo spazioporto, con una pletora di personaggi del jet set che si mettono in mostra: egli sembra volere avvisare eventuali extraterrestri dell'arrivo di questi individui da lui identificati come i veri escrementi del pianeta Terra.\n\"Il circo delle pantegane\".\nDescrizione simbolica in chiave esistenziale di un circo popolato da grossi topi, dove si trascina tristemente la vita.\n\"Un vero uomo dovrebbe lavare i piatti\".\nCaparezza va controcorrente, rispetto ai pi\u00f9 retrivi stereotipi, sull'identikit dell'uomo ideale.\n\"Io diventer\u00f2 qualcuno\".\nImitando le melodie dello Zecchino d'Oro, di cui viene imitata una voce infantile, contiene una citazione iniziale sul programma politico del \"Fronte dell'Uomo Qualunque\" di Guglielmo Giannini nell'immediato dopoguerra. Traendo spunto dal qualunquismo, Caparezza individua il \"qualcunismo\", del \"Fronte dell'Uomo Qualcuno\", basato su valori opposti quali ignoranza, egocentrismo ed esibizionismo.\n\"Eroe (storia di Luigi delle Bicocche)\".\nSulla melodia di \"Per un pugno di dollari\" denuncia sociale dell'eroe-operaio, costretto a lavorare per la libert\u00e0 e in condizioni estremamente precarie, che per portare lo stipendio a casa deve sopportare la fatica e il continuo cambiamento di lavoro.\n\"Bonobo Power\".\nChiusura sul bonobo, scevra da ogni sorta di convenzioni, incluse quelle di tipo religioso, sessuale, etnico, e quindi \"l'evoluzione dell'uomo\" moderno, avente pudore di fare cose da \"scimmia\"."}
{"id": "1659701", "revid": "425388", "url": "https://it.wikipedia.org/wiki?curid=1659701", "title": "Angiolo Tricca", "text": "Noto soprattutto per le caricature e i disegni umoristici che spesso avevano come oggetto famosi artisti fiorentini (Carlo Lorenzini in arte Collodi, Giovanni Fattori, Telemaco Signorini, Odoardo Borrani), frequentatori del Caff\u00e8 Michelangelo.\nNel corso della sua carriera collabor\u00f2 con alcuni giornali satirici pubblicati a Firenze nella seconda met\u00e0 dell'Ottocento (\"Il Piovano Arlotto\", \"Il Lampione\" e \"La Lanterna di Diogene\", con lo pseudonimo \"Tita\").\nBiografia.\nTricca nasce a Sansepolcro (popolarmente anche Borgo San Sepolcro), in Valtiberina, nel 1817. Allievo del pittore Vincenzo Chialli, nel 1837 si trasferisce a Firenze per frequentare l'Accademia di Belle Arti. Particolarmente abile nel disegno, ancor pi\u00f9 che nella pittura, ottiene subito numerose commissioni: in particolare copiare opere dei grandi maestri che serviranno poi per pubblicazioni a stampa dell'epoca.\nSia nel 1844 sia nel 1850 tenta di ottenere la cattedra di disegno all'Accademia di Firenze, ma senza successo. Nel 1845 si iscrive alla Societ\u00e0 Promotrice Fiorentina, proseguendo la sua attivit\u00e0 di disegnatore. Nel 1848 partecipa alla prima guerra di indipendenza. A partire dal 1849 inizia a collaborare a vari giornali satirici con vignette e caricature anonime e diviene un frequentatore abituale del Caff\u00e8 Michelangiolo. Sempre in questi anni inizia ad interessarsi di fotografia e di cromolitografia, ma non abbandona la sua attivit\u00e0 di \"ricopiatore\" di opere d'arte, anzi proprio grazie a questa sua abilit\u00e0 avr\u00e0 modo di collaborare con vari mercanti d'arte e di cimentarsi anche in restauri (come ad esempio quello del \"Ritratto del duca di Nemours\" di Raffaello).\nNel 1875 trasforma il suo atelier di pittore in una bottega antiquaria. Ma, paradossalmente, \u00e8 proprio a partire da questo evento che realizzer\u00e0 i suoi dipinti pi\u00f9 importanti e inizier\u00e0 a insegnare pittura (tra i suoi allievi avr\u00e0 anche Federico Andreotti).\nTricca muore a Firenze nel 1884, ma viene sepolto nella sua citt\u00e0 natale. Nel primo anniversario della morte il comune di Sansepolcro gli dedica un monumento all'interno del cimitero, opera del figlio Fosco (anch'egli artista)."}
{"id": "1659703", "revid": "119991", "url": "https://it.wikipedia.org/wiki?curid=1659703", "title": "Codice ICAO", "text": ""}
{"id": "1659704", "revid": "2220172", "url": "https://it.wikipedia.org/wiki?curid=1659704", "title": "Tazmania", "text": "Tazmania \u00e8 una sitcom animata prodotta dalla Warner Bros. Animation e trasmessa negli Stati Uniti d'America su Fox, dal 1991. La serie segue le avventure del personaggio di \"Looney Tunes\" e \"Merrie Melodies\" Taz (il Diavolo della Tasmania) nella terra immaginaria della Tazmania (basata sulla Tasmania).\nCome altre serie animate Warner dell'epoca, \"Tazmania\" rompe spesso la quarta parete con gag che dimostrano che Taz pu\u00f2 parlare in modo perfettamente normale quando vuole. La sigla originale \u00e8 cantata da Jess Harnell e Jim Cummings, mentre quella italiana (usata solo per la trasmissione sulle reti Mediaset) \u00e8 cantata da Cristina D'Avena e Pietro Ubaldi.\nEpisodi.\nSeconda stagione.\nI seguenti episodi furono trasmessi negli Stati Uniti in disordine e nell'arco di tre stagioni, mentre internazionalmente fu rispettato l'ordine di produzione qui utilizzato.\nCuriosit\u00e0.\nNel film originale Taz faceva solo versi. Fu un\u2019invenzione della casa di produzione italiana quella di farlo parlare. "}
{"id": "1659714", "revid": "1386670", "url": "https://it.wikipedia.org/wiki?curid=1659714", "title": "Clinton (vitigno)", "text": "Il Clint\u00f3n (in veneto anche \"crinto\" o \"grint\u00f3n\") \u00e8 un vitigno ibrido a bacca nera, da cui ha preso nome l'omonimo vino speciale rosso.\nCaratteristiche.\nImportato in Europa intorno al 1920 dall'America in seguito alla invasione della fillossera cui \u00e8 resistente, \u00e8 inoltre poco attaccata dalle malattie crittogamiche.\n\u00c8 un ibrido produttore diretto (non innestato) incrocio tra la \"Vitis labrusca\" e la \"Vitis riparia\".\nNe sono conosciute due variet\u00e0, ben distinguibili dal grappolo, il Clinto dal grappolo pi\u00f9 regolare, cilindrico e pi\u00f9 piccolo, con acini pi\u00f9 regolari, dal gusto un po' pi\u00f9 morbido e il Clint\u00f2n (grande Clinto) dal grappolo sparso, pi\u00f9 grande e con acini pi\u00f9 grandi e irregolari, pi\u00f9 duro da bere e pi\u00f9 produttivo. Vengono spesso vinificati assieme.\nCome tutte le viti ibride americane ha una elevata resistenza al terreno acido, ed una elevata resistenza alle malattie.\nSe non \u00e8 coltivato in luogo molto soleggiato (resiste molto all'ombra ed all'umido) l'uva pu\u00f2 avere bassa gradazione alcolica, il che lo rende di difficile conservazione, oltre la primavera. Ha un colore violaceo intenso che lascia una traccia densa nelle bottiglie e nei bicchieri e una macchia particolare nelle tovaglie, un forte profumo fruttato e un inconfondibile aroma (detto \"volpino\") che non \u00e8 gradito per molti.\nIl Clinto.\nIl Clinto o \"piccolo Clinto\" \u00e8 diverso dal Clint\u00f2n nella struttura della pianta, nel grappolo, nel gusto dell'uva pi\u00f9 gradevole, nel gusto pi\u00f9 amabile del vino. Alcuni estimatori lo considerano superiore al Clint\u00f2n. A Imponzo si registr\u00f2 la maggior produzione negli anni '50 del XX secolo, con una quantit\u00e0 di 80000 litri.\nIl Bac\u00f2.\nVite ibrida, produttrice diretta (non innestata), originaria della Francia, incrocio di \"Vitis vinifera\" con \"Vitis riparia\".\nPreferisce suolo neutro o acido, sopporta l'umido. La vite \u00e8 coltivata nelle stesse condizioni in cui \u00e8 coltivato il Clint\u00f2n.\nVino un tempo diffusissimo, attualmente dimenticato. Pi\u00f9 gentile del Clinton. dal gusto meno deciso, vite a produttivit\u00e0 elevata, assai precoce, fattore utile nella vendemmia, poteva venire utilizzato per il taglio con altri vini grazie alla possibilit\u00e0 di acquisirne i profumi, ed il colore.\nLa proibizione del Clinton.\nLa commercializzazione come \"vino\" (denominazione secondo le norme UE esclusivamente riservata ai prodotti della Vitis vinifera pura), dei produttori diretti o ibridi, con altre specie, \u00e8 vietata in Italia sin dal 1931 (l'ultima regolamentazione in materia risale al 1987) ed oggi in tutta l'Unione europea (Regolamento CE n. 1493/1999) come misura di protezione commerciale nei confronti dei prodotti enologici della \"Vitis vinifera\", salvo alcuni permessi particolari di coltivazione in territori definiti, come anche per il Fragolino.\nLa legge italiana impone l'estirpazione della vite, ma manca un decreto applicativo; inoltre (in contraddittorio) alcune leggi regionali (ad esempio in Veneto) ne consentono la coltivazione ma non la commercializzazione.\nCi\u00f2 non toglie che la vendita, o il consumo, come prodotto alcolico di fermentazione (senza citare la parola \"vino\") \u00e8 alquanto estesa in tutta Europa, soprattutto nei paesi nordici. Anche in Italia il vitigno \u00e8 ancora molto coltivato, e il prodotto fermentato \u00e8 consumato e diffuso fuori dal mercato formale del \"vino\", anche in territori in cui la coltivazione non \u00e8 regolamentata da leggi regionali. Molti intenditori infatti lo ricercano per il suo sapore unico."}
{"id": "1659729", "revid": "425388", "url": "https://it.wikipedia.org/wiki?curid=1659729", "title": "Il Piovano Arlotto", "text": "Il Piovano Arlotto fu un mensile letterario satirico pubblicato a Firenze dal gennaio 1858 al dicembre 1860.\nIl nome costitu\u00ec un omaggio a Piovano Arlotto Mainardi e alla sua filosofia di vita. Il sottotitolo era \"Capricci mensuali d'una brigata di begliumori\". Inizialmente impostato come rivista prettamente letteraria, successivamente vir\u00f2 verso la politica (a carattere patriottico).\nLa prima annata fu stampata da Le Monnier. La seconda e la terza annata furono \"autoprodotte\" e stampate per i tipi della Barbera, Bianchi e C. Gli ultimi numeri furono stampati da Federigo Bencini.\nIl mensile era diretto da Raffaello Foresi. Gli altri curatori erano Pietro Fanfani e Antonio Fantacci. Tra i nomi dei contributori spiccano quelli di Giuseppe Mazzini, Victor Hugo, Francesco Domenico Guerrazzi, Giuseppe Montanelli, Nicol\u00f2 Tommaseo. \nPeculiarit\u00e0 di quest'opera era rappresentata inoltre dal fatto di dare largo spazio alle illustrazioni (disegni, ritratti di personaggi famosi, caricature). Tra i principali contributi \u00e8 possibile citare, ad esempio, quello di Angiolo Tricca."}
{"id": "1659733", "revid": "120843410", "url": "https://it.wikipedia.org/wiki?curid=1659733", "title": "Keniz\u00e9 Mourad", "text": "Nata Keniz\u00e9 de Kotwara, \u00e8 la figlia di una principessa ottomana, S.A. Selma Rauf Hanim, (Nata ad Istanbul nel 1914 e morta a Parigi nel 1941) e del Raja Syed Sajid Husain Al\u00ec di Kotwara in India. \nSua madre discendeva direttamente dal sultano Murad V tramite la madre S.A.I. Hatidj\u00e9 Sultana che era figlia del sultano. Con la fine dell'impero ottomano e l'esilio della Dinastia Osmanita, la madre fugg\u00ec in Libano dove venne educata in una scuola cattolica francese ed in seguito forzata ad un matrimonio combinato con un principe indiano. Trasferitasi a Parigi per dare alla luce la figlia Keniz\u00e9, mor\u00ec di setticemia in seguito a peritonite in tragiche circostanze, lasciando la figlia alle cure di un servo fedele che l'aveva accompagnata in Francia dall'India. La bambina trover\u00e0 rifugio nella sede del consolato svizzero e verr\u00e0 cresciuta in un convento di religiose cattoliche, apprendendo solo da adulta la verit\u00e0 sulle sue origini principesche e la storia della madre.\nLa vita della madre (della quale la scrittrice prender\u00e0 il cognome come pseudonimo letterario) diverr\u00e0 materia del suo primo romanzo dal titolo \"Da parte della Principessa morta\" pubblicato in Francia nel 1987 (titolo originale \"De la part de la princesse morte\"), divenuto subito un best seller mondiale pubblicato in oltre venti lingue, compreso il Turco. In Turchia il libro conobbe un successo particolare, narrando per la prima volta la fine dell'Impero vista dagli occhi di un membro della famiglia imperiale: solo le parti del romanzo in cui la figura di Kemal Ataturk veniva dipinta in maniera non lusinghiera non vennero tradotte. \nLa scrittrice ha pubblicato nel 1998 un nuovo romanzo che si configura come il seguito della storia della sua famiglia, dal titolo \"I giardini di Badalpur\", e che narra la vicenda del ricongiungimento dell'autrice col lato indiano della sua famiglia. La scrittrice \u00e8 ritornata a vivere oggi nella terra dei suoi avi, la Turchia, e risiede a Istanbul nella sua casa sul Bosforo."}
{"id": "1659734", "revid": "74173", "url": "https://it.wikipedia.org/wiki?curid=1659734", "title": "La Lanterna di Diogene (periodico 1856)", "text": "La Lanterna di Diogene fu un settimanale satirico pubblicato a Firenze dal maggio del 1856 fino al gennaio del 1859. La testata aveva come sottotitolo: \"giornale diabolico\".\nSi occupava, tra le altre cose, di arte e musica. Tra i suoi collaboratori vi fu il pittore Angiolo Tricca, che si firm\u00f2 con lo pseudonimo di \"Tita\".\nIl nome riprendeva la leggenda secondo la quale Diogene di Sinope girava nottetempo armato di lanterna \u00abcercando l'Uomo\u00bb."}
{"id": "1659747", "revid": "124123", "url": "https://it.wikipedia.org/wiki?curid=1659747", "title": "Adolfo Matarelli", "text": "Conosciuto soprattutto per i suoi disegni di contenuto umoristico, fu uno del collaboratori della rivista satirica \"Il Lampione\", fondata da Collodi.\nRiposa al cimitero Monumentale di Milano."}
{"id": "1659751", "revid": "228587", "url": "https://it.wikipedia.org/wiki?curid=1659751", "title": "Mata", "text": ""}
{"id": "1659754", "revid": "1305772", "url": "https://it.wikipedia.org/wiki?curid=1659754", "title": "Pietro Calchi Novati", "text": "Biografia.\nDue fratelli, Francesco e Carlo, e due sorelle furono pure ecclesiastici. Il 9 agosto 1891 \u00e8 ordinato presbitero.\nMinistero episcopale.\nIl 21 dicembre 1914 papa Benedetto XV lo nomina vescovo di Bobbio; succede a Luigi Maria Marelli, precedentemente nominato vescovo di Bergamo. Il 15 febbraio 1915 riceve l'ordinazione episcopale dal cardinale Andrea Carlo Ferrari, coconsacranti i vescovi Giovanni Mauri e Pietro Andrea Vigan\u00f2.\nIl 4 agosto 1923 papa Pio XI dispone che i vescovi di Bobbio aggiungano al proprio il titolo \"honoris causa\" di abati di San Colombano.\nL'8 luglio 1927 papa Pio XI lo nomina vescovo di Lodi; succede a Ludovico Antomelli.\nLa sua attivit\u00e0 pastorale a Lodi si sviluppa attraverso cinque visite pastorali e tre sinodi diocesani. Nel novembre 1928 riconsacra la parrocchiale di Lavagna, e il 7 aprile 1934 consacra la chiesa parrocchiale di San Germano a Senna Lodigiana, riedificata al posto di quella precedente a partire dal 1914. Contribuisce anche alla diffusione Movimento apostolico ciechi decretandone l'erezione canonica nella diocesi (1951).\nInterviene direttamente nella canonizzazione di santa Francesca Saverio Cabrini e, il 28 ottobre 1938, riconsacra la basilica di Sant'Angelo Lodigiano a lei intitolata.\nNel Seminario Vescovile \u00e8 conservato un suo ritratto, opera del pittore lodigiano Attilio Maiocchi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1659756", "revid": "110157", "url": "https://it.wikipedia.org/wiki?curid=1659756", "title": "Primo libro di Nefi", "text": "Il Primo libro di Nefi (in inglese: \"The First Book of Nephi\", convenzionalmente abbreviato come \"Primo Nefi\" e \"1 Ne.\") \u00e8 il primo libro del \"Libro di Mormon\"; il suo titolo completo \u00e8 \"Primo libro di Nefi: il suo regno e il suo ministero\". Si tratta di una narrazione in prima persona, che inizia intorno al 600 a.C., di un profeta di nome Nefi; il \"Secondo libro di Nefi\" ne costituisce la prosecuzione.\nNarrazione.\nIl libro inizia nella Gerusalemme dell'epoca di re Sedecia, quando il padre di Nefi, Lehi, ha una visione del Padre, di Cristo e dei dodici apostoli, e gli viene comunicata l'imminente distruzione della citt\u00e0 da parte dei Babilonesi. Come conseguenza di ci\u00f2, Lehi inizia a predicare il pentimento presso la propria gente ma, come altri profeti di quel periodo, come Geremia, il popolo rigetta i suoi insegnamenti e cerca di ucciderlo mediante lapidazione.\nLehi per ordine divino lasci\u00f2 Gerusalemme intorno al 600 a.C. con la moglie Saria e i suoi quattro figli (Laman, Lemuele, Sam e Nefi) e figlie (numero imprecisato), portando con s\u00e9 gli \"Annali dei Giudei\" presi a Laban. Un altro ebreo, di nome Ismaele (da non confondersi con Ismaele figlio di Abramo), insieme alla sua famiglia, si un\u00ec a Lehi nel suo viaggio. Durante il viaggio i figli di Lehi sposarono le figlie di Ismaele. Lehi e Nefi ebbero una visione degli avvenimenti futuri e della venuta del Messia. Giunti alle \"grandi acque\", nel luogo chiamato \"Abbondanza\", Nefi costrui una nave con la quale raggiunsero la terra promessa nel continente americano, intorno al 588 a.C. Qui Nefi ricevette l'ordine da Dio di scrivere le piccole e le grandi tavole."}
{"id": "1659757", "revid": "254874", "url": "https://it.wikipedia.org/wiki?curid=1659757", "title": "Angelo Tricca", "text": ""}
{"id": "1659760", "revid": "287204", "url": "https://it.wikipedia.org/wiki?curid=1659760", "title": "Storia degli ebrei in India", "text": "In India si distinguono tre comunit\u00e0 ebraiche che contano complessivamente circa 6.000 membri (1997), insediate in aree ben distinte: la comunit\u00e0 di Cochin, nel sud del subcontinente, i \"Bene Israel\" (\"Figli di Israele\") nella zona di Bombay, e la comunit\u00e0 Baghdadi nei dintorni di Calcutta Si sa tutto a quando risalgano gli Ebrei neri di Cochin e i Bene Israel, ma si suppone che questi gruppi siano piuttosto antichi. Gli Ebrei Baghdadi e gli Ebrei bianchi di Cochin hanno un'origine pi\u00f9 recente, legata all'espansione occidentale nella regione.\nLa particolarit\u00e0 delle religioni indiane, non missionarie e basate sulla realizzazione personale, ha consentito a queste comunit\u00e0 di strutturarsi in caste endogame ben inserite nel tessuto sociale indiano, senza subire alcuna persecuzione n\u00e9 forme di antisemitismo, se si esclude il periodo della colonizzazione portoghese, quando l'Inquisizione fu esportata in India, nei dintorni di Cochin.\nLa maggior parte degli Ebrei indiani sono emigrati in Israele dopo la creazione dello Stato.\nEsistono poi altri due gruppi che rivendicano l'appartenenza ebraica. Il primo \u00e8 quello dei Bnei Menashe, di lingua mizo, che vivono a Manipur e nel Mizoram; questi si sono proclamati ebrei negli anni 1950 e dicono di discendere dalla trib\u00f9 di Manasse. Il secondo \u00e8 quello dei Bene Ephraim (o Ebrei Telogu): un piccolo gruppo che parla il telugu, la cui osservanza data dal 1981.\nLa comunit\u00e0 del Kerala.\nFino all'emigrazione in Israele vivevano a Cochin tre comunit\u00e0 di ebrei, organizzate secondo un sistema di caste ispirato al modello indiano.\nLe origini.\nLe relazioni commerciali tra il mondo mediterraneo e quello indiano sono molto antiche. Quest'ultimo forniva fin dall'antichit\u00e0 ai paesi mediterranei materie prime e prodotti finiti, di cui deteneva una sorta di monopolio. Tra le materie prime:\nTra i prodotti finiti, l'occidente mediterraneo apprezzava particolarmente:\nQuesto fiorente commercio necessitava di una rete mercantile organizzata, ed \u00e8 probabilmente a questa ragione che si deve la presenza di una comunit\u00e0 ebraica molto antica nell'India sudoccidentale, sulla costa del Malabar.\nSecondo la loro tradizione, gli Ebrei di Cochin sarebbero presenti in questa regione fin dal tempo della distruzione del Secondo Tempio di Gerusalemme, avvenuta nel 70 d.C., quando la citt\u00e0 fu conquistata da Vespasiano.\nLa comunit\u00e0 si sarebbe inizialmente concentrata a Cranganore (Kodungallur) dove, secondo la sua tradizione, avrebbe avuto addirittura un principato autonomo.\n\u00c8 da notare che sono questi i luoghi in cui si ritiene che l'apostolo Tommaso sia approdato in India per evangelizzarla, cominciando proprio dalla comunit\u00e0 ebraica che l\u00ec viveva. Cranganore \u00e8 anche la sede tradizionale di quella che sarebbe la pi\u00f9 antica moschea costruita in India (da Malik Ibn Dinar attorno al 640).\nVere o false che siano, queste tradizioni, che presentano il Kerala come la porta d'ingresso in India delle tre religioni monoteiste mediterranee, la dicono lunga sulla tolleranza religiosa tradizionale e tuttora vigente nel paese.\nLa storia.\nSe la storia antica degli Ebrei del Kerala non \u00e8 conosciuta, la loro presenza \u00e8 tuttavia attestata con certezza a partire dal X secolo, quando un raja della dinastia Chera, che dominava il Malabar, accorda una carta di diritti agli Ebrei (ed ai cristiani nestoriani) che vivono sul suo territorio. Tale statuto arrivava presumibilmente come ringraziamento per l'aiuto militare ricevuto dalle due comunit\u00e0 nella resistenza alla crescente potenza dei vicini Chola.\nQuesto documento, inciso su placche di rame, \u00e8 tuttora conservato nella sinagoga di Cochin, e fu tradotto da Anquetil-Duperron di passaggio in citt\u00e0. Le iscrizioni sono state datate tra il 974 e il 1020.\nIl X secolo segna dunque l'ingresso degli Ebrei del Kerala nella storia scritta. Prima di questa data, \u00e8 impossibile dire a quando esattamente risalisse l'impianto della loro comunit\u00e0, e quali furono le loro vite.\nBeniamino di Tudela, nel suo resoconto sull'India scritto attorno al 1170, dichiara che esisteva in questa regione circa un migliaio di Ebrei, neri come i loro vicini, che osservavano la Torah ed avevano qualche conoscenza della Legge ebraica orale.\nSe questa comunit\u00e0 di Ebrei del Karala era, come si pensa, fondata sul commercio, essa fin\u00ec comunque per perdere il proprio ruolo quando la comunit\u00e0 musulmana divenne prevalente in questo campo grazie al proprio dominio del commercio marittimo, anche perch\u00e9 gli induisti, per parte loro, abbandonarono o non fecero alcun investimento in questa attivit\u00e0, perch\u00e9 la traversata degli oceani era da loro considerata come una fonte di impurit\u00e0.\nUn isolamento relativo.\nLe ragioni della mancata assimilazione della comunit\u00e0 ebraica del Malabar, bench\u00e9 molto isolata dalle altre comunit\u00e0 ebraiche e in numero estremamente ridotto, possono essere di due ordini:\nL'emigrazione verso Cochin.\nLa comunit\u00e0 di Cranganore emigr\u00f2 a Cochin dopo aver sub\u00ecto, nel 1524, un pogrom da parte dei musulmani, i quali pretendevano il monopolio nel loro commercio del pepe. Si install\u00f2 a Mattancheri, su terre vicine al palazzo del raja, costruendovi una sinagoga. Fino all'indipendenza dell'India essa tribut\u00f2 al raja di Cochin la stessa lealt\u00e0 di cui aveva dato prova verso i raja di Crangalore.\nL'arrivo degli occidentali.\nAll'incirca nello stesso periodo in cui gli Ebrei si installavano a Cochin, anche i portoghesi s'installavano nella regione. Dal Portogallo gli Ebrei erano stati espulsi nel 1493. La politica portoghese verso gli Ebrei della regione fu quindi improntata ad ostilit\u00e0.\nQuesto periodo dal 1502 al 1663 fu quindi poco felice, per la comunit\u00e0 di Cochin, che solo grazie alla protezione del raja fu risparmiata dai misfatti dell'Inquisizione.\nIn una inchiesta ufficiale circa lo status degli Ebrei e dei neri condotta da David ben Solomon Ibn Abi Zimra e da Rabbi Jacob ben Abraham Castro ad Alessandria, verso il 1600, il numero degli Ebrei di Cochin era stimato attorno a 900 famiglie.\nLa situazione miglior\u00f2 dopo il 1663, quando i portoghesi furono sostituiti, nella regione, dagli olandesi. Questi ultimi, protestanti, erano assai tolleranti nei confronti dell'ebraismo: non a caso molti Ebrei espulsi dalla Spagna e dal Portogallo si erano rifugiati nei Paesi Bassi.\nIl periodo della colonia olandese \u00e8 anzi considerato come una sorta di seconda et\u00e0 dell'oro dopo quello, mitico, durante il quale la comunit\u00e0 avrebbe posseduto un proprio regno nella regione di Cranganore. Inoltre, entrando in contatto con la comunit\u00e0 ebraica di Amsterdam, largamente originaria della Spagna e proprietaria di circa un quarto delle azioni della Compagnia Olandese delle Indie Orientali, gli Ebrei di Cochin poterono allacciare importanti contatti commerciali, e anche rifornirsi pi\u00f9 facilmente di testi religiosi.\nCos\u00ec, nel 1686, la comunit\u00e0 ebraica di origine portoghese di Amsterdam invi\u00f2 una delegazione a Cochin, guidata da Moses Pereira de Paiva, allo scopo di prendere contatto con la comunit\u00e0 ebraica locale e di raccogliere informazioni sulla sua storia e il suo modo di vivere. I visitatori ebbero un notevole impatto sulla comunit\u00e0 di Cochin, in particolare per il notevole numero di libri in ebraico che avevano recato, tanto che l'anniversario del loro arrivo \u00e8 stato per molto tempo occasione di commemorazione, a Cochin. I contatti tra la comunit\u00e0 di Cochin e quelle dei Paesi Bassi proseguirono regolarmente fino al periodo della colonizzazione britannica.\nNel 1781 il governatore olandese, A. Moens, indicava la consistenza della comunit\u00e0 in 422 famiglie - cio\u00e8 circa 2.000 persone.\nSempre nel corso del XVIII secolo, la comunit\u00e0 invi\u00f2 anche propri emissari in Terra santa.\nNel 1795, dopo la conquista francese dei Paesi Bassi, la regione pass\u00f2 sotto l'influenza britannica, restandovi fino all'indipendenza dell'India, nel 1947. Le relazioni del potere britannico con gli Ebrei locali restarono molto corrette. La prima organizzazione sionista fu fondata, a Cochin, nel 1923.\nLe tre caste.\nTutte le comunit\u00e0 ebraiche che hanno vissuto in un determinato paese per secoli sono state influenzate dalla sua cultura.\nGli ebrei del Kerala non hanno fatto eccezione a questa regola. Le loro abitudini di vita furono influenzate dalle pratiche brahmaniche (come mostra, ad esempio, l'uso di entrare nella sinagoga a piedi scalzi). Si nota, pure, che l'esclusione delle donne dalla vita sociale durante il periodo mestruale \u00e8 pi\u00f9 severa di quella raccomandata dal giudaismo tradizionale. Ma l'influenza pi\u00f9 significativa \u00e8 quella del sistema castale.\nLe due caste malabari.\nGli Ebrei di Cochin parlavano la lingua locale, il malayalam, e si vestivano all'indiana. Il loro aspetto fisico era quello delle popolazioni dravidiche dell'India del sud, dalla pelle scura. Le conversioni, forse a scopo matrimoniale, sono state quindi importanti per la formazione della comunit\u00e0.\nIl fatto particolarmente significativo \u00e8 che gli Ebrei del Kerala erano divisi, come gli indiani, in due caste.\nLa prima \u00e8 quella chiamata oggi degli \"Ebrei neri\", anche se non si accompagna necessariamente ad una specificit\u00e0 nell'aspetto fisico, ed era la casta dominante.\nLa seconda era quella dei \"Meshuchrarim\", gli affrancati. Questi erano, sembrerebbe, i discendenti di schiavi locali affrancati dai loro padroni ebrei. Il loro status sociale era molto inferiore, e fino al 1932 essi non avevano il diritto di frequentare le sinagoghe dei loro antichi padroni. Conformemente alla pratica indiana delle caste, i matrimoni tra i due gruppi erano vietati.\nQuesti due gruppi, che costituivano l'85% della popolazione ebraica nel XX secolo, sono talvolta chiamati i \"malabari\", per differenziarli dagli \"Ebrei bianchi\" (o \"pardeshi\", stranieri), che costituivano l'altro 15%.\nGli Ebrei bianchi, o \"pardeshi\".\nI primi elementi di questo gruppo cominciarono ad arrivare a Cochin nel XVI secolo. Il piccolo numero iniziale fu rafforzato da successivi arrivi nel XVII e XVIII secolo. Bench\u00e9 siano considerati, per ragioni geografiche, come appartenenti al gruppo degli Ebrei di Cochin, essi costituiscono in realt\u00e0 un quarto gruppo di Ebrei indiani, con i Malabari, i Bene Israel e i Baghdadi.\nI paradesh discendono sostanzialmente dai rifugiati Sefarditi giunti dalla Penisola iberica nel XVI secolo. Stando alla targa affissa all'esterno, la loro prima sinagoga fu costruita nel 1568. Altri ne arrivarono successivamente dai Paesi Bassi (anch'essi discendenti dei rifugiati di Spagna e Portogallo), seguiti pi\u00f9 tardi da ebrei tedeschi Ashkenaziti o mediorientali, sefarditi anch'essi. Nonostante questa variet\u00e0 di origini, i paradesh hanno costituito un gruppo omogeneo, la cui pratica religiosa era sefardita con qualche componente ashkenazita.\nL'arrivo degli olandesi verso il 1660 rafforz\u00f2 il piccolo gruppo. I paradesh costituirono rapidamente una nuova casta, superiore a quella degli Ebrei neri. La superiorit\u00e0 derivava da una maggiore ricchezza, proveniente a sua volta da migliori e pi\u00f9 forti connessioni con il commercio internazionale. La pelle molto pi\u00f9 chiara e la cultura pi\u00f9 occidentalizzata li differenziavano nettamente dai correligonari di stirpe indiana, i matrimoni con i malabari erano vietati, ed ogni gruppo praticava il proprio culto in sinagoghe separate.\n\u00c8 evidente che il sistema castale indiano, pur rispettando la libert\u00e0 religiosa, ha contaminato tutte le comunit\u00e0 religiose che si sono installate nel Kerala da molto tempo.\nSia i cristiani di San Tommaso che i musulmani che gli ebrei hanno riprodotto il sistema delle caste. Ci\u00f2 si nota anche nei cristiani bianchi e neri, e nei musulmani \"aschraf\" (divisi a loro volta in thangal, arabi e malabari) e \"ajlaf\". Questi gruppo sono endogamici e non commensali, anche se - agli occhi degli ind\u00f9 - ebrei, cristiani e musulmani non erano che altri \"jati\" (una sorta di corporazione).\nQuesta rigida divisione interna alla comunit\u00e0 sar\u00e0 del resto ripetutamente condannata dalle autorit\u00e0 religiose ebraiche, fuori da Cochin.\nIn mancanza di strutture religiose che potessero formare dei rabbini, le comunit\u00e0 di Cochin non ne avevano, ed erano governate da anziani sul modello dei \"panchayat\" (governi di villaggio) indiani. Il rapporto con il raja, e poi con gli europei colonizzatori, era gestito da un capo tradizionale, il \"mudaliar\".\nLe comunit\u00e0 di Cochin, che contavano nel 1945 circa 2.500 membri, finirono per emigrare in massa in Israele nel 1948, e in India rimasero solo anziani che si rifiutavano di cambiare ambiente e modo di vivere. Nel 1951, l'85% degli Ebrei di Cochin era emigrato. Il numero dei rimasti ha continuato a diminuire, passando da 370 nel 1951 a 112 nel 1971, a 50 nel 1982, a 20 nel 1992. In Israele, sarebbero fra 5.000 e 8.000 nel 2005.\nI particolari della loro storia sono difficili da ricostruire, in quanto la maggior parte dei documenti sono andati distrutti nei raid arabi o portoghesi.\nI Bene Israel.\nI Bene Israel - i \"figli di Israele\" - sono un gruppo di Ebrei che, a met\u00e0 del XX secolo, vivevano principalmente a Bombay, Kolkata, Delhi e Ahmedabad. La loro lingua madre era il marathi, mentre gli ebrei di Cochin parlavano il malayalam.\nOrigini.\nI Bene Israel affermano di discendere da Ebrei sottrattisi alle persecuzioni siriane in Galilea nel II secolo. Alcuni affermano anzi di discendere dalle Dieci trib\u00f9 perdute d'Israele. Essi ritengono che i loro antenati siano arrivati nel Konkan (la costa a sud di Bombay) in seguito ad un naufragio, e che i sette uomini e sette donne sopravvissuti sarebbero all'origine della popolazione attuale.\nIn pratica, non disponiamo di fonti documentarie che permettano di sapere da quando la comunit\u00e0 vive in India. Fisicamente, i Bene Israel sono in tutto simili agli altri abitanti del Maharashtra, il che indica che si sono mescolati alla popolazione locale, della quale condividono anche l'abbigliamento. Questo forte grado di assimilazione fa pensare che la comunit\u00e0 risieda in India da gran tempo.\nSi sa che mercanti ebrei provenienti dall'Europa viaggiarono nel Medioevo fino all'India per i loro commerci, ma non si sa con certezza se ebbero sedi permanenti in Asia meridionale. Nel XII secolo, Abraham ibn Daoud fa un riferimento, purtroppo assai vago, ad una comunit\u00e0 ebraica indiana, che per\u00f2 rester\u00e0 senza eco per molti secoli.\nI Bene Israel furono scoperti e identificati come ebrei nel XVIII secolo da mercanti arrivata da Baghdad. Arrivarono poi abbastanza presto, nel XVIII e XIX secolo, ebrei di Calcutta (i Baghdadi) e di Cochin per provvedere alla loro educazione religiosa.\nIn quell'epoca i Bene Israel erano conosciuti come una casta di premitori d'olio (\"telis\"). Erano distinti dalle altre caste che svolgevano lo stesso lavoro con il nome di \"Shanivari telis\", dove \"Shanivar\" vuol dire \"sabato\", per indicare che essi rispettavano lo Shabbat.\nI loro patronimici sono basati sul nome del villaggio d'origine + il suffisso \"kar\" (per esempio \"Penkar\": dal villaggio di \"Pen\"). \u00c8 stato identificato pi\u00f9 di un centinaio di nomi di villaggio, che d\u00e0 un'idea della ripartizione storico-geografica della comunit\u00e0.\nLa fine dell'isolamento.\nQuando i Bene Israel, nel XVIII secolo, entrarono in contatto con gli Ebrei di Cochin e i Baghdadi (che provenivano da Baghdad, ma alcuni dei quali si stavano insediando a Calcutta), erano una comunit\u00e0 che delle tradizioni ebraiche ne aveva conservate solo alcune:\nFurono queste pratiche rituali a permettere di identificarli come ebrei, ma non senza dubbi circa la loro \"purezza\".\nCome per gli Ebrei di Cochin, \u00e8 stato probabilmente il sistema indiano delle caste (che non consente matrimoni misti) a consentir loro di durare come comunit\u00e0 in un ambiente che li avrebbe altrimenti assimilati.\nCome gli Ebrei indigeni di Cochin, anche i Beni Israel erano divisi in due gruppi: i \"Gora\", o \"bianchi\" - la grande maggioranza - che si supponeva fossero di ascendenza \"pura\", e i \"Kala\", o \"Kalu\" o \"Neri\", meno numerosi e che si supponevano discendenti da unioni miste o adulterine. Va notato che i termini \"bianchi\" e \"neri\" non implicavano alcuna differenza sul piano dell'apparenza fisica. Facevano invece riferimento ad uno status sociale superiore o inferiore (nel sistema indiano delle caste, o \"Varna\" - che vuol dire \"colori\" - il bianco \u00e8 il colore delle caste superiori, raggruppate nel Varna dei brahmani, e il nero il colore dei contadini, i \"Sudra\"). Anche questi gruppi seguivano la pratica indiana dei matrimoni endogamici, tuttavia i componenti di entrambe le sottocaste si consideravano appartenenti alla stessa comunit\u00e0, e condividevano gli stessi luoghi di culto.\nTra il XVIII e l'inizio del XIX secolo, i Beni Israel furono visitati da Ebrei di Cochin, e poi di altre comunit\u00e0 (in particolare Baghdadi), per insegnar loro le pratiche del giudaismo - leggi religiose, feste, lingua ebraica.\nDal XIX secolo ebbero anche contatti con l'importante comunit\u00e0 sefardita dello Yemen, che era da gran tempo un'importante fonte di testi sacri per gli Ebrei di Cochin.\nL'intensificarsi di questi contatti spiega la progressiva perdita di rilievo, fino alla scomparsa, dei capi tradizionali (i \"kaji\"). Per molto tempo, il governo religioso dei Bene Israel \u00e8 stato esercitato soprattutto da Ebrei Baghdadi, di Cochin e dello Yemen, e sotto la loro influenza i Bene Israel optarono per il rito sefardita, con alcune particolarit\u00e0 proprie della loro comunit\u00e0.\nGli Ebrei ortodossi non persero tuttavia le proprie riserve nei loro riguardi, soprattutto per la loro lunga ignoranza della legge ebraica. Cos\u00ec, per esempio, i Baghdadi di Calcutta non facevano matrimoni, con loro.\nUn altro importante fattore di modernizzazione della comunit\u00e0 fu il contatto con i missionari britannici.\nQuesti avevano tradotto la Bibbia in marathi e fondato scuole in lingua inglese, il che spiega la relazione piuttosto forte tra i Bene Israel e il potere coloniale britannico, che per questa piccola casta indiana, modesta e isolata, rapprresent\u00f2 un'importante apertura verso il mondo.\nIl periodo moderno.\nSe non si sa molto dei Bene Israel prima del XVIII secolo, la loro storia \u00e8 meglio conosciuta a partire da quest'epoca.\nPartiti dai loro villaggi sulla costa nel distretto di Kolaba, oggi Raigad, si stabilirono progressivamente nelle citt\u00e0 del Maharashtra, in particolare a Bombay (talch\u00e9 a volte sono chiamati \"Ebrei di Bombay\"), ma anche a Delhi e a Karachi, nell'attuale Pakistan. La prima famiglia di cui si conosce l'arrivo a Bombay, nel 1746, \u00e8 quella dei Divekar (\"dal villaggio di Dive\"). La prima sinagoga dei Bene israel fu fondata appunto a Bombay alla fine del XVIII secolo.\nPoi, molti di loro entrarono nell'esercito britannico, e alla fine del XIX secolo molti divennero piccoli funzionari o impiegati dell'amministrazione coloniale. Questa evoluzione sociale fu il frutto dell'educazione nelle scuole missionarie britanniche, ma anche dell'influenza degli Ebrei di Cochin e di Calcutta, assai presenti nel commercio internazionale. Fu, questa, un'evoluzione sociale importante, per l'antica piccola e isolata casta di premitori d'olio - dalla quale, a partire dal XX secolo, cominciarono ad emergere anche medici e avvocati.\nNel 1875, i Bene Israel fondarono una \"scuola israelita\" di lingua inglese, la prima scuola \"moderna\" della loro comunit\u00e0.\nSi stima che i Bene Israel fossero circa 6.000, attorno al 1830, 10.000 al passaggio del secolo, e circa 20.000 nel 1948, quando la loro comunit\u00e0 era la pi\u00f9 numerosa tra quelle indiane.\nIn seguito, il loro numero cominci\u00f2 a ridursi, per ondate migratorie verso Israele, gli Stati Uniti, il Canada e il Regno Unito. Oggi sarebbero, in India, meno di 5.000."}
{"id": "1659762", "revid": "6923", "url": "https://it.wikipedia.org/wiki?curid=1659762", "title": "Cervus hanglu bactrianus", "text": "Il cervo di Bukhara (Cervus hanglu bactrianus ), noto anche come cervo della Battriana, \u00e8 una sottospecie del cervo dell'Asia centrale (\"Cervus hanglu\"). Diffuso in Asia centrale, era, fino a poco tempo fa, considerato una sottospecie di cervo nobile (\"Cervus elaphus\").\nDescrizione.\nIl cervo di Bukhara misura circa 210 cm di lunghezza ed \u00e8 alto al garrese circa 120 cm; la coda \u00e8 lunga 22 cm. Pesa tra i 120 e i 200 kg. Il colore del mantello varia dal bruno-rossastro in estate al grigio in inverno. La coda e lo specchio sono biancastri. Nelle femmine pu\u00f2 essere a malapena visibile un disegno pomellato sul corpo. I giovani sono ricoperti da numerose macchie. Le zampe sono relativamente brevi. I palchi, di colore giallastro, non sono cos\u00ec imponenti come quelli dei suoi parenti europei. Terminano con una semplice forca allungata e l'ago non \u00e8 presente.\nDistribuzione e habitat.\nIn passato il suo areale comprendeva il Turkmenistan, la regione lungo l'Amu Darya dell'Afghanistan settentrionale, l'Uzbekistan (Kashka Darya e regione di Samarcanda), il Tagikistan e la regione del Syr Darya nel Kazakistan. A causa della guerra, non abbiamo dati recenti per quanto riguarda la distribuzione dell'animale in Afghanistan. Suo habitat prediletto sono i boschi ripariali di latifoglie, le foreste alluvionali e i semi-deserti.\nIl cervo dello Yarkand (\"C. h. yarkandensis\"), a volte considerato conspecifico del cervo di Bukhara, era gi\u00e0 stato dichiarato estinto in passato, ma attualmente siamo a conoscenza dell'esistenza di circa 5000 esemplari diffusi nel bacino del Tarim. Questa sottospecie \u00e8 considerata in pericolo di estinzione.\nBiologia.\nDopo un periodo di gestazione di 238-245 giorni di solito nasce un unico piccolo. La sua dieta consiste di erba, piante erbacee e fogliame.\nTassonomia.\nIl cervo di Bukhara \u00e8 una sottospecie del cervo dell'Asia centrale (\"Cervus hanglu\"), che comprende anche il cervo dello Yarkand (\"C. h. yarkandensis\") e l'hangul o cervo del Kashmir (\"C. h. hanglu\"). Per molto tempo, tuttavia, \u00e8 stato considerato una sottospecie di cervo nobile (\"Cervus elaphus\"); in particolare, nel corso del XX secolo, veniva classificato assieme al wapiti nella stessa specie \"Cervus elaphus\". Questa specie, quindi, avrebbe avuto una distribuzione continua su tutto l'emisfero boreale, dall'Eurasia all'America del Nord. A sostegno di questa tesi, tra l'altro, vi era il fatto che dall'unione tra un cervo nobile e un wapiti nasce prole fertile. Recenti studi genetici indicano che quello che un tempo era considerato un taxon unico, \"Cervus elaphus\", \u00e8 in realt\u00e0 suddiviso in due cladi, uno occidentale (\"Cervus elaphus\"), cui appartengono i cervi nobili provenienti da Europa, Nordafrica e Asia Minore, e uno orientale (\"Cervus canadensis\"), cui appartengono i wapiti dell'Asia orientale e dell'America del Nord. Il cervo dell'Asia centrale, che comprende il cervo di Bukhara e quello dello Yarkand, \u00e8 pi\u00f9 strettamente imparentato con il cervo nobile, ma forma un sottogruppo particolare. Secondo questi studi, le due forme sono parenti stretti e potrebbero anche essere combinate in un'unica specie, che dovrebbe essere chiamata \"Cervus yarkandensis\" per la regola del diritto di priorit\u00e0. La separazione degli antenati di queste due forme di cervo dagli altri rappresentanti del cervo nobile occidentale avvenne circa 3 milioni di anni fa. Nel 2011, dopo un'attenta analisi della sistematica dei Cervidi effettuata da Colin Peter Groves e Peter Grubb, sia il cervo di Bukhara che quello dello Yarkand erano stati elevati al rango di specie a parte. Quattro anni dopo, un altro studio genetico ha rivelato che anche l'hangul o cervo del Kashmir (originariamente classificato tra i wapiti) \u00e8 strettamente imparentato con i cervi di Bukhara e dello Yarkand. Pertanto, le tre forme di cervo sono state raggruppate in una nuova specie, che per diritto di priorit\u00e0 ha ricevuto il nome di \"Cervus hanglu\".\nConservazione.\nIn passato la sottospecie era diffusa nelle foreste rivierasche di Afghanistan, Kazakistan, Tagikistan, Turkmenistan e Uzbekistan. Tra i suoi predatori figurava anche la tigre del Caspio. A causa della distruzione delle foreste di pianura e dei cacciatori di trofei, tuttavia, il numero di esemplari si ridusse notevolmente. Il punto pi\u00f9 basso in assoluto nella storia della conservazione della specie venne raggiunto a met\u00e0 degli anni '60, quando il numero degli esemplari scese ad appena 300-400 unit\u00e0. Tranne qualche piccola popolazione residua, il cervo di Bukhara sopravviveva solamente nella riserva naturale di Tigrovaya Balka e nella riserva di Aral-Paygambar, una piccola isola al centro dell'Amu Darya. Prima del 1977, tuttavia, grazie ad adeguate misure di protezione, il numero di esemplari aument\u00f2 nuovamente e alcuni esemplari poterono essere reintrodotti in varie riserve. Nel 1960-61 dodici esemplari furono trasferiti nella riserva di Ramit, una localit\u00e0 montuosa dove in realt\u00e0 non vi \u00e8 la pur minima traccia delle foreste rivierasche (chiamate \"tugai\") che costituiscono l'ambiente tipico di questa creatura. Il fatto che gli animali trasferiti qui si ambientarono molto bene e ben presto crebbero di numero indica che il cervo di Bukhara originariamente avrebbe potuto aver abitato le montagne della regione. Nel 1977 il numero di cervi era nuovamente aumentato a pi\u00f9 di 900 esemplari. Tuttavia, a causa del bracconaggio persistente e del crollo dell'Unione Sovietica alla fine degli anni '80, il numero di capi scese nuovamente a cifre allarmanti. Alla fine degli anni '90, ne rimanevano solamente 350-400 in tutta l'Asia centrale, una cifra di poco superiore al minimo storico degli anni '60. Grazie al sostegno del WWF, tuttavia, nel 2006 il numero di capi era salito nuovamente a circa 1000 unit\u00e0. Negli ultimi anni i cervi sono stati reintrodotti in altre aree protette, come il parco nazionale Altyn-Emel in Kazakistan.\nPer interessamento dello zoo di Colonia, che gestisce lo \"studbook\" internazionale per questa specie di cervi, \u00e8 stato lanciato un apposito programma europeo di riproduzione in cattivit\u00e0 che ha permesso alla popolazione ospitata negli zoo europei di aumentare fino a raggiungere gli 80 individui. Inoltre, uno staff di studiosi dell'Istituto Scientifico di Biologia Scientifica di Francia ha creato una nuova stazione di allevamento in Uzbekistan, dove la popolazione continua ad aumentare. Nella riserva di Tigrovaya Balka in Tagikistan, nel 2011, vi erano, a seconda delle stime, tra i 130 e i 270 esemplari."}
{"id": "1659763", "revid": "1702319", "url": "https://it.wikipedia.org/wiki?curid=1659763", "title": "Parrocchie della diocesi di Asti", "text": "Le parrocchie della diocesi di Asti sono 130, per la gran parte situate nel territorio della provincia di Asti e alcune nella provincia di Alessandria.\nLa diocesi di Asti \u00e8 parte della regione ecclesiastica del Piemonte e diocesi suffraganea dell'arcidiocesi di Torino.\nZone pastorali.\nLa diocesi \u00e8 suddivisa in cinque zone pastorali."}
{"id": "1659768", "revid": "879070", "url": "https://it.wikipedia.org/wiki?curid=1659768", "title": "Cervus hanglu yarkandensis", "text": "Il cervo dello Yarkand (Cervus hanglu yarkandensis ) \u00e8 una sottospecie di cervo dell'Asia centrale originaria della provincia dello Xinjiang (Cina). La sua ecologia \u00e8 simile a quella del cervo di Bukhara (\"C. h. bactrianus\"), suo parente stretto, in quanto occupa i corridoi fluviali di pianura circondati dal deserto. Le due popolazioni sono isolate tra loro dalla catena del Tian Shan e probabilmente costituiscono un sottogruppo primordiale del cervo dell'Asia centrale.\nDescrizione.\n\u00c8 un cervo di colore rossiccio, con una grande macchia chiara sul posteriore, coda compresa. I palchi hanno generalmente cinque punte, con la biforcazione terminale rivolta in avanti. La quinta punta \u00e8 di solito pi\u00f9 grande della quarta ed \u00e8 inclinata all'interno.\nDistribuzione e habitat.\nIl cervo dello Yarkand \u00e8 endemico dell'ecoregione denominata \u00absteppa e foreste decidue del bacino del Tarim\u00bb, che comprende il bacino idrografico dei fiumi Tarim, Kaidu e Qiemo nella regione autonoma cinese dello Xinjiang (Turkestan orientale). Dipende strettamente dai corridoi fluviali di pianura per l'alimentazione e il riparo. Non effettua migrazioni, ma pu\u00f2 disperdersi nelle aree desertiche adiacenti di notte o quando le temperature sono pi\u00f9 fresche. La popolazione di cervi del bacino del Tarim \u00e8 crollata dagli oltre esemplari degli anni '50 ai meno di 3000 degli anni '90.\nIl cervo dello Yarkand \u00e8 preda del lupo."}
{"id": "1659770", "revid": "339392", "url": "https://it.wikipedia.org/wiki?curid=1659770", "title": "Cervo di Yarkand", "text": ""}
{"id": "1659771", "revid": "339392", "url": "https://it.wikipedia.org/wiki?curid=1659771", "title": "Cervo della Battriana", "text": ""}
{"id": "1659773", "revid": "533647", "url": "https://it.wikipedia.org/wiki?curid=1659773", "title": "Army Distinguished Service Medal", "text": "La Army Distinguished Service Medal \u00e8 un'alta onorificenza sia militare che civile degli Stati Uniti assegnata per aver servito il governo ricoprendo un'importante carica statale oppure agli ufficiali anziani delle forze armate, o comunque a coloro che hanno indossato una divisa. Esiste anche il President's Award for Distinguished Federal Civilian Service che \u00e8 la pi\u00f9 alta onorificenza che pu\u00f2 essere assegnata ad un impiegato statale."}
{"id": "1659776", "revid": "3368", "url": "https://it.wikipedia.org/wiki?curid=1659776", "title": "Teorema Stolper Samuelson", "text": ""}
{"id": "1659780", "revid": "729019", "url": "https://it.wikipedia.org/wiki?curid=1659780", "title": "Creighton Abrams", "text": "Dopo aver combattuto valorosamente alla testa di formazioni corazzate durante la seconda guerra mondiale ed essere salito alla notoriet\u00e0 nazionale come il comandante americano di unit\u00e0 meccanizzate pi\u00f9 esperto e capace, succedette al generale William Westmoreland al comando supremo delle forze statunitensi impegnate nella guerra del Vietnam dal 1968 al 1972, anni in cui gli americani cominciarono il disimpegno e la cosiddetta vietnamizzazione del conflitto, operazioni condotte da Abrams, nonostante le enormi difficolt\u00e0, con efficacia, con notevole abilit\u00e0 ed anche con un certo successo.\nDal 1972 fino a poco prima della sua morte avvenuta prematuramente nel 1974 a causa di una grave e breve malattia, serv\u00ec con distinzione come Capo di Stato Maggiore dell'Esercito degli Stati Uniti. In suo onore l'esercito ha dato al carro armato XM1 il nome di M1 Abrams.\nBiografia.\nCarriera nelle truppe corazzate.\nDi origini non agiate, il padre era stato agricoltore e meccanico nelle ferrovie, Creighton Abrams, nativo dello stato del Massachusetts, frequent\u00f2 la prestigiosa Accademia di West Point, diplomandosi nel 1936, e servendo per il suo primo incarico da tenente, nella 1\u00aa Divisione di cavalleria (1936-1940).\nProfondamento interessato ai problemi e alle prospettive connesse con l'introduzione dei mezzi meccanizzati negli eserciti moderni, Abrams entr\u00f2 a far parte ben presto delle nuove forze corazzate dell'Esercito americano, allora in tumultuoso e frenetico sviluppo, alla luce delle micidiali dimostrazioni di forza delle Panzerdivisionen tedesche nella guerra in Europa; nel 1940, venne quindi assegnato, come comandante di una compagnia corazzata, alla nuova 1\u00aa Divisione corazzata americana (\"1st Armored Division\"), dove per la prima volta speriment\u00f2 e studi\u00f2 le particolari difficolt\u00e0 della nuova guerra con i carri armati e i mezzi meccanizzati.\nAlla vigilia dell'entrata degli Stati Uniti nella seconda guerra mondiale, Abrams, ora capitano, venne assegnato come aiutante reggimentale, alla nuova 4\u00aa Divisione corazzata (una delle nuove unit\u00e0 meccanizzate in rapida costituzione sul continente nordamericano, secondo i piani di espansione previsti dal Capo di Stato maggiore generale George Marshall); incarico che mantenne fino al giugno 1942 per poi passare, dopo la promozione nel febbraio 1942 al grado di maggiore, al comando di un battaglione di carri armati della stessa divisione.\nNel marzo 1943, mentre la 4\u00aa Divisione corazzata continuava la sua organizzazione e il suo addestramento negli Stati Uniti, il maggiore Abrams divenne ufficiale esecutivo nel 37\u00ba reggimento corazzato, mentre nel settembre 1943 ritorn\u00f2 ad un comando operativo assumendo la guida del nuovo 37\u00ba battaglione corazzato sempre della 4\u00aa Divisione corazzata; reparto con cui sarebbe giunto in Gran Bretagna, insieme al resto della divisione, nel gennaio 1944, nel quadro del rafforzamento del contingente americano destinato alla Operazione Overlord.\nCon questo battaglione di carri armati il tenente colonnello Abrams (promozione ottenuta nel settembre 1943) avrebbe combattuto per la maggior parte della campagna in Europa Nord-Occidentale del 1944-45, conducendolo ad una quasi ininterrotta serie di vittorie e trasformandolo nel reparto corazzato forse pi\u00f9 efficiente e combattivo dell'Esercito americano.\nMarcia in Europa Occidentale con un carro armato.\nLa 4\u00aa Divisione corazzata entr\u00f2 in campo sul fronte di Normandia, inquadrata nella 3\u00aa Armata del generale George Smith Patton, nell'agosto 1944, dopo il decisivo sfondamento di Avranches; le unit\u00e0 corazzate americane, tra cui il 37\u00ba Battaglione corazzato del tenente colonnello Abrams condussero una rapidissima manovra in profondit\u00e0 dilagando facilmente sia verso la Bretagna sia soprattutto a sud-est verso la Senna e Parigi. La 4\u00aa Divisione corazzata partecip\u00f2 brillantemente a questa avanzata e Abrams si dimostr\u00f2 comandante efficiente e preparato.\nDopo oltre un mese di ininterrotta avanzata, il 37\u00ba Battaglione (dotato di carri armati medi M4 Sherman e carri leggeri M5) di Abrams, prosegu\u00ec ancora verso est, superando sia la Mosa che la Mosella; nella regione lorenese le forze americane incapparono in una forte resistenza tedesca e anche in tentativi di contrattacco; dal 19 settembre 1944, la 4\u00aa Divisione corazzata fu impegnata nei grandi scontri di carri armati della Battaglia di Arracourt. Fu una delle battaglie di carri pi\u00f9 grande e combattuta della campagna in Europa occidentale del 1944-45. In questi scontri Abrams guid\u00f2 in modo magistrale i suoi carri armati, infliggendo una pesante e inattesa sconfitta ai panzer tedeschi apparentemente pi\u00f9 numerosi e potenti.\nDurante queste battaglie Abrams impieg\u00f2 abili tattiche basate sulla manovra, sulla velocit\u00e0, sulla sorpresa e sulla ricerca dei fianchi e delle retrovie avversarie, in modo da sfruttare le caratteristiche dei suoi carri armati (meno potenti ma pi\u00f9 agili e affidabili dei mezzi tedeschi). I suoi equipaggi, molto ben addestrati, si dimostrarono superiori e respinsero i contrattacchi tedeschi; lo stesso Abrams guid\u00f2 come sempre i suoi uomini sul suo famoso carro armato personale denominato \"Thunderbolt\".\nL'altro momento culminante della campagna di guerra in Europa di Abrams e dei suoi uomini del 37\u00ba Battaglione corazzato giunse durante la pericolosa offensiva delle Ardenne sferrata dalle redivive forze corazzate tedesche nel dicembre 1944; dopo un momento di smarrimento iniziale i comandi alleati passarono presto al contrattacco grazie anche alla tempestiva manovra della 3\u00aa Armata del generale Patton, in cui era sempre inquadrata la 4\u00aa Divisione corazzata.\nFurono proprio le forze corazzate del 4\u00aa Divisione corazzata che ebbero l'incarico decisivo di puntare da sud su Bastogne per sbloccare le truppe paracadutiste della 101\u00aa Divisione aviotrasportata, accerchiate dentro quell'importante nodo stradale; il tenente colonnello Abrams guid\u00f2 i suoi carri in una vertiginosa \"corsa\" sulla neve verso Bastogne.. Con una nuova dimostrazione di slancio offensivo, audacia e energia i carri armati del 37\u00ba Battaglione, guidati da Abrams, portarono a termine con successo la missione il 26 dicembre 1944, ricongiungendosi con le truppe aviotrasportate accerchiate che avevano saldamente tenuto le loro posizioni.\nFino al marzo 1945, Abrams continu\u00f2 a guidare il suo battaglione corazzato nelle successive offensive alleate per sfondare la \"Linea Sigfrido\" e per raggiungere il Reno; per i suoi meriti e i risultati raggiunti, l'ufficiale venne quindi promosso al comando del \"Combat Command B\" sempre della 4\u00aa Divisione corazzata con cui avrebbe concluso la guerra spingendosi, insieme alle altre forze della 3\u00aa Armata di Patton, in profondit\u00e0 in Germania e Cecoslovacchia.\nAlla fine della seconda guerra mondiale, il tenente colonnello Abrams, premiato due volte con la Distinguished Service Cross (il 26 settembre e il 26 dicembre 1944), aveva ormai acquisito grande prestigio e fama all'interno dell'Esercito americano; lo stesso Patton rese merito alle sue qualit\u00e0 di eccellente comandante di carri armati; la rivista Life gli dedic\u00f2 una biografia ampiamente elogiativa (\"Colonel Abe\"). \nAnche tra le truppe Abrams godeva di grande considerazione; noto per la integrit\u00e0 morale, la semplicit\u00e0, la modestia, la cura dedicata al benessere dei suoi uomini, oltre che per le sue qualit\u00e0 di coraggio, intelligenza e vigore come comandante di unit\u00e0 corazzate in combattimento.\nIl dopoguerra.\nDopo i successi e i riconoscimenti durante la seconda guerra mondiale, la brillante carriera di Creighton Abrams prosegu\u00ec nei primi anni del dopoguerra all'interno dello Stato Maggiore generale; tra i massimi esperti di guerra meccanizzata, divenne capo del Dipartimento di tattiche della Scuola delle Truppe Corazzate di Fort Knox (1946-1948) e frequent\u00f2 anche la famosa Scuola di Stato Maggiore di Fort Leavenworth (1949).\nAl termine di questi periodi di servizio, Abrams torn\u00f2 al comando di reparti operativi, prima in Europa dal 1949 al 1951 come comandante del 63\u00ba Battaglione corazzato della 1\u00aa Divisione di fanteria, e quindi, dopo la promozione a colonnello, dal 1951 al 1952 come comandante del 2\u00ba Reggimento di cavalleria corazzata.\nImpegnato in Europa, Abrams serv\u00ec in Corea solo nel 1953 con incarichi di stato maggiore, e quindi non prese parte alle principali battaglie di quella guerra. Dopo la fine del conflitto e un breve ritorno alla Scuola Truppe corazzate di Fort Knox, Abrams venne promosso brigadiere generale nel 1956, e nel 1959 torn\u00f2 di nuovo in Europa per prendere il comando della 3\u00aa Divisione corazzata, una delle unit\u00e0 di punta pi\u00f9 potenti dell'Esercito americano (1959-1962). In questo periodo venne la promozione a maggior generale, il generale comparve anche sulla copertina della rivista \"Time\" e indicato come modello di generale americano moderno.\nStimatissimo per la sua rettitudine e la grande preparazione nella guerra moderna meccanizzata, il generale Abrams ritorn\u00f2 nel 1962 al Pentagono con l'importante incarico di vicecapo Ufficio Operazioni dello Stato Maggiore generale, posizione che tenne fino al 1963 quando, promosso ancora a tenente generale prese il comando del V Corpo d'armata in Europa.\nNel 1964 Creighton Abrams ottenne la prestigiosa quarta stella e quindi il grado di generale d'armata, assumendo subito dopo l'incarico di vice-Capo di Stato Maggiore dell'Esercito americano (si parl\u00f2 di lui anche come serio candidato alla carica di Capo di Stato Maggiore generale); ormai il generale era all'apice della sua illustre carriera costellata da una serie di vittorie sul campo, da continue promozioni e da elevati livelli di preparazione avanzata, nel comando e nella condotta operativa sul campo di battaglia.\nIn Vietnam: al comando del MACV.\nIl momento culminante, pi\u00f9 complesso e difficile della carriera di Creighton Abrams giunse nella primavera del 1967, quando venne inviato in Vietnam come vice-comandante del MACV a fianco del generale Westmoreland; la situazione sul campo, al di fuori dell'ottimismo di facciata sbandierato dagli ufficiali e dai politici americani si presentava problematica e Abrams giunse in Indocina proprio nella fase di pi\u00f9 intensa e sanguinosa \"Escalation\".\nNei primi mesi del suo incarico Abrams support\u00f2 pienamente la strategia offensiva condotta da due anni dal generale Westmoreland, mentre la sua prima importante assunzione di responsabilit\u00e0 sul campo venne solo nel gennaio 1968 quando, durante l'assedio di Khe Sanh, il comandante in capo americano, preoccupato dalla situazione e continuamente sollecitato dal presidente Johnson, costitu\u00ec un Comando avanzato del MACV nelle regioni settentrionali del Vietnam del Sud per coordinare con pi\u00f9 efficacia le operazioni.\nAbrams assunse, il 9 febbraio 1968, la guida di questo \"MACV - Forward Command Post\", e per alcuni mesi controll\u00f2 la battaglia (coronata dal successo finale) nel lungo assedio, mentre nel febbraio-marzo 1968 dovette anche guidare il contrasto, nelle regioni settentrionali, della improvvisa Offensiva del T\u00eat sferrata dalle forze vietcong e nordvietnamite. Le operazioni, coordinate da Abrams, terminarono, dopo scontri sanguinosi soprattutto nell'antica capitale di Hu\u1ebf, con un risultato favorevole alle forze americane, il generale mantenne la sua reputazione e venne quindi designato come successore di Westmoreland di cui era gi\u00e0 stato previsto l'avvicendamento, dopo quattro anni di duro impegno, ma anche molto criticato per il suo eccesso di ottimismo e per la sua sottovalutazione delle forze nemiche.\nCreighton Abrams divenne quindi Comandante in Capo del MACV nel giugno 1968, nel periodo pi\u00f9 critico della guerra del Vietnam; le perdite americane stavano salendo in modo inquietante, i risultati sul campo apparivano insoddisfacenti, non vi erano segni di indebolimento del nemico. Inoltre l'amministrazione Johnson, dopo lo shock del Tet, aveva profondamente ripensato la sua strategia complessiva, interrompendo l'afflusso di nuove forze, sospendendo i bombardamenti sul Vietnam del Nord, facendo i primi passi per una \"de-escalation\" della guerra e per colloqui di pace con il nemico comunista.\nPeraltro, nei primi mesi dopo l'assunzione del comando supremo del MACV, la strategia adottata da Abrams non vari\u00f2 in modo significativo dai vecchi metodi di Westmoreland; le forze americane continuarono le costose e inefficaci operazioni di \"individuazione e distruzione\", con obiettivi pi\u00f9 limitati ma continuando a subire perdite elevate; in mancanza di ulteriori grandi rinforzi (esclusi dal presidente Johnson) Abrams si concentr\u00f2 soprattutto sulla salvaguardia della regione di Saigon e sul blocco delle rotte di infiltrazione nemiche attraverso le regioni montuose centrali. Fino alla assunzione della presidenza da Richard Nixon, le forze americane guidate da Abrams (il cui numero raggiunse i 543.000 uomini nella primavera 1969, il pi\u00f9 elevato di tutta la guerra) mantennero la vecchia strategia di \"pressione massima\" sul nemico, ma con risultati ancor pi\u00f9 insoddisfacenti.\nFu solo nel febbraio 1969 che Abrams, sollecitato dal nuovo presidente e dal nuovo Segretario alla Difese Melvin Laird, elabor\u00f2 e present\u00f2 un proprio piano organico sulla condotta delle operazioni, profondamente differente dagli aggressivi e brutali progetti di Westmoreland che ipotizzavano un progressivo logoramento e un crollo politico-morale del nemico. Il progetto di Abrams (cosiddetto piano \"Una guerra\") si inseriva nel programma complessivo dell'amministrazione Nixon di Vietnamizzazione del conflitto.\nVietnamizzazione.\nIl progetto elaborato da Abrams si fondava su un realistico apprezzamento della situazione, delle esigenze di politica interna e internazionale e delle decrescenti risorse disponibili. In mancanza di ulteriori rafforzamenti del suo contingente, della scelta dell'amministrazione Nixon di rafforzare l'apparato politico-militare sudvietnamita e di limitare le perdite umane americane, il generale Abrams dovette necessariamente ridimensionare le operazioni sul campo, sospendendo le grandi manovre di \"Search and Destroy\", rivitalizzare i piani di pacificazione, riforma agraria e economica nei villaggi contadini; sviluppare al massimo il cosiddetto progetto \"Phoenix\" basato su un accurato lavoro di intelligence e diretto (con l'utilizzo di iniziative militari segrete e mirate) alla individuazione e alla sistematica eliminazione dei simpatizzanti vietcong e di elementi infidi o comunisti presenti nei villaggi delle campagne sudvietnamite.\nPeraltro sembra che Abrams avrebbe probabilmente preferito continuare grandiose manovre offensive, come inizi\u00f2 a fare nella primavera 1969, incappando in alcune dolorose disavventure come la battaglia di Hamburger Hill, e inoltre il generale non era alieno a pianificare e a sottoporre ai suoi superiori discutibili progetti segreti per il bombardamento del Laos e della Cambogia (Operazione Menu), senza molto riguardo per i problemi internazionali o umanitari.\nDopo le gravi perdite della primavera 1969 (offensiva delle forze comuniste del cosiddetto \"benvenuto a Nixon\", ossia la seconda offensiva del T\u00eat), il generale Abrams venne quindi bruscamente sollecitato dal Ministro Laird e dal presidente Nixon (incontro a Guam del luglio 1969) a ridurre l'intensit\u00e0 degli scontri ed a iniziare una pianificazione dettagliata per il progressivo ritiro delle forze combattenti americane da accompagnare ad un enorme potenziamento dell'esercito sudvietnamita; piuttosto scoraggiato, Abrams dovette quindi passare ad un disposizione pi\u00f9 difensiva delle sue truppe, adottare un metodo di cosiddetta \"risposta protettiva\" alle offese nemiche, e presentare, nonostante le sue preoccupazioni e perplessit\u00e0 sulla capacit\u00e0 di resistenza dell'esercito sudvietnamita da solo, un progetto di ritiro totale delle truppe americane scaglionato su quattro anni e 14 fasi successive da completare nel novembre 1972.\nA partire dall'estate 1969 ebbe quindi inizio, con un primo contingente di uomini, il ritiro delle forze americane dal Vietnam; Abrams dovette assoggettarsi alla volont\u00e0 politica e quindi persegu\u00ec con una certa efficienza i progetti di pacificazione e di rafforzamento del potenziale bellico dell'Esercito sudvietnamita. Gi\u00e0 nel 1970, tuttavia, venne coinvolto nella nuova iniziativa offensiva in Cambogia. Abrams sollecit\u00f2 l'operazione, prospettando risultati potenzialmente decisivi, si dimostr\u00f2 favorevole ai bombardamenti segreti e press\u00f2 per spingere a fondo l'incursione.\nNel maggio 1970 ebbe quindi inizio la controversa incursione in Cambogia: si tratt\u00f2 di un nuovo successo tattico accompagnato da un fallimento politico-strategico: esplosero furiose polemiche in Patria, Nixon fu messo in difficolt\u00e0, lo stesso Abrams dovette presto interrompere le sue velletarie offensive e incrementare invece i ritiri di truppe americane. In questa fase il generale dovette, inoltre, fronteggiare un grave scadimento del morale e della disciplina tra le sue truppe, ormai disilluse e non pi\u00f9 motivate a proseguire una guerra ormai evidentemente impossibile da vincere.\nNei due anni seguenti, nonostante continue difficolt\u00e0 e alcuni dolorosi insuccessi (sconfitte delle Basi di fuoco \"Ripcord\" e \"Mary Ann\"), Abrams prosegu\u00ec il progressivo ritiro delle forze americane; potenzi\u00f2 con qualche risultato la politica di pacificazione nei villaggi (facilitata anche dai successi del controverso progetto \"Phoenix\"), svilupp\u00f2 piani per il rafforzamento dell'esercito sudvietnamita. Il ritiro americano prosegui con ordine e metodo e la sicurezza nelle campagne vietnamite miglior\u00f2; tuttavia le insufficienti capacit\u00e0 dell'esercito sudvietnamita da solo vennero impietosamente rivelate dal disastro della incursione nel Laos (Operazione \"Lam Son 719\"), ottimisticamente proposta da Abrams.\nNella primavera 1972 Abrams aveva ormai ridotto le forze americane da a meno di , apparentemente senza pregiudicare la resistenza dello stato sudvietnamita; il fallimento della Offensiva di Pasqua, sferrata dall'esercito nordvietnamita, sembr\u00f2 confermare la riuscita dei piani di Vietnamizzazione. Nella realt\u00e0 il ritiro dello scudo rappresentato dalle forze terrestri ed aeree americane, troppo affrettato secondo Abrams, avrebbe inevitabilmente condotto alla catastrofe il regime filo-americano.\nNon mancarono, in questa fase, critiche da parte della dirigenza politica a Washington all'operato di Abrams (considerato a volte troppo ottimista, in altre occasioni quasi rassegnato e non sufficientemente cosciente delle implicazioni globali geostrategiche delle operazioni sul campo) sia durante l'offensiva in Laos sia durante l'Offensiva nordvietnamita di Pasqua.\nNonostante queste difficolt\u00e0, Abrams cedette finalmente il comando del MACV nel giugno 1972 al generale Frederick Weyand, e fece ritorno in Patria con il suo prestigio ancora intatto ma amareggiato dai contrasti politici tra le autorit\u00e0 e dalle polemiche tra l'opinione pubblica negli Stati Uniti.\nGli ultimi anni.\nNel giugno 1972 il generale Abrams divenne finalmente Capo di Stato Maggiore dell'Esercito degli Stati Uniti, dopo alcune polemiche al Congresso legate alle controversie sulla sua condotta durante l'incursione in Cambogia. Durante questo suo ultimo comando Abrams inizi\u00f2 la transizione al nuovo esercito di volontari e persegu\u00ec tenacemente gli indispensabili progetti di riforma conseguenti ai fallimenti e alla disgregazione palesate dalle forze americane nelle fasi finali della guerra in Vietnam.\nAffetto da un tumore al polmone, Creighton Abrams sarebbe morto prematuramente, mentre era ancora nell'esercizio della sua funzione, per complicazioni sopravvenute durante un delicato intervento chirurgico il 4 settembre 1974.\nCreighton Abrams mantenne, e mantiene ancor oggi, grande prestigio all'interno delle forze armate americane: apprezzato dalle truppe, modesto, schivo, semplice e alieno da atteggiamenti roboanti; ma tenace, energico e preparato, viene considerato in primo luogo uno dei migliori comandanti di unit\u00e0 minori meccanizzate emersi dalla seconda guerra mondiale (alla pari con ufficiali come Joachim Peiper o Ivan Jakubovskij).Fu anche un capace ufficiale generale, dotato di perspicacia e di indubbie qualit\u00e0 morali e intellettuali. Secondo alcuni autori (tra cui l'esperto britannico di controguerriglia sir Robert Thompson) i suoi piani per la vietnamizzazione (se supportati politicamente) avrebbero potuto condurre gli Stati Uniti ad una vittoria politica se non militare. Secondo altri autori, peraltro, anche Abrams mostr\u00f2 eccessi bellicistici, iperottimismo alternato con fasi di frustrazione, e scarsa comprensione delle qualit\u00e0 del nemico e delle implicazioni politico-morali di una guerra insurrezionale condotta nel Sud-Est asiatico."}
{"id": "1659783", "revid": "868829", "url": "https://it.wikipedia.org/wiki?curid=1659783", "title": "Sultana", "text": "Sultana \u00e8 la forma al femminile del titolo principesco di Sultano , dal vocabolo \"sulta\" , che significa \"forza\", \"autorit\u00e0\", attribuita alle mogli legittime e alle principesse del sangue, figlie di un Sultano e di una consorte legittima.\nIn Egitto, Shajar al-Durr, una schiava di origine turca, sposa dell'ultimo Sultano ayyubide, al-Salih Ayyub, fu l'unica Sultana che resse direttamente il governo del Paese, trasferendo la guida del paese ai Mamelucchi degli Ayyubidi, dopo averne sposato il loro alto esponente turcomanno, l'atabeg Al-Muizz Izz ad-D\u00een Aybak."}
{"id": "1659784", "revid": "1516566", "url": "https://it.wikipedia.org/wiki?curid=1659784", "title": "Etnocoreologia", "text": "L'etnocoreologia \u00e8 la disciplina che descrive e analizza le danze tradizionali. I suoi campi di studio rappresentano gli sviluppi specifici di due settori cognitivi differenti: la coreologia e la demo-etno-antropologia. Infatti da una parte specializza e adatta teorie, strumenti e ricerche della coreologia, materia che ha la danza come oggetto di analisi, riferita per\u00f2 alla cultura del ballo di tradizione popolare; dall'altra si connette con le numerose specificazioni degli studi di antropologia culturale e di etnomusicologia.\nStoria.\nNata a partire dagli anni trenta del XX secolo in Europa Centrale, dal 1950 in poi diventa pratica ufficiale nei Paesi dell'Est Europa. Lo strumento \u00e8 l'analisi del movimento che utilizzi metodi di documentazione audiovisiva e di descrizione, trascrizione e classificazione. Fra le maggiori organizzazioni mondiali, l\"'International Council for Traditional Music\", da circa 50 anni, organizza un importante simposio per la ricerca etnocoreologica.\nIn Italia.\nIn Italia gli studi etnocoreologici sono iniziati con un certo ritardo rispetto ad altri Paesi occidentali, ma negli ultimi decenni i pochi cultori stanno recuperando il divario intercorso. possono essere considerati gli antesignani dell'interesse per la danza tradizionale Gaspare Ungarelli alla fine del XIX secolo, Anton Giulio Bragaglia, Bianca Maria Galanti, Gianfranco D'Aronco e Antonio Cornoldi tra gli anni trenta e '60 del XX secolo. Le prime ricerche sistematiche e con metodologia scientifica sono iniziate solo alla fine degli anni settanta del XX secolo: pionieri ed oggi i principali esperti sono gli etnocoreologi Giuseppe Michele Gala e Placida Staro.\nPrincipali esponenti In Italia.\nGala compie indagini sul campo in tutte le regioni italiane dal 1976, ma ha concentrato la sua osservazione etnografica ed antropologica soprattutto sui repertori etnocoreutici e sui loro contesti festivi dell'Italia centro-meridionale e della Sardegna.\nGala ha costituito a Firenze un ricco \"Archivio di Documentazione Etnocoreutica\" e ha dato vita alla rivista \"Choreola\", alla collana discografica \"Ethnica\" specializzata in musiche tradizionali per danza, a stages e ad una serie di pubblicazioni bibliografiche con l'Associazione \"Taranta\".\nLa Staro inizia in Lombardia e Campania nel 1974, analizza repertori in Piemonte, Veneto, Trentino, Friuli-Venezia Giulia, Toscana, Calabria, Puglia e in Bulgaria. Dal 1978 ha puntualizzato la sua ricerca in senso antropologico sull'Appennino bolognese.\nGli stessi sono i principali curatori degli studi etnocoreologici pubblicati in Italia negli ultimi trent'anni."}
{"id": "1659787", "revid": "124517940", "url": "https://it.wikipedia.org/wiki?curid=1659787", "title": "Nicol\u00f2 Turrisi Colonna", "text": "Biografia.\nDi nobili natali (la madre era Rosalia Colonna dei duchi di Cesar\u00f2), era fratello di due artiste, la poetessa Giuseppina e la pittrice Annetta. Si dedic\u00f2 in giovane et\u00e0 alla politica ed alla lotta antiborbonica. Durante la rivoluzione siciliana del 1848 ricevette il primo incarico politico nel 1849, quando il provvisorio governo rivoluzionario siciliano lo nomin\u00f2 \"Ministro dell'Agricoltura e Commercio\", ma alla caduta del governo si ritir\u00f2 a vita privata.\nNel 1860 ricevette gli onori di Garibaldi che gli affid\u00f2 cariche onorifiche e quella di comandante della Guardia nazionale. Nel 1861 fu eletto deputato del regno d'Italia e si dimise nel dicembre 1862.\nNel novembre 1865 venne nominato senatore del Regno d'Italia. Presidente del Consiglio provinciale di Palermo (1867-1878).\nFu per due volte sindaco di Palermo (1881-1882 e 1886-1887). \nA lui \u00e8 legata una tra le prime testimonianze sull'esistenza della mafia siciliana. Egli, infatti, nel 1864 scrisse un pamphlet, \"Pubblica sicurezza in Sicilia nel 1864\", in cui denunci\u00f2 l'esistenza di una organizzazione criminale, detta mafia appunto, che minacciava i proprietari terrieri e i contadini e che aveva particolari rituali e una struttura molto articolata. Un'organizzazione molto pericolosa, nata a suo dire qualche decennio prima, che andava sconfitta non con il pugno di ferro del governo della Destra ma con riforme civilizzatrici.\nDecise di scrivere questo pamphlet perch\u00e9 l'anno precedente, nel 1863, era stato aggredito da alcuni banditi all'altezza della Noce e dell'Olivuzza, rischiando la vita, proprio per vicende legate alla mafia. \nLa sua figura, per\u00f2, risulta piuttosto controversa in quanto egli, a quanto pare, era il protettore politico di un altro mafioso, Antonino Giammona, boss dell'Uditore, noto per la sua violenza. Turrisi Colonna, inoltre, in occasione dell'inchiesta sulle condizioni della Sicilia svolta nel 1876 da Sidney Sonnino e Leopoldo Franchetti, venne intervistato dai due parlamentari ma rinneg\u00f2 le posizioni assunte nel 1864 e, addirittura, quasi neg\u00f2 l'esistenza della mafia."}
{"id": "1659788", "revid": "37401", "url": "https://it.wikipedia.org/wiki?curid=1659788", "title": "Lord Randall", "text": ""}
{"id": "1659789", "revid": "287204", "url": "https://it.wikipedia.org/wiki?curid=1659789", "title": "William Thomas Blanford", "text": "Blanford nacque a Londra. Venne educato nelle scuole di Brighton e Parigi e, pensando di intraprendere una carriera mercantile, trascorse due anni presso una ditta commerciale di Civitavecchia. Di ritorno in Inghilterra nel 1851 venne incitato ad entrare nella neo-fondata Royal School of Mines (che fa attualmente parte dell'Imperial College di Londra), dove vi era gi\u00e0 entrato il suo fratello pi\u00f9 giovane, Henry F. Blanford (1834 - 1893), che diventer\u00e0 in seguito capo del Dipartimento Indiano di Meteorologia. Trascorse in seguito un anno nella scuola mineraria di Freiberg ed entro la fine del 1854 sia lui che suo fratello ottennero un posto al Geological Survey of India. Rimase al suo servizio per ventisette anni, ritirandosi nel 1882. Dopo il suo ritiro cur\u00f2 la stampa della serie Fauna dell'India Britannica.\nVenne inviato in varie parti dell'India, nelle miniere di carbone di Raniganj, a Bombay, e in quelle nei pressi di Talcher, dove trov\u00f2 negli strati del terreno dei ciottoli che ritenne trasportati l\u00ec dai ghiacciai - una scoperta considerevole confermata dalle osservazioni seguenti di altri geologi in strati equivalenti di altri luoghi.\nRivolse la sua attenzione non solo alla geologia, ma anche alla zoologia, interessandosi soprattutto ai molluschi terrestri e ai vertebrati. Nel 1866 si aggreg\u00f2 ad una spedizione in Abissinia, accompagnando l'esercito a Mgdala, e nel 1871-1872 venne nominato membro della Commissione di Confine Persiana. Utilizz\u00f2 questi viaggi come opportunit\u00e0 eccezionali per studiare la storia naturale di quei Paesi.\nPer i suoi molti contributi alla scienza geologica, la Geological Society di Londra confer\u00ec a Blanford nel 1883 la medaglia Wollaston. Per i suoi lavori sulla zoologia e la geologia dell'India britannica ricevette nel 1901 una medaglia reale dalla Royal Society. Nel 1874 venne eletto membro della Royal Society (F.R.S.) e nel 1888 divenne presidente della Geological Society. Nel 1904 venne eletto membro dell'Ordine dell'Impero Indiano (C.I.E.). Mor\u00ec a Londra nel 1905.\nLe sue principali pubblicazioni furono: \"Observations on the Geology and Zoology of Abyssinia\" (1870), \"Manual of the Geology of India\", insieme a H. B. Medlicott (1879), ed il terzo volume sugli uccelli dopo quello di E. W. Oates nella serie Fauna dell'India Britannica."}
{"id": "1659791", "revid": "33689", "url": "https://it.wikipedia.org/wiki?curid=1659791", "title": "Giulio Benso della Verdura", "text": "Biografia.\nDuca della Verdura. Partecip\u00f2 alla rivoluzione siciliana del 1848. \nFu uno dei sostenitori dell'annessione della Sicilia al Regno d'Italia e durante la dittatura di Garibaldi fu l'ultimo pretore urbano della citt\u00e0 di Palermo (prima che il ruolo fosse sostituito da quello di sindaco) dal 27 maggio 1860 all'11 luglio 1861. Dal 12 aprile 1861 fu sciolto il consiglio comunale e il Duca della Verdura fu nominato Delegato straordinario del Governo.\nNel novembre 1862 fu nominato senatore del Regno. Fu ancora sindaco della sua citt\u00e0 dal novembre 1885 al luglio 1886 e dal novembre 1887 all'aprile 1890\nFu direttore del Banco di Sicilia dal 1891 al 1894 e consigliere di amministrazione della Navigazione Generale Italiana.\nSempre a Palermo ricopr\u00ec altre cariche, tra le quali quella di presidente del consiglio provinciale e dal 1899 al 1904, anno di morte, la carica di presidente della Societ\u00e0 Siciliana per la Storia Patria.\nOmaggi.\nAl Duca della Verdura \u00e8 oggi dedicata un'importante arteria stradale del capoluogo siciliano, che congiunge l'esclusivo quartiere residenziale Libert\u00e0 con il quartiere Montepellegrino."}
{"id": "1659793", "revid": "113151388", "url": "https://it.wikipedia.org/wiki?curid=1659793", "title": "Prediction error method", "text": "Il Prediction Error Method (letteralmente: \"metodo dell'errore di predizione\"), spesso siglato come PEM, \u00e8 una procedura di identificazione dei sistemi dinamici. In particolare \u00e8 un metodo di stima parametrica di un modello: in pratica si suppone nota la struttura e si vogliono identificare i parametri partendo da dati sperimentali (misurati) sulle uscite ottenute a partire dagli ingressi da noi scelti per eccitare il sistema.\nL'idea sta nel costruire, a partire dalla struttura di modello scelta (secondo particolari criteri), un predittore ovvero un sistema che date le uscite e gli ingressi passati d\u00e0 una stima dell'uscita presente. Il PEM stima i parametri cercati minimizzando gli errori di predizione, ovvero minimizzando un funzionale di costo dipendente da questi errori che a loro volta sono funzione dei parametri incogniti e delle misure."}
{"id": "1659794", "revid": "767487", "url": "https://it.wikipedia.org/wiki?curid=1659794", "title": "Depapepe", "text": "I Depapepe, spesso reso graficamente come DEPAPEPE, sono un gruppo musicale giapponese formato da Yoshinari Takuoka e Takuya Miura e fondato a K\u014dbe nel novembre del 2002.\nIl nome del gruppo \u00e8 composto dai soprannomi dei due componenti, \"Depa\" per Takuya Miura e \"Pepe\" per Yoshinari Takuoka. Il gruppo compone ed esegue prevalentemente pezzi di chitarra acustica."}
{"id": "1659796", "revid": "716632", "url": "https://it.wikipedia.org/wiki?curid=1659796", "title": "Identificazione dei sistemi", "text": "L'identificazione dei sistemi \u00e8 una scienza che si prefigge l'obiettivo di stimare modelli di sistemi a partire da dati sperimentali.\nEssa trova grande applicazione nel settore dell'automatica, ma non solo. Numerosi sistemi infatti sono difficili da modellare tramite le leggi della fisica o troppo complicati: per questo motivo l'identificazione cerca di trovare un modello che si adegui alle misure effettuate. In genere si sceglie un segnale di input al quale sottoporre il sistema e si misurano quindi le sequenze in uscita: avremo dunque le seguenti sequenze:\nformula_1 ---&gt; INGRESSI\nformula_2 ---&gt; USCITE\ndove N rappresenta il numero di misure.\nVa aggiunto inoltre che bisogna tenere sempre conto che le misure non sono perfette ma inevitabilmente affette da rumore.\nClassificazione.\nQueste sequenze sono dunque i parametri di input per la procedura di stima. Possiamo distinguere tre tipologie di procedure di identificazione:\nNel caso in cui abbiamo gi\u00e0 una struttura del modello per il sistema o ne abbiamo supposta una e abbiamo bisogno di ricavare una serie di parametri si parla di \"identificazione parametrica\".\nUna procedura di identificazione deve necessariamente prevedere una fase di validazione del modello ottenuto, tramite la quale stabiliamo la bont\u00e0 del modello ed eventualmente ne cambiamo la struttura o effettuiamo nuovi esperimenti. La validazione va in genere fatta non con gli stessi dati usati per l'identificazione ma con nuove misure, si parla in questo caso di \"cross-validazione\".\nPer quanto riguarda la fase di stima, essa dipende ovviamente dal tipo di procedura da noi scelta ed esistono numerose metodologie. Ad esempio per la stima parametrica vi sono alcuni algoritmi come ad esempio il LS (metodo dei minimi quadrati) o il PEM (metodo dell'errore di predizione)."}
{"id": "1659799", "revid": "110517893", "url": "https://it.wikipedia.org/wiki?curid=1659799", "title": "Vladimir Nikolaevi\u010d Davydov", "text": "Nominato \"Artista nazionale dell'Unione Sovietica\" nel 1922, \u00e8 considerato uno dei pi\u00f9 importanti attori teatrali della storia del teatro russo.\nBiografia.\nInterprete raffinato ed eclettico, nella sua carriera interpret\u00f2 ben 547 personaggi i quali prevalentemente erano ruoli comici. Ma fu anche un popolare attore tragico e del vaudeville e recit\u00f2 persino in ruoli femminili. Tra i suoi autori russi prediletti figurano Aleksandr Sergeevi\u010d Griboedov, Ivan Sergeevi\u010d Turgenev, Nikolaj Vasil'evi\u010d Gogol' e Anton Pavlovi\u010d \u010cechov e, tra gli stranieri, Shakespeare e Moli\u00e8re.\nNegli ultimi anni della sua vita, Vladimir Nikolaevi\u010d Davydov insegn\u00f2 recitazione nella scuola teatrale di San Pietroburgo e scrisse un libro di memorie dal titolo \"Storia del passato\" pubblicato postumo nel 1962."}
{"id": "1659801", "revid": "119123364", "url": "https://it.wikipedia.org/wiki?curid=1659801", "title": "F\u00e9lix Mar\u00eda Samaniego", "text": "Biografia.\nNato in una famiglia aristocratica e facoltosa dei Paesi Baschi, studi\u00f2 in Francia, dove entr\u00f2 in contatto con gli enciclopedisti. Tornato in Spagna nel 1766, si spos\u00f2 e risiedette in varie citt\u00e0 dei Paesi Baschi (Bilbao, Vitoria e Vergara).\nA partire dal 1781, data di uscita del primo volume, e fino al 1784, vennero pubblicate, per il seminario di Vergara, le sue \"F\u00e1bulas en verso castellano\" (o \"F\u00e1bulas morales\") di ispirazione illuministica, con finalit\u00e0 etico-didascaliche, scritte in concorrenza con le \"F\u00e1bulas literarias\" del compatriota Tom\u00e1s de Iriarte y Oropesa. Le favole, 157 in totale, sono distribuite in nove libri, di cui i primi cinque ispirati alle composizioni di Esopo, Fedro, Juan Ruiz e La Fontaine e a Calila e Dimna, i libri VI-VIII alle favole di John Gay e solo nel IX volume sono presenti dei temi originali. Dal punto di vista formale le favole di Samaniego sono vivaci, piacevoli, scritte con metro agile. La morale veicolata \u00e8 tuttavia quella bonaria ottimistica tradizionale.\nUna traduzione parziale delle favole di Samaniego in lingua italiana \u00e8 stata pubblicata solo nel 1930, in un'antologia che comprendeva anche le favole di Iriarte.\nNel 1793 Samaniego, che aveva scritto anche una composizione erotica nota come \"El jard\u00edn de Venus\" (Il giardino di Venere), sub\u00ec un processo da parte dell'Inquisizione, e prima di morire fece bruciare la maggior parte delle sue opere."}
{"id": "1659802", "revid": "287204", "url": "https://it.wikipedia.org/wiki?curid=1659802", "title": "Adam\u00f3w (\u0141uk\u00f3w)", "text": "Adam\u00f3w \u00e8 un comune rurale polacco del distretto di \u0141uk\u00f3w, nel voivodato di Lublino.&lt;br&gt;Ricopre una superficie di 98,89 km\u00b2 e nel 2006 contava 5.801 abitanti."}
{"id": "1659803", "revid": "287204", "url": "https://it.wikipedia.org/wiki?curid=1659803", "title": "Adam\u00f3w (Zamo\u015b\u0107)", "text": "Adam\u00f3w \u00e8 un comune rurale polacco del distretto di Zamo\u015b\u0107, nel voivodato di Lublino.Ricopre una superficie di 110,55 km\u00b2 e nel 2004 contava 5.145 abitanti."}
{"id": "1659804", "revid": "287204", "url": "https://it.wikipedia.org/wiki?curid=1659804", "title": "Adam\u00f3wka", "text": "Adam\u00f3wka \u00e8 un comune rurale polacco del distretto di Przeworsk, nel voivodato della Precarpazia.Ricopre una superficie di 134,27 km\u00b2 e nel 2004 contava 4.223 abitanti."}
{"id": "1659805", "revid": "287204", "url": "https://it.wikipedia.org/wiki?curid=1659805", "title": "Aleksandr\u00f3w (Lublino)", "text": "Aleksandr\u00f3w \u00e8 un comune rurale polacco del distretto di Bi\u0142goraj, nel voivodato di Lublino.Ricopre una superficie di 54,26 km\u00b2 e nel 2006 contava abitanti."}
{"id": "1659806", "revid": "287204", "url": "https://it.wikipedia.org/wiki?curid=1659806", "title": "Aleksandr\u00f3w (\u0141\u00f3d\u017a)", "text": "Aleksandr\u00f3w \u00e8 un comune rurale polacco del distretto di Piotrk\u00f3w, nel voivodato di \u0141\u00f3d\u017a.Ricopre una superficie di 144,02 km\u00b2 e nel 2004 contava 4.576 abitanti."}
{"id": "1659808", "revid": "287204", "url": "https://it.wikipedia.org/wiki?curid=1659808", "title": "Aleksandr\u00f3w Kujawski (comune rurale)", "text": "Aleksandr\u00f3w Kujawski \u00e8 un comune rurale polacco del distretto di Aleksandr\u00f3w Kujawski, nel voivodato della Cuiavia-Pomerania.Ricopre una superficie di 131,64 km\u00b2 e nel 2004 contava 10.685 abitanti.\nIl capoluogo \u00e8 Aleksandr\u00f3w Kujawski, che non fa parte del territorio ma costituisce un comune a s\u00e9.\nVillaggi.\nL'area del comune di Aleksandr\u00f3w Kujawski \u00e8 divisa in 28 consigli di villaggio, che includono le seguenti localit\u00e0:"}
{"id": "1659809", "revid": "287204", "url": "https://it.wikipedia.org/wiki?curid=1659809", "title": "Andrespol", "text": "Andrespol \u00e8 un comune rurale polacco del distretto di \u0141\u00f3d\u017a Est, nel voivodato di \u0141\u00f3d\u017a.&lt;br&gt;Ricopre una superficie di 23,77 km\u00b2 e nel 2004 contava 11.477 abitanti."}
{"id": "1659810", "revid": "287204", "url": "https://it.wikipedia.org/wiki?curid=1659810", "title": "Andrzejewo", "text": "Andrzejewo \u00e8 un comune rurale polacco del distretto di Ostr\u00f3w Mazowiecka, nel voivodato della Masovia.&lt;br&gt;Ricopre una superficie di 118,64 km\u00b2 e nel 2004 contava 4.523 abitanti."}
{"id": "1659811", "revid": "287204", "url": "https://it.wikipedia.org/wiki?curid=1659811", "title": "August\u00f3w (comune rurale)", "text": "August\u00f3w \u00e8 un comune rurale polacco del distretto di August\u00f3w, nel voivodato della Podlachia.&lt;br&gt;Ricopre una superficie di 266,52\u00a0km\u00b2 e nel 2004 contava 6.697 abitanti.\nIl capoluogo \u00e8 August\u00f3w, che non fa parte del territorio ma costituisce un comune a s\u00e9."}
{"id": "1659812", "revid": "287204", "url": "https://it.wikipedia.org/wiki?curid=1659812", "title": "Babiak", "text": "Babiak \u00e8 un comune rurale polacco del distretto di Ko\u0142o, nel voivodato della Grande Polonia.Ricopre una superficie di 133,58 km\u00b2 e nel 2006 contava 7.933 abitanti.\nTra le frazioni nei dintorni si trova Brd\u00f3w."}
{"id": "1659813", "revid": "287204", "url": "https://it.wikipedia.org/wiki?curid=1659813", "title": "Babice (Polonia)", "text": "Babice \u00e8 un comune rurale polacco del distretto di Chrzan\u00f3w, nel voivodato della Piccola Polonia.&lt;br&gt;Ricopre una superficie di 54,47 km\u00b2 e nel 2004 contava 8.711 abitanti.\nStoria.\nBabice \u00e8 stata la sede di uno dei 45 sottocampi del campo di concentramento di Auschwitz."}
{"id": "1659814", "revid": "124304269", "url": "https://it.wikipedia.org/wiki?curid=1659814", "title": "Aelle (rivista)", "text": "Aelle (o AL, acronimo di Alleanza Latina), negli ultimi tempi divenuta AL Magazine per problemi con un'altra rivista dal nome simile, era una rivista italiana di cultura hip hop nata nel 1991 a Genova. Nel 2001, per via anche della crisi del rap italiano di quegli anni, la rivista pubblic\u00f2 il suo ultimo numero, il cinquantatreesimo, nel mese di marzo.\nStoria.\nContesto.\nSul finire del 2001, in Italia la cultura hip hop stava attraversando una crisi di vendite ed era vista con snobismo e sospetto da gran parte della critica italiana, nonch\u00e9 a livello sociale. Andava crescendo una nuova forma culturale musicale, esplicitamente desiderosa di contaminazioni etniche, che rappresentava un elemento di rischio.\nIn Italia l'hip hop aveva attraversato un'espansione nel decennio precedente, anche grazie al fenomeno delle posse sviluppatosi tra la fine degli anni Ottanta e l'inizio dei Novanta negli ambienti antagonisti di sinistra, pi\u00f9 avvezzi alla partecipazione a quel melting pot socio-culturale di cui si parler\u00e0 negli anni successivi, e al successo di gruppi come gli Articolo 31 e i Sottotono.\nFu in questo contesto che la rivista Aelle, nata nel periodo delle posse, divulg\u00f2 per circa un decennio la cultura hip hop (e dunque anche la musica rap) in Italia.\n1991: La nascita di Alleanza Latina.\nLa rivista fu fondata a Genova da Claudio \"Sid\" Brignole nel 1991. Inizialmente pubblicata come fanzine con il titolo di \"Alleanza Latina\", vedeva gli uffici della sua redazione nel garage di casa e la collaborazione di Paola Zukar. La fanzine veniva distribuita a mano nelle varie jam hip-hop della Penisola e nei negozi di dischi. I primi numeri (dal numero 1 al numero 6) sono realizzati in bianco e nero e contengono circa una ventina di pagine.\n1993-1996: Aelle bimestrale a colori.\nSolo con il numero 7 (1993) la fanzine cambia formato e inizia ad essere stampata a colori. Contemporaneamente, anche il nome sulla copertina inizier\u00e0 ad essere scritto \"Aelle\".\nCon il numero 13 (settembre 1995), la fanzine si allarga, diventando una rivista a tutti gli effetti iniziando ad essere venduta anche nelle edicole a cadenza bimestrale. Ora Aelle si occupa anche di recensire album di artisti rap non solo underground, ma anche quelli prodotti dalle major discografiche.\nAll'inizio del 1996, la rivista era ormai al suo apice: fu tra le prime riviste musicali a lanciare un sito web ufficiale, intervist\u00f2 rapper molto noti come LL Cool J e proprio in quest'anno ottenne l'intervista esclusiva a 2Pac poco prima della sua morte. \n1997-2001: Da Aelle mensile ad AL Magazine.\nA partire dal numero 33, in seguito al suo grande successo, la rivista passa da bimestrale a mensile.\nIntorno al 1999, la rivista cambia nome in \"AL Magazine\", per problemi con un'altra rivista dal nome simile, Elle.\nCon la pubblicazione del numero 53 di febbraio/marzo 2001, la rivista chiuse i battenti in quanto, secondo la redattrice Paola Zukar, \"Aelle ha chiuso perch\u00e9 ad un certo punto c'erano pi\u00f9 rapper che pubblico.\"."}
{"id": "1659818", "revid": "715366", "url": "https://it.wikipedia.org/wiki?curid=1659818", "title": "Aleksandr Glazunov", "text": ""}
{"id": "1659819", "revid": "110443359", "url": "https://it.wikipedia.org/wiki?curid=1659819", "title": "Repubblica Autonoma di Crimea", "text": ""}
{"id": "1659820", "revid": "838137", "url": "https://it.wikipedia.org/wiki?curid=1659820", "title": "Accrezione (meteorologia)", "text": "In meteorologia, il termine accrezione (o accrescimento) identifica il processo di accrescimento di una particella, nell'ambito del meccanismo della precipitazione, dovuto alla collisione di cristalli di ghiaccio o di fiocchi di neve con gocce di liquido in sopraffusione, le quali ghiacciano al momento dell'impatto."}
{"id": "1659823", "revid": "125709896", "url": "https://it.wikipedia.org/wiki?curid=1659823", "title": "Sierra Charriba", "text": "Sierra Charriba (\"Major Dundee\") \u00e8 un film del 1965 diretto da Sam Peckinpah.\nTrama.\nGuerra di secessione americana. Mentre nordisti e sudisti combattono tra loro, Sierra Charriba, capo della trib\u00f9 degli Apache, effettua delle cruente scorribande contro i coloni americani stanziati all'Ovest. Durante una di queste, l'indiano rapisce i tre piccoli figli maschi della famiglia Rostes, uccidendo tutti gli altri componenti. Il maggiore Amos Dundee, nominato da poco, per ragioni disciplinari, comandante di una prigione dell'esercito del nord, decide di provare a recuperare i bambini e, se possibile, a eliminare la minaccia degli indiani. In mancanza di truppe regolari da dedicare alla missione, Dundee propone ai civili e ai detenuti sudisti della sua prigione di aiutarlo nella ricerca. Questi ultimi dapprima si rifiutano di collaborare, ma, di fronte al rischio di venire impiccati per l'omicidio di una guardia, alla fine accettano.\nGuida dei detenuti sudisti, reintegrato per l'occasione con i gradi di tenente, \u00e8 l'orgoglioso capitano Benjamin Tyreen, ex-amico e commilitone del maggiore. Dundee accetta anche la candidatura delle truppe ausiliarie di colore, destinate ai servizi di supporto, ma desiderose di rendersi utili. Il manipolo raccolto da Dundee comprende dunque volontari di tutti i tipi: militari e civili, nordisti e sudisti, bianchi e neri, onesti e ladri, bianchi e indiani, vecchi e giovani. Gestire un gruppo cos\u00ec eterogeneo, pervaso da rancori e pregiudizi vicendevoli, \u00e8 difficile, ma Dundee e Tyreen riescono a farlo, anche se fra loro c'\u00e8 continua tensione. La lotta con Sierra Charriba sconfina in Messico. Guidati da un indiano disertore, che a prova della sua buona fede aveva condotto a Dundee i bambini Rostes, il plotone si addentra nel territorio, ma imboscate, guadi e marce mettono a dura prova gli uomini. In cerca di un paese per ricostruire le scorte, il plotone entra in conflitto anche con le truppe francesi (si \u00e8 infatti nel periodo dell'intervento francese in Messico), che occupano il territorio.\nProprio quando il clima nel reparto sembra migliorare, la cattura di un sudista che aveva cercato di disertare riaccende gli animi. Dundee decide di fucilarlo; Tyreen chiede di averlo in consegna, ma il maggiore non accetta. Tyreen ci resta male e dichiara che quando avranno preso o ucciso Charriba e sar\u00e0 dunque libero dal suo giuramento, uccider\u00e0 personalmente Dundee. Dopo ulteriori tensioni \u00e8 lo stesso tenente sudista a sparare al disertore, per evitare che questi aizzi ulteriormente gli animi dei suoi compagni, compromettendo l'unit\u00e0 del plotone. Ferito da una freccia, Dundee deve riparare in incognito a Durango, controllata dai francesi, in cerca di un chirurgo, lasciando il comando a Tyreen. Solo, indebolito dall'intervento alla gamba e turbato dai recenti avvenimenti che hanno disunito il gruppo, Dundee diventa preda dei suoi fantasmi: si lascia andare all'alcool, alle donnine e alla depressione, finch\u00e9 Tyreen lo va a prendere e lo riporta al reparto. Ripresosi e ricompattati gli organici, Dundee torna al comando del plotone che prosegue la marcia verso l'obiettivo, ancora inseguito dai francesi.\nDopo altri giorni di marcia, Dundee prende una decisione: per non continuare a inseguire a vuoto Charriba, decide di attirarlo in una trappola, presso il fiume. Lo stratagemma riesce: Charriba e i suoi attaccano l'accampamento del plotone di notte, ma vengono attesi e sterminati. Ma non hanno il tempo di gioire, ora che il patto che li legava \u00e8 sciolto: un reparto di lancieri francesi a cavallo si staglia all'orizzonte. Le difficolt\u00e0 logistiche dei francesi, che devono guadare il Rio Bravo per affrontare il nemico, e la maggior sagacia tattica degli americani pareggiano i conti. \u00c8 uno scontro cruento, che termina con un grande sacrificio di vite umane, tra le quali quella del capitano Benjamin Tyreen, caduto con onore. Ma alla fine Dundee, con alcuni superstiti, riesce a tornare vittorioso alla sua base.\nLe scene tagliate.\nIl film divenne famoso anche per i ripetuti tagli che la produzione impose al regista. Questi aveva approntato una prima copia di lavoro di 278 minuti, che fu ridotta con il suo consenso a 156 minuti, eliminando tra l'altro le scene pi\u00f9 violente e sanguinose e le numerose sequenze al rallentatore. Dopo gli esiti negativi di una prima proiezione in pubblico, la pellicola usc\u00ec nelle sale americane in una versione di 136 minuti e, vista l'unanime stroncatura dei critici, la produzione decise contro il volere del regista di tagliare ulteriori 13 minuti.\nAnche il commento musicale di Daniele Amfitheatrof fu imposto dalla produzione contro il volere di Peckinpah, tanto \u00e8 vero che la versione uscita in DVD contiene musiche completamente riscritte da Christopher Caliendo.\nDopo varie ricerche e interviste agli interpreti, alcuni appassionati hanno stilato una lista delle principali scene eliminate, che solo in piccola parte sono state reintegrate nella versione \"Director's Cut\" uscita nel 2006. Le sequenze eliminate furono pi\u00f9 di 10:"}
{"id": "1659825", "revid": "466539", "url": "https://it.wikipedia.org/wiki?curid=1659825", "title": "Cherchez la femme", "text": "Cherchez la femme \u00e8 una frase francese che alla lettera significa \"cercate la donna\".\nStoria.\nL'espressione viene dal libro del 1854 \"I Mohicani di Parigi\" di Alexandre Dumas (padre). Il passaggio originale \u00e8:\n\"Il y a une femme dans toute les affaires; aussit\u00f4t qu'on me fait un rapport, je dis: 'Cherchez la femme'.\"\nTradotto in italiano:\nC'\u00e8 una donna in ogni caso; appena mi portano un rapporto, io dico: \"Cherchez la femme.\"\nLa frase incarna un clich\u00e9 del detective della pulp fiction: non importa quale sia il problema, spesso una donna \u00e8 la causa alla radice. La frase ha anche semplicemente assunto il significato di \"Cerca la causa che sta alla radice del problema\"."}
{"id": "1659831", "revid": "176254", "url": "https://it.wikipedia.org/wiki?curid=1659831", "title": "Windows Server 7", "text": ""}
{"id": "1659832", "revid": "110157", "url": "https://it.wikipedia.org/wiki?curid=1659832", "title": "Chiesa della Beata Vergine Annunciata (Savosa)", "text": "La chiesa parrocchiale della Beata Vergine Annunciata \u00e8 un edificio religioso che si trova a Savosa, in Canton Ticino.\nStoria.\nLa struttura viene citata per la prima volta in documenti storici risalenti al 1578. Venne pi\u00f9 volte rimaneggiata e trasformata: nel 1797, nel 1803 e nel 1837.\nDescrizione.\nLa chiesa ha una pianta ad unica navata coperta da una volta a crociera."}
{"id": "1659834", "revid": "14790947", "url": "https://it.wikipedia.org/wiki?curid=1659834", "title": "Gimn Rossiyskoy Federatsii", "text": ""}
{"id": "1659837", "revid": "339392", "url": "https://it.wikipedia.org/wiki?curid=1659837", "title": "Mark Taimanov", "text": ""}
{"id": "1659838", "revid": "339392", "url": "https://it.wikipedia.org/wiki?curid=1659838", "title": "Mark Tajmanov", "text": ""}
{"id": "1659839", "revid": "1305772", "url": "https://it.wikipedia.org/wiki?curid=1659839", "title": "Dottor Morte", "text": ""}
{"id": "1659840", "revid": "28592", "url": "https://it.wikipedia.org/wiki?curid=1659840", "title": "Anna Netrebko", "text": ""}
{"id": "1659845", "revid": "71699", "url": "https://it.wikipedia.org/wiki?curid=1659845", "title": "Dextre", "text": ""}
{"id": "1659846", "revid": "71699", "url": "https://it.wikipedia.org/wiki?curid=1659846", "title": "Canada hand", "text": ""}
{"id": "1659847", "revid": "287204", "url": "https://it.wikipedia.org/wiki?curid=1659847", "title": "BMW 803", "text": "Il BMW 803 era un prototipo di motore aeronautico radiale a 28 cilindri su 4 stelle, raffreddato a liquido, realizzato dall'azienda tedesca BMW Flugmotorenbau GmbH negli anni quaranta ma mai entrato in produzione.\nDerivato dall'801, condivideva molte delle sue componenti meccaniche ed in pratica era ottenuto accostando due 801 controrotanti assemblati attorno ad un comune asse di rotazione.\nStoria.\nIl progetto dell'803, come il precedente 802, nasce dall'esigenza di soddisfare la richiesta del Reichsluftfahrtministerium per la realizzazione di un motore che raggiungesse la potenza di 2\u00a0500 CV. Questi motori avrebbero dovuto equipaggiare i grandi bombardieri strategici che non erano stati previsti come dotazione della Luftwaffe se non negli ultimi anni della seconda guerra mondiale.\nProgettazione e sviluppo.\nUno dei problemi che si debbono affrontare nella progettazione di un qualsiasi motore derivato dall'aumento delle dimensioni di uno precedente sta nell'arrivare ad un punto in cui il dimensionamento dell'albero a gomiti diventa una difficile sfida ingegneristica. Questo \u00e8 un problema che accomuna tutti i motori della classe dei 2.500 CV tra cui l'802 a 18 cilindri. Per evitare tali problemi gli ingegneri della BMW decisero semplicemente di progettare l'803 evitando di usare un albero a gomiti comune, optando invece per una configurazione di motori in tandem che comandavano separatamente due eliche controrotanti. Il motore anteriore metteva direttamente in rotazione l'elica frontale mentre il moto dell'elica posteriore veniva trasmesso dall'altro motore tramite una serie di piccoli alberi di trasmissione che passavano tra i cilindri del primo. A causa per\u00f2 delle elevate temperature al contrario dell'801 raffreddato ad aria, l'803 venne raffreddato ad acqua.\nQuesta disposizione determin\u00f2 la necessit\u00e0 di collocare il riduttore, caratterizzato dalle notevoli dimensioni, sulla parte anteriore con il motore anteriore dotato di un lungo albero di trasmissione che attraversava la scatola del cambio stesso.\nLa mancanza di un albero motore comune rese necessaria la trasmissione del moto a tutti gli accessori a carico di un solo motore, in questo caso il motore posteriore. Il compressore da solo assorbiva diverse centinaia di cavalli tanto che l'elica posteriore finiva per ricevere considerevolmente meno potenza di quella anteriore.\nPur arrivando ad erogare la notevole potenza di 3\u00a0900\u00a0CV, il motore risultava molto pesante ovvero 2\u00a0950\u00a0kg a vuoto che arrivavano a ben 4\u00a0130\u00a0kg una volta caricato dei liquidi di raffreddamento e di lubrificazione. Questo determinava un rapporto peso potenza di soli 0,94\u00a0CV/kg, non cos\u00ec elevato da come le dimensioni potrebbero suggerire, ben inferiore al valore del concorrente Junkers Jumo 222 che si attestava invece sui 2,14\u00a0CV/kg. Anche la potenza specifica risultava a favore del secondo, con circa 46,7\u00a0CV/L del BMW contro quasi i 54\u00a0CV/L dello Junkers, con un consumo specifico di 290 g/kWh, a livello dei turboelica di generazione pi\u00f9 recente.\nCome la maggior parte dei motori che avevano questa particolare configurazione accoppiata, l'803 non raggiunse mai livelli di messa a punto accettabili ed il progetto venne perci\u00f2 abbandonato dopo averne realizzato un solo un esemplare.\nSebbene questo motore fosse comparso in diversi progetti della Blohm und Voss GmbH, tra i quali un caccia monoposto ad alte prestazioni, nessuno di questi venne mai sviluppato, sia per la qualit\u00e0 approssimativa degli stessi che per le difficolt\u00e0 legate allo sviluppo dell'803.\nL'unico esemplare realizzato di questo motore \u00e8 conservato ed esposto presso il Deutsches Museum di Monaco di Baviera, in Germania.\nVelivoli utilizzatori.\nL'803 era stato progettato per essere utilizzato solamente in velivoli di grandi dimensioni, in particolar modo il quadrimotore Fw 238 ed esamotore Ta 400 chiamati anche \"New-York o Amerika Bomber\", ma anche in altri bombardieri. Il pi\u00f9 imponente di questi progetti, ovvero il Ta 400, fu progettato nel 1942 come bombardiere a lunghissimo raggio con il compito di poter raggiungere e bombardare New York, in territorio statunitense, dopo un volo transatlantico di andata e ritorno con partenza dalla Francia."}
{"id": "1659852", "revid": "28592", "url": "https://it.wikipedia.org/wiki?curid=1659852", "title": "Vassily Grossman", "text": ""}
{"id": "1659854", "revid": "93556", "url": "https://it.wikipedia.org/wiki?curid=1659854", "title": "Classe Ninfe", "text": "La classe Ninfe della flotta della Marina Militare italiana \u00e8 costituita da due unit\u00e0 utilizzate per attivit\u00e0 idro-oceanografiche, che portano il nome di ninfe della mitologia.\nLe due unit\u00e0 sono state costruite nel cantiere Intermarine di Sarzana e consegnate alla Marina Militare nella stessa giornata del 10 gennaio 2002.\nDal punto di vista dell'organico le due unit\u00e0 dipendono dal Dipartimento militare marittimo dell\u2019Alto Tirreno di La Spezia, mentre dal punto di vista tecnico fanno capo all'Istituto Idrografico della Marina di Genova.\nCaratteristiche.\nLe navi della classe sono caratterizzate da una struttura a catamarano e sono interamente realizzate in materiale composito FRP (Fibre Reinforced Plastic) di cui \u00e8 specializzato il cantiere in cui le imbarcazione sono state costruite. Il loro impiego consiste principalmente in attivit\u00e0 di raccolta di dati realizzata tramite:\nTutti i dati raccolti vengono controllati ed elaborati direttamente a bordo tramite l'utilizzo di software dedicati. Tali rilievi, dopo un'ulteriore verifica da parte dell'Istituto Idrografico della Marina, sono finalizzati all'aggiornamento e alla produzione di cartografia nautica cartacea ed elettronica sia di tipo militare che civile, corredata di informazioni aggiuntive utili per la navigazione sicura, e alla generazione di database oceanografici per uso scientifico.\nUnit\u00e0.\nGalatea (A 5308).\nNave \"Galatea\" (identificativo A 5308) porta il nome della ninfa Galatea. il suo motto \u00e8 \"\"Felix Galatea vivas\".\nAretusa (A 5304).\nNave \"Aretusa\" (identificativo A5304) porta il nome della ninfa Aretusa. Il motto dell'unit\u00e0 \u00e8 \"Arethusa undis prospicit\"\". In passato il nome era stato assegnato ad una torpediniera della Regia Marina della classe Spica che dopo aver preso parte alla seconda guerra mondiale nel dopoguerra fu tra le unit\u00e0 che in base alle clausole del trattato di pace all'Italia venne concesso di mantenere prestando servizio fino al disarmo avvenuto nel 1958, dopo che nell'ultima parte della sua vita operativa venne riclassificata corvetta con il distintivo ottico F 556."}
{"id": "1659860", "revid": "122855828", "url": "https://it.wikipedia.org/wiki?curid=1659860", "title": "Annunziata (Belmonte Calabro)", "text": "Annunziata, o Annunziata di Greci, \u00e8 una localit\u00e0 situata nel comune di Belmonte Calabro, in provincia di Cosenza.\nPosta nell'entroterra, a 384 metri sul livello del mare, a circa due chilometri dal centro storico, si trova probabilmente nell'area dell'antico casale di Tingia, preesistente alla fondazione del Castello di Belmonte, avvenuta ad opera degli angioini nel 1270.\nMonumenti e luoghi d'interesse.\nArchitetture religiose.\nChiesa dell'Annunziata.\nLa chiesa che d\u00e0 il nome alla localit\u00e0 \u00e8 uno dei pi\u00f9 antichi luoghi di culto cristiani del territorio, probabilmente sorto su un antico tempio pagano dedicato alla dea Afrodite. Nella chiesa si conserva un sarcofago raffigurante san Giorgio nell'atto di uccidere il drago, una delle prime testimonianze della presenza cristiana in zona.\nLa vecchia chiesa croll\u00f2 nel 1434, e nel 1490 l'arcivescovo di Cosenza, il potente Carlo Domenico Del Carretto, ne ordin\u00f2 la ricostruzione, che fu ultimata solo nel 1523."}
{"id": "1659861", "revid": "224230", "url": "https://it.wikipedia.org/wiki?curid=1659861", "title": "Trattato di La Jaunaye", "text": "Il trattato di La Jaunaye \u00e8 un accordo di pace firmato il 17 febbraio 1795 sotto una tenda creata nel castello di La Jaunaye, a Saint-S\u00e9bastien-sur-Loire, nei pressi di Nantes, dopo sei giorni di negoziato, da parte di Charette, assistito da Charles Sapinaud e molti altri capi vandeani e chouan, e da una delegazione di rappresentanti della Convenzione Nazionale. Stofflet firmer\u00e0 soltanto il 2 maggio a Varades.\nDopo il richiamo di Turreau (maggio 1794) e la sospensione delle \"colonne infernali\", e grazie alla moderazione dei generali repubblicani Lazare Carnot e Canclaux, questo trattato acconsent\u00ec molte richieste dei vandeani:\nIl trattato di La Jaunaye non mette completamente fine alla Guerra di Vandea; la pace, infatti, sar\u00e0 rotta dai vandeani da alcune settimane dopo, in seguito allo sbarco a Quiberon di una colonna di \"\u00e9migr\u00e9e\" a bordo di navi inglesi, il 25 giugno 1795."}
{"id": "1659863", "revid": "156618", "url": "https://it.wikipedia.org/wiki?curid=1659863", "title": "Pace di La Jaunaye", "text": ""}
{"id": "1659865", "revid": "3368", "url": "https://it.wikipedia.org/wiki?curid=1659865", "title": "Teoria ricardiana dei costi comparati", "text": ""}
{"id": "1659867", "revid": "3368", "url": "https://it.wikipedia.org/wiki?curid=1659867", "title": "Teoria ricardiana dei vantaggi comparati", "text": ""}
{"id": "1659868", "revid": "110157", "url": "https://it.wikipedia.org/wiki?curid=1659868", "title": "Lettera dell'imperatore Alessio al Conte di Fiandra", "text": "La Lettera dell'Imperatore Alessio al Conte di Fiandra \u00e8 un documento che sostiene di essere una comunicazione scritta dell'Imperatore di Costantinopoli Alessio I Comneno (1081-1118) a Roberto I, Conte di Fiandra (detto \"il Frisio\", 1071-1093), e a \"tutti i principi dell'intero regno\". Scritta in latino, dovrebbe risalire all'anno 1091, secondo quanto indicato dall'anonimo compilatore del sommario della lettera (che spesso precede nei manoscritti la lettera stessa). In essa l'imperatore Alessio chiede insistentemente e accoratamente aiuto militare contro i Turchi selgiuchidi e i Peceneghi, motivando la richiesta con la difesa della fede cristiana contro gli infedeli: per questo essa \u00e8 stata interpretata nel corso dei secoli come prova della richiesta di Alessio della prima crociata.\nIl testo.\nI manoscritti.\nIl testo latino della lettera \u00e8 stato tramandato in ben 39 copie manoscritte, 27 delle quali scritte dopo il 1200; le tre copie pi\u00f9 antiche datano ai primi anni del 1100. In 36 manoscritti la lettera compare alla fine (o all'inizio) della Historia Iherosolimitana di Roberto di Reims, ma in tre manoscritti essa \u00e8 un documento separato. Il manoscritto pi\u00f9 antico (B) risale a non dopo il 1106, e qui la lettera compare assieme alla cronaca di Roberto di Rheims, preceduta da un \"argumentum\" (sommario) che ne spiega lo scopo e la data di composizione.\nLe edizioni moderne sono quelle del Conte Riant (1879) e di Heinrich Hagenmeyer (1901); una traduzione inglese \u00e8 quella fornita da un saggio di Einar Joranson.\nData e funzioni della lettera.\nAnna Comnena nella sua \"Alessiade\", non solo parla di 500 cavalieri e di un \u00ab\"regalo di 150 cavalli\"\u00bb che arrivarono quando l'emiro Ab\u016b l-Q\u0101sim minacciava Nicomedia, nella primavera del 1090, ma dice pure che nello stesso periodo Alessio era duramente attaccato dai Peceneghi e dai Turchi selgiuchidi. In particolare, nell'inverno 1090-1091 Costantinopoli era contemporaneamente attaccata da terra e da mare, esattamente come riportato nella Lettera. Si potrebbe pertanto supporre, seguendo lo storico russo Vasilij Vasil'evskij, che Alessio al tempo delle invasioni turche e peceneghe (1088-1091) decise di ricordare a Roberto la sua promessa (forse fatta quando i due si incontrarono nel viaggio di ritorno di Roberto dalla Terrasanta), e che lo abbia fatto in una lettera urgente, di cui la Lettera in latino sia o una traduzione, o un adattamento (come sostiene lo storico francese Chalandon), o in qualche modo un risultato.\nSecondo Einar Joranson (gi\u00e0 citato sopra), la Lettera non pu\u00f2 essere una traduzione fedele in latino di una possibile lettera di Alessio, anche se nell\"'Alessiade\" compare un riferimento a un messaggio urgente di Alessio a Roberto di Fiandra nel 1091. Ma il contenuto del messaggio non poteva essere l'invio dei 500 cavalieri, che erano gi\u00e0 arrivati nella primavera del 1090.\nSintetizzando, le coordinate storiche in cui iscrivere la Lettera sono le seguenti:\nPertanto la Lettera non pot\u00e9 essere scritta prima del 1089; potrebbe essere stata scritta nel 1095, al tempo del Concilio di Piacenza, e quindi usata come incitamento alla Prima Crociata (cos\u00ec sostiene lo storico Henri Pirenne), ma non c'\u00e8 nessuna fonte del tempo che lo confermi, n\u00e9 viene mai menzionata, n\u00e9 prima, n\u00e9 dopo, l'intenzione da parte dei crociati di occupare Costantinopoli, cos\u00ec come la lettera pare suggerire.\nUn'ultima ipotesi \u00e8 che la Lettera sia stata scritta in una qualche cancelleria italiana fra il 1105 e il 1106, e usata dal principe Boemondo I d'Antiochia per reclutare cavalieri in Francia, nella sua guerra contro Bisanzio del 1107, da alcuni storici giustamente definita \"la crociata del 1107\". Un'idea di quale potesse essere il tenore delle accuse rivolte ad Alessio si pu\u00f2 desumere da una lettera di Boemondo a papa Pasquale II, nella quale si dice che l'imperatore e la sua gente \"derubarono i pellegrini a Gerusalemme dei loro beni, li uccisero, li denudarono, li annegarono nel mare, li spedirono in esilio\".\nQuesta ipotesi ha il vantaggio di spiegare alcuni fatti altrimenti strani, e cio\u00e8\nIl problema delle veridicit\u00e0 della lettera.\nGi\u00e0 il conte Riant esprimeva dubbi sul fatto che la Lettera avesse potuto essere scritta dalla cancelleria di Costantinopoli: secondo lui, la lettera era un falso, scritto da un monaco occidentale, utilizzando informazioni orali disponibili nelle Fiandre sulla politica bizantina del tempo, e dei resoconti sui maltrattamenti dei cristiani siriani da parte dei Turchi, e alcuni sermoni del papa Urbano II. In ogni caso, Riant escludeva che la lettera potesse essere stata scritta dall'imperatore Alessio, poich\u00e9 non c'erano prove sufficienti del fatto che Alessio avesse mai chiesto aiuto all'Occidente per le sue guerre contro i Selgiuchidi.\nAl contrario, Vasil'evskij sostiene che il documento \u00e8 una traduzione (molto imperfetta) di un vero documento, scritto in greco nell'anno critico 1091. Le posizioni degli altri storici oscillano fra queste due estreme, di Riant e Vasil'evskij: per esempio, Ferdinand Chalandon sottolinea che la parte centrale della lettera, che enumera in modo molto preciso le perdite territoriali subite dall'Impero bizantino dopo la battaglia di Manzikert (1071), nonch\u00e9 la descrizione della situazione di Costantinopoli fra il novembre 1090 e il febbraio 1091, corrispondono in modo perfetto a quanto descritto da Anna Comnena nell\"'Alessiade\", e pertanto potrebbero essere state desunte da una vera lettera scritta da Alessio al conte di Fiandra.\nViceversa, Hagenmeyer ritiene lo stravagante e seducente elenco dei tesori e delle reliquie di Costantinopoli come proveniente da fonti sicuramente non bizantine; inoltre, appare assai inverosimile che l'imperatore Alessio invitasse cavalieri occidentali a prendere possesso di Costantinopoli, come ripetuto due volte nel testo. A riprova di questo, Joranson nel suo saggio cita lo storico normanno Orderico Vitale (morto nel 1142), il quale informa che Boemondo, in una delle sue arringhe per reclutare soldati, esortasse \"tutti coloro che erano allenati all'uso delle armi a ribellarsi all'imperatore, promettendo citt\u00e0 opulente e paesi ai cavalieri che erano stati scelti per stargli al fianco\". \nJoranson aggiunge infine che i dettagli impressionanti dei maltrattamenti dei cristiani da parte dei Turchi e Peceneghi non si trovano nell\"'Alessiade\", e quindi potrebbero provenire da fonti occidentali: dettagli simili si trovano nei sermoni di papa Urbano II, e quindi potrebbero appartenere a un \"clich\u00e9\" della letteratura delle crociate."}
{"id": "1659869", "revid": "287204", "url": "https://it.wikipedia.org/wiki?curid=1659869", "title": "Uzgen", "text": "Uzgen (in chirghiso: \u04e8\u0437\u0433\u04e9\u043d, \u00d6zg\u00f6n; in russo: \u0423\u0437\u0433\u0435\u043d) \u00e8 una citt\u00e0 situata nella Regione di O\u0161, in Kirghizistan, vicino al confine uzbeko; \u00e8 capitale dell'omonimo distretto.\n\u00c8 nota per la produzione di riso, che in Kirghizistan viene considerato tra i migliori, e per uno dei pochi monumenti del Kirghizistan, un minareto e tre mausolei sopravvissuti alle ire di Gengis Khan."}
{"id": "1659870", "revid": "120151562", "url": "https://it.wikipedia.org/wiki?curid=1659870", "title": "Claudia Nystad", "text": "\u00c8 moglie dell'allenatore di sci nordico norvegese Trond Nystad; in seguito al matrimonio ha assunto il cognome del marito.\nBiografia.\nHa debuttato in campo internazionale ad alto livello ai Mondiali juniores di Pontresina nel 1998, vincendo l'argento nella 5\u00a0km a tecnica libera.\nIn Coppa del Mondo ha esordito il 7 marzo 1998 nella 15\u00a0km a tecnica libera di Lahti (58\u00aa), ha ottenuto il primo podio il 4 febbraio 2001 nella sprint a tecnica libera di Nov\u00e9 M\u011bsto na Morav\u011b (3\u00aa) e la prima vittoria il 19 gennaio 2003 nella staffetta disputata nella medesima localit\u00e0.\nIn carriera ha preso parte a quattro edizioni dei Giochi olimpici invernali, (26\u00aa nella 15\u00a0km, 4\u00aa nella sprint, 55\u00aa nell'inseguimento, 1\u00aa nella staffetta), (17\u00aa nella 10 km, 6\u00aa nella 30 km, 2\u00aa nella sprint, 18\u00aa nell'inseguimento, 2\u00aa nella staffetta), (16\u00aa nella 10 km, 1\u00aa nella sprint a squadre, 2\u00aa nella staffetta) e (43\u00aa nell'inseguimento, 35\u00aa nella sprint, 3\u00aa nella staffetta), e a sei dei Campionati mondiali, vincendo cinque medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera"}
{"id": "1659872", "revid": "1543377", "url": "https://it.wikipedia.org/wiki?curid=1659872", "title": "Carcaliu", "text": "Carcaliu \u00e8 un comune della Romania di abitanti, ubicato nel distretto di Tulcea, nella regione storica della Dobrugia."}
{"id": "1659876", "revid": "1543377", "url": "https://it.wikipedia.org/wiki?curid=1659876", "title": "Casimcea", "text": "Casimcea \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 7 villaggi: Casimcea, Ci\u0219meaua Nou\u0103, Corugea, Haidar, Rahman, R\u0103zboieni, St\u00e2nca.\nCasimcea ha dato i natali allo scultore Ion Jalea (1887-1983)."}
{"id": "1659879", "revid": "1543377", "url": "https://it.wikipedia.org/wiki?curid=1659879", "title": "Regione di \u010cuj", "text": "La regione di \u010cuj in (chirghiso \"\u0427\u04af\u0439 \u043e\u0431\u043b\u0430\u0441\u0442\u044b\"; in russo \"\u0427\u0443\u0439\u0441\u043a\u0430\u044f \u043e\u0431\u043b\u0430\u0441\u0442\u044c\") \u00e8 la regione (\"oblast\") pi\u00f9 settentrionale della Chirghisia e ha come capoluogo Bi\u0161kek, la capitale del Paese.\nGeografia fisica.\nIl territorio della regione comprende la valle di \u010cuj e la catena dell'Alatau chirghiso; il terreno nero della valle \u00e8 molto fertile e ampiamente irrigato dalle acque deviate dal fiume \u010cuj.\nEconomia.\nLa produzione agricola include frumento, mais, barbabietole da zucchero, patate, erba medica e altre variet\u00e0 di verdura e frutta. Durante l'era sovietica, vennero costruiti stabilimenti industriali (tra i quali alcuni per la lavorazione dei prodotti agricoli) in tutta la regione, dando vita allo sviluppo di alcune citt\u00e0 come Tokmok, Kant e Kara-Balta.\nSociet\u00e0.\nEvoluzione demografica.\nLa popolazione \u00e8 considerevolmente pi\u00f9 eterogenea di quella delle altre regioni del paese, essa infatti comprende, tra gli altri, russi, ucraini, dungani, coreani e tedeschi.\nSuddivisione amministrativa.\nLa regione di \u010cuj \u00e8 divisa in otto distretti, Tokmok, che \u00e8 stata il capoluogo della regione dal 2003 al 2006, \u00e8 considerata come un distretto a parte:"}
{"id": "1659886", "revid": "1718925", "url": "https://it.wikipedia.org/wiki?curid=1659886", "title": "Angelo della morte", "text": "L'Angelo della morte (o angelo sterminatore o angelo distruttore) \u00e8 una figura soprannaturale che ricorre nella Bibbia e nelle tradizioni delle religioni abramitiche.\nNella Bibbia ebraica.\nSenza specificare il nome, l'Antico Testamento menziona in due passi l'opera di un angelo inviato per uccidere:\nSi tratta, per il numero di vittime, delle peggiori stragi della storia di Israele, che non furono superate da nessun'altra battaglia narrata nella Scrittura.\nNel cristianesimo.\nNell'Apocalisse, troviamo sette coppe che sono versate da altrettanti angeli, cui corrispondono altrettanti flagelli dell'umanit\u00e0.\nNella teologia cristiana l'Arcangelo Michele \u00e8 l'angelo della morte che conduce le anime nella luce santa.\nNell'ebraismo talmudico.\nNelle scritture rabbiniche sono nominati diversi angeli della morte:\nNell'Islam.\nLa tradizione islamica conosce Azrael nonch\u00e9 Munkar e Nak\u012br come angeli della morte."}
{"id": "1659887", "revid": "580", "url": "https://it.wikipedia.org/wiki?curid=1659887", "title": "Marina Militare argentina", "text": ""}
{"id": "1659889", "revid": "147181", "url": "https://it.wikipedia.org/wiki?curid=1659889", "title": "Angelo biondo della morte", "text": ""}
{"id": "1659890", "revid": "38120", "url": "https://it.wikipedia.org/wiki?curid=1659890", "title": "Clubionidae", "text": "Clubionidae , 1887 \u00e8 una famiglia di ragni appartenente all'infraordine Araneomorphae.\nCaratteristiche.\nQuesta famiglia fa parte dei cosiddetti \"ragni-sacco\", i quali hanno l'opistosoma a forma di sacco pi\u00f9 o meno allungato, e ha una storia tassonomica alquanto travagliata e sicuramente non ancora terminata. All'inizio comprendeva disparate forme di ragni, purch\u00e9 avessero otto zampe sistemate in due file, le filiere anteriori e coniche; e costruissero tele a forma di sacco fra le piante o sotto le pietre e altri caratteri generici comuni che rendevano questa famiglia un guazzabuglio di diversit\u00e0.\nCol passare degli anni gli aracnologi hanno concordato nello staccare alcuni generi perch\u00e9 pi\u00f9 simili ai Lycosidae e per altri generi, aventi caratteristiche comuni pi\u00f9 precipue hanno deciso di formare famiglie a s\u00e9 stanti come i Corinnidae, Anyphaenidae, Tengellidae, Zorocratidae, Miturgidae e Liocranidae.\nI generi viventi rimasti a oggi sono comunque ancora oggetto di revisioni tassonomiche.\nDistribuzione.\nIl genere \"Clubiona\" \u00e8 pressoch\u00e9 cosmopolita.\nTassonomia.\nAttualmente, a novembre 2020, si compone di 15 generi e 639 specie viventi e 10 generi e 12 specie fossili:"}
{"id": "1659892", "revid": "339392", "url": "https://it.wikipedia.org/wiki?curid=1659892", "title": "Taras Grigorovi\u010d \u0160ev\u010denko", "text": ""}
{"id": "1659893", "revid": "1543377", "url": "https://it.wikipedia.org/wiki?curid=1659893", "title": "Ceamurlia de Jos", "text": "Ceamurlia de Jos \u00e8 un comune della Romania di abitanti, ubicato nel distretto di Tulcea, nella regione storica della Dobrugia.\nIl comune \u00e8 formato dall'unione di 2 villaggi: Ceamurlia de Jos e Lunca.\nCeamurlia de Jos \u00e8 tristemente famoso per essere stata la prima localit\u00e0 della Romania in cui venne rilevato il virus dell'influenza aviaria il 7 ottobre 2005; per contenere il contagio nel comune vennero uccisi quasi 19.000 volatili."}
{"id": "1659895", "revid": "121543429", "url": "https://it.wikipedia.org/wiki?curid=1659895", "title": "The John Lennon Collection", "text": "The John Lennon Collection \u00e8 un'antologia della carriera solista di John Lennon.\nFu il primo album di Lennon distribuito dopo la morte dell'artista nel 1980. L'album include molti dei singoli di successo di Lennon e una selezione di brani dalla maggior parte dei suoi album da solista con la EMI risalenti al periodo 1970-75, come anche alcune tracce dal suo ultimo album \"Double Fantasy\".\nL'immagine di copertina \u00e8 una foto di John Lennon opera della celebre fotografa Annie Leibovitz scattata l'8 dicembre 1980, il giorno in cui Lennon fu ucciso.\nTracce.\nTesti e musiche di John Lennon, eccetto dove indicato."}
{"id": "1659897", "revid": "237256", "url": "https://it.wikipedia.org/wiki?curid=1659897", "title": "Moryn\u010di", "text": ""}
{"id": "1659899", "revid": "729019", "url": "https://it.wikipedia.org/wiki?curid=1659899", "title": "Glock 17", "text": "La Glock 17 \u00e8 una pistola semiautomatica prodotta a partire dal 1983 dall'azienda austriaca Glock.\nCaratteristiche.\nPossiede la particolare caratteristica di avere il fusto costruito con uno speciale polimero che la rende estremamente leggera in rapporto alla potenza di fuoco e resistente alla corrosione (stabilit\u00e0 chimica in ambienti fortemente acidi o basici superiore a quella dell'acciaio) ed agli urti. Prove di resistenza a temperature estreme (-40 +200 \u00b0C), di immersione in acqua e di caduta fino da 120 metri sono state effettuate e superate per soddisfare le rigide richieste dell'esercito austriaco, norvegese e svedese. Il carrello (ricoperto in Tenifer, un materiale che evita la corrosione e l\u2019usura di quest\u2019elemento che \u00e8 sottoposto a forte stress) e la canna (internamente cromata) sono in acciaio, il castello in polimeri, le guide per il carrello e le leve di scatto in lamiera, con un solo piccolo rinforzo in acciaio spinato al fusto in corrispondenza del blocchetto di chiusura. Un'arma ridotta alle sue sole parti essenziali, composta da 33 pezzi, facile da smontare e rimontare, robusta, affidabile, sicura, rapida nel fuoco e precisa.\nUn'altra peculiarit\u00e0 della Glock \u00e8 quella di essere priva di sicure manuali, in quanto il sistema \"Safe-Action\" che la caratterizza, rende impossibile esplodere un colpo in maniera accidentale:\nCon poche ma significative migliorie, durante gli anni vi \u00e8 stata un'evoluzione della Glock 17, fino a giungere, nel 2017, alla produzione della 5\u00aa generazione.\nUtilizzo.\n\u00c8 stata adottata come pistola d'ordinanza da corpi speciali delle forze armate e forze di polizia in tutto il mondo, come ad esempio il G.I.S. dell'Arma dei Carabinieri.\nCoi suoi vari modelli e calibri, al 2008 occupava il 65% del mercato delle forze di polizia statunitensi."}
{"id": "1659901", "revid": "767487", "url": "https://it.wikipedia.org/wiki?curid=1659901", "title": "Ceatalchioi", "text": "Ceatalchioi \u00e8 un comune della Romania di 759 abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: Ceatalchioi, P\u0103tl\u0103geanca, Plauru, S\u0103lceni.\nCeatalchioi si trova sulla riva destra del cosiddetto Ramo di Chilia del Danubio, che qui fa da confine con l'Ucraina."}
{"id": "1659907", "revid": "439868", "url": "https://it.wikipedia.org/wiki?curid=1659907", "title": "Cerna", "text": "Cerna \u00e8 un comune della Romania di abitanti, ubicato nel distretto di Tulcea, nella regione storica della Dobrugia. Nel villaggio di Cerna, a causa di una recente migrazione dalla Grecia settentrionale, si parla la lingua meglenorumena.\nIl comune \u00e8 formato dall'unione di 4 villaggi: Cerna, General Praporgescu, Mircea Vod\u0103, Traian."}
{"id": "1659917", "revid": "339392", "url": "https://it.wikipedia.org/wiki?curid=1659917", "title": "Taras Shevchenko", "text": ""}
{"id": "1659921", "revid": "332343", "url": "https://it.wikipedia.org/wiki?curid=1659921", "title": "Canale Malamocco-Marghera", "text": "Il canale Malamocco-Marghera, \u00e8 un canale artificiale che collega il Mar Adriatico (presso la bocca del porto di Malamocco) al porto commerciale di Marghera, attraversando la laguna di Venezia, conosciuto anche come canale dei petroli, poich\u00e9 venne realizzato per consentire alle navi petroliere di raggiungere direttamente le raffinerie del petrolchimico di Marghera, ovvero senza intersecare le rotte delle navi turistiche che transitano per il centro storico di Venezia e il bacino di San Marco.\nStoria.\nGi\u00e0 alla fine del XVII secolo, a causa del progressivo insabbiamento del porto di San Nicol\u00f2, le navi pi\u00f9 grandi iniziarono ad entrare nella laguna veneta attraverso la bocca di Malamocco. Nel 1725 il Senato della Repubblica di Venezia deliber\u00f2 di scavare il canale di Santo Spirito (inizialmente profondo quattro metri e largo 14 m), per unire Malamocco con il bacino di San Marco e facilitare cos\u00ec l'accesso delle navi di maggior stazza a Venezia. Durante il dominio napoleonico, il canale di Santo Spirito venne ampliato e abbassato alla profondit\u00e0 di 6,5 m, per consentire il passaggio dei vascelli a 74 cannoni diretti all'Arsenale di Venezia. Nel corso del XIX secolo, il canale venne portato alla profondit\u00e0 di 9,5 m, con larghezza di 30-60 m. \nTra il 1920 e il 1925 venne scavato il Canale Vittorio Emanuele III (profondo 9-10 m e largo 28 m) per collegare il canale della Giudecca alla cosiddetta prima zona industriale del nascente polo di Porto Marghera. Il canale fu ampliato a 50 m per motivi bellici durante la seconda guerra mondiale e ulteriormente abbassato a 11 metri di profondit\u00e0 negli anni 1950.\nNel 1953 il Genio Civile per le Opere Marittime propose lo scavo di un nuovo canale di grande navigazione per collegare Porto Marghera alla bocca di porto di Malamocco, al fine di portare il traffico marittimo fuori dal centro storico di Venezia e realizzare un porto per le petroliere nel margine meridionale della cosiddetta \"seconda zona\". La proposta venne confermata dal Genio Civile anche nei progetti presentati negli anni 1956, 1961 e 1962, in cui il porto dei petroli venne spostato pi\u00f9 a sud, nel bacino lagunare di Malamocco. A seguito del cosiddetto boom petrolifero di quel periodo, il progetto definitivo modific\u00f2 il tracciato e le dimensioni del canale Malamocco-Marghera, per consentire il passaggio di navi petroliere pi\u00f9 grandi.\nIl canale dei petroli venne scavato tra il 1964 e il 1968, per essere funzionale allo sviluppo del polo petrolchimico.\nNel 1992 il Magistrato alle acque realizz\u00f2 l'impianto di illuminazione del canale.\nDescrizione.\nCaratteristiche tecniche.\nIl canale \u00e8 lungo circa 15 km, di cui 14,350 km costituiscono l'asse principale e 650 metri per il ramo d'accesso al porto petrolifero di San Leonardo, il quale \u00e8 collegato alla raffineria tramite un oleodotto translagunare con diametro di 1,07 m e lungo 11 km.\nA seguito della costruzione del MOSE presso la bocca di porto di Malamocco, la profondit\u00e0 di accesso al canale Malamocco-Marghera dal Mare Adriatico risulta vincolata a non pi\u00f9 di 14 metri; tale profondit\u00e0 \u00e8 la maggiore consentita dalle strutture del MOSE per l'accesso diretto alla laguna veneziana (senza attraversare le conche di navigazione), dopo i 12 metri del Canale di Lido San Nicol\u00f2 presso la bocca di porto di Lido-San Nicol\u00f2.\nIl canale \u00e8 largo circa duecento metri e profondo fino a diciassette metri nel primo tratto (fino al Porto di San Leonardo), anche se ne erano previsti circa quattordici e mezzo; successivamente compie una curva a 90\u00b0 in direzione nord e nel secondo tratto \u00e8 profondo dodici metri e mezzo.\nIl canale \u00e8 dotato di un sentiero luminoso composto da 345 punti luce su pali metallici.\nImpatto ambientale.\nI fanghi residui dall'escavo del canale dei petroli furono riutilizzati per prosciugare migliaia di ettari di laguna con l'intento di far sorgere una terza zona industriale nei pressi di Fusina. Nacquero cos\u00ec le casse di colmata, il cui destino fu vanificato dall'alluvione di Venezia del 1966, e alla costruzione delle quali fu attribuita la colpa della catastrofe.\nIl canale \u00e8 stato a lungo ed \u00e8 tutt'oggi al centro di numerose controversie, soprattutto per gli effetti che esso apporta all'equilibrio lagunare per via della sua enorme sezione; infatti, con il suo innaturale scorrimento d'acqua, ha provocato un notevole innalzamento del livello di marea nella Laguna Centrale, stimato in molte decine di centimetri. Di conseguenza, barene, canali e ghebi sono stati demoliti dalla forte energia della corrente, che da decenni, per due volte al giorno, spiana i margini dei canali, risucchiandone i sedimenti e travasando in mare, durante il riflusso, enormi quantit\u00e0 di materiale solido in sospensione, causando di fatto, uno svuotamento delle aree lagunari antistanti la bocca di porto di Malamocco e di una notevole parte di laguna centrale.\nNel 1992 il Magistrato alle acque, in collaborazione con il Consorzio Venezia Nuova, redasse il primo piano morfologico della laguna di Venezia, il quale individ\u00f2 il canale dei petroli quale \"causa dell'inizio di un processo di movimentazione dei sedimenti con conseguente forte erosione dei bassifondi\". Al fine di \"ridurre gli effetti della portualit\u00e0 o della navigazione sulla morfologia, il piano propose un \"intervento radicale di interramento del canale da Malamocco a San Leonardo, con parallela ricostruzione di una via navigabile lungo il canale Fisolo\". Tale ipotesi, che all'epoca limitava il transito alle sole navi non pi\u00f9 lunghe di 240 metri, venne per\u00f2 eliminata nelle successive linee guida emanate nel 2004, che peraltro prevedevano il consolidamento del tracciato del canale con arginature e barene artificiali."}
{"id": "1659930", "revid": "1543377", "url": "https://it.wikipedia.org/wiki?curid=1659930", "title": "Ciucurova", "text": "Ciucurova \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Atmagea, Ciucurova, F\u00e2nt\u00e2na Mare."}
{"id": "1659932", "revid": "767487", "url": "https://it.wikipedia.org/wiki?curid=1659932", "title": "Kiril Doj\u010dinovski", "text": "Carriera.\nGiocatore.\nDebutta da professionista nel 1963 con il Vardar Skopje, di cui diventa uno dei pilastri, giocando per quattro stagioni consecutive.\nNell'estate del 1967 si trasferisce alla , con cui gioca per 7 stagioni, disputando ben 190 partite, vincendo quattro campionati della RSF di Jugoslavia e due Coppe di Jugoslavia.\nNel campionato 1974-1975 si trasferisce in Francia, al Troyes, prima di trasferirsi al Paris FC, in \"Ligue 2\", dove chiude la carriera.\nCon la Nazionale jugoslava ha partecipato ai Mondiali del 1974.\nAllenatore.\nInizia la carriera da allenatore alla guida della Nazionale salvadoregna, per poi guidare il C.D. Luis Angel Firpo, il C.D. Municipal Lime\u00f1o, e la squadra honduregna del Club Deportivo Platense."}
{"id": "1659934", "revid": "287204", "url": "https://it.wikipedia.org/wiki?curid=1659934", "title": "Aleksandr\u00f3w Kujawski", "text": "Aleksandr\u00f3w Kujawski (in tedesco dal 1939 al 1943 \"Alexandrow (Weichsel)\", dal 1943 al 1945 \"Weichselst\u00e4dt\") \u00e8 una citt\u00e0 polacca del distretto di Aleksandr\u00f3w Kujawski nel voivodato della Cuiavia-Pomerania.Ricopre una superficie di 7,23 km\u00b2 e nel 2007 contava 12.347 abitanti."}
{"id": "1659936", "revid": "287204", "url": "https://it.wikipedia.org/wiki?curid=1659936", "title": "Kiril Dojcinovski", "text": ""}
{"id": "1659937", "revid": "1543377", "url": "https://it.wikipedia.org/wiki?curid=1659937", "title": "Cri\u0219an", "text": "Cri\u0219an \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Caraorman, Cri\u0219an, Mila 23."}
{"id": "1659938", "revid": "287204", "url": "https://it.wikipedia.org/wiki?curid=1659938", "title": "Crisan", "text": ""}
{"id": "1659939", "revid": "713714", "url": "https://it.wikipedia.org/wiki?curid=1659939", "title": "Aia dei Musei", "text": "L'Aia dei Musei \u00e8 un polo espositivo museale situato nella citt\u00e0 di Avezzano, in Abruzzo. Ospita il museo del prosciugamento del Fucino e il museo lapidario marsicano. Quest'ultimo venne ufficialmente inaugurato il 19 agosto 1888, risultando uno dei primi musei allestiti nella regione abruzzese, pochi anni dopo il prosciugamento del lago Fucino in seguito al quale tornarono alla luce diverse epigrafi. Altri reperti provengono dal territorio della Marsica.\nStoria.\nLa prima raccolta dei reperti archeologici provenienti in gran parte dal sito di Alba Fucens fu allestita nel 1861 in alcuni spazi dell'ex convento di San Francesco che ospitava la sede provvisoria del nuovo tribunale di Avezzano.\nIl museo lapidario, voluto dall'ispettore degli scavi e dei monumenti di antichit\u00e0 Orazio Mattei, fu ufficialmente istituito con delibera del consiglio comunale presieduto dal sindaco Ferdinando Ruggieri il 5 giugno 1888. L'inaugurazione avvenne il 19 agosto dello stesso anno alla presenza del ministro della Pubblica Istruzione Paolo Boselli. Raccoglie pi\u00f9 di cento lapidi di epoca romana, medievale e rinascimentale, in buon numero di carattere funerario, rinvenute in diversi centri marsicani. L'allestimento fu possibile grazie alle donazioni di privati cittadini e dei cultori della storia della Marsica. I reperti, sistemati per alcuni anni nell'ex convento francescano, dopo circa venti anni dal disastroso terremoto del 1915 furono collocati in alcuni locali del nuovo palazzo municipale, grazie all'ingegnere capo del Genio civile Loreto Orlandi.\nNel 1989 il museo venne riallestito negli stessi locali municipali che furono ristrutturati grazie all'impegno del funzionario comunale, Enrico Vilsino Veri.\nDal primo maggio 2012 il museo \u00e8 stato collocato all'interno del polo espositivo Aia dei Musei, presso alcuni locali dell'ex mattatoio comunale, dove era presente l'aia degli animali, a cui si riferisce la nuova denominazione.\nDescrizione.\nMuseo lapidario marsicano.\nErano sette le sezioni che originariamente componevano il museo lapidario:\nAia dei Musei.\nIl polo museale Aia dei Musei \u00e8 stato inaugurato nel 2012 con l'allestimento di due sezioni:\nAll'ingresso del museo \u00e8 situata una sala riservata alle mostre d'arte contemporanea dedicata alla memoria del dirigente comunale Enrico Vilsino Veri, mentre il polo museale \u00e8 intitolato a Giovanni Bozzi."}
{"id": "1659946", "revid": "1543377", "url": "https://it.wikipedia.org/wiki?curid=1659946", "title": "D\u0103eni", "text": "D\u0103eni \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1659949", "revid": "287204", "url": "https://it.wikipedia.org/wiki?curid=1659949", "title": "Daeni", "text": ""}
{"id": "1659951", "revid": "486946", "url": "https://it.wikipedia.org/wiki?curid=1659951", "title": "Cattedrale di San Pietro (Isernia)", "text": ""}
{"id": "1659952", "revid": "486946", "url": "https://it.wikipedia.org/wiki?curid=1659952", "title": "Duomo di Isernia", "text": ""}
{"id": "1659953", "revid": "326822", "url": "https://it.wikipedia.org/wiki?curid=1659953", "title": "Duomo di Massafra", "text": ""}
{"id": "1659955", "revid": "201640", "url": "https://it.wikipedia.org/wiki?curid=1659955", "title": "Pelle d'asino", "text": "Pelle d'asino (\"Peau d'\u00e2ne\") \u00e8 una fiaba popolare francese, resa celebre dalla versione che ne fu fatta da Charles Perrault. Essa venne pubblicata per la prima volta nel 1694, e venne in seguito integrata nelle \"Histoires ou contes du temps pass\u00e9s, avec des moralit\u00e9s\", noti col titolo di \"I racconti di mamma l'oca\" (\"Contes de ma m\u00e8re l'Oye\"), pubblicati nel 1697.\nLa storia.\nUna regina, morendo, si fa promettere dal re che egli non si risposer\u00e0 se non con una donna pi\u00f9 bella di lei. Ma l'unica persona in grado di rivaleggiare con lei quanto a bellezza \u00e8 solo la sua stessa figlia. Per sfuggire a questa unione incestuosa la fanciulla, su consiglio della fata madrina, chiede al padre come dote degli abiti irrealizzabili (uno color del cielo, uno color della luna, uno color del sole), ma il re riesce sempre a procurarglieli. Allora la principessa chiede al padre la pelle dell'asino magico la cui lettiera, anzich\u00e9 essere coperta di sterco, \u00e8 coperta ogni giorno di nuove monete d'oro, sicura che egli non acconsentir\u00e0 mai. Invece la pelle dell'asino magico le viene recapitata senza indugio. La principessa fugge dal castello, rivestita solo della pelle d'asino, mentre un baule con i suoi tre vestiti la segue viaggiando sottoterra, grazie a un incantesimo della fata madrina.\nDopo aver viaggiato a lungo, la principessa viene presa a servizio per pulire il trogolo dei maiali in una fattoria di un altro regno. \u00c8 cos\u00ec sporca e ripugnante che tutti i servi si prendono gioco di lei chiamandola Pelle d'Asino, ma \u00e8 anche brava e diligente. La principessa continua a rimanere nascosta, ma decide di lavarsi e di indossare i suoi magnifici vestiti per ogni occasione di festa. Un giorno il principe ereditario, venendo da una battuta di caccia, si ferma alla fattoria. Mentre passeggia nei dintorni, sbircia dal buco della serratura nel tugurio isolato dove vive Pelle d'Asino e vede la principessa bellissima e magnificamente abbigliata. Incantato si ritira e non riesce a non pensare alla visione, tanto che cade ammalato. Davanti alle suppliche della madre e del padre perch\u00e9 dica la causa della sua malattia, il principe chiede una focaccia fatta da Pelle d'Asino. Perplessi, ma desiderosi di far guarire il figlio, i sovrani ordinano a Pelle d'Asino di cucinare una focaccia e lei - per caso, o forse perch\u00e9 anche lei ha visto il principe e si \u00e8 innamorata? - lascia cadere un anello nell'impasto. Il principe mangia voracemente e trova l'anello, che rafforza il suo amore e lo fa cadere pi\u00f9 ammalato di prima. \nIl principe afferma che sposer\u00e0 solo la fanciulla alla quale calzer\u00e0 l'anello. Dopo aver passato in rassegna tutte le ragazze del regno, viene chiamata anche Pelle d'Asino. La comparsa della sua mano bianca e affusolata al di sotto della sudicia pelle lascia tutti di stucco. Nel vederla, il principe la chiede in moglie e re e regina sono ansiosi di favorire le nozze. Tra gli altri invitati arriva anche il padre della principessa che, ormai guarito dalla sua folle ossessione e risposato, approva di buon grado il matrimonio.\nAnalisi.\nIl tema dell'incesto.\nTemi centrali del racconto sono l'incesto e quello che in seguito la psicoanalisi chiamer\u00e0 il \"complesso di Elettra\".\nIl tema del travestimento.\nLa pelle dell'asino fatato nascosto nelle cantine del palazzo reale (che procurava al re la ricchezza) \u00e8 l'ultimo abito richiesto al re dalla principessa. Sar\u00e0 proprio la pelle dell'animale, sacrificato dal padre per il suo insano proposito, il travestimento con cui la giovane gli si sottrarr\u00e0 finalmente. \nIl tema del travestimento con una pelle animale \u00e8 molto antico: lo sciamano, nelle cerimonie indossava una pelle animale per entrare nel regno della morte. \nApparir\u00e0 in altre fiabe, ad esempio dei Fratelli Grimm, \"Dognipelo\", \"Pelle d'orso\" ecc.\nIl tema della fuga.\nAl tema della podest\u00e0 paterna e dell'autoritarismo senza giustizia si oppone il tema della lotta per la libert\u00e0: la protagonista si ribella al padre e cerca nella fuga la propria salvezza.\nRitrovamento e lieto fine.\nCome nella \"Bella addormentata\", il percorso che condurr\u00e0 il principe azzurro fino alla principessa e alla sua liberazione sar\u00e0 lungo e tormentato.\nOggetti rivelatori.\nCome in \"Cenerentola\", l'identit\u00e0 della principessa sar\u00e0 rivelata provando qualcosa su di lei: un anello che si adatter\u00e0 solo al dito pi\u00f9 fine (cos\u00ec come la scarpetta di Cenerentola), segno di giovinezza, bellezza e purezza.\nLa prova conclusiva permetter\u00e0 al principe di eliminare ogni relazione \"impropria\" rispetto alla \"normalit\u00e0\":\nVarianti.\nAvendo una tradizione di antichissimo retaggio, la fiaba di Pelle d'Asino pu\u00f2 vantare numerose varianti che presentano una trama simile ma con elementi e talvolta intreccio molto diversi.\nUna tra le pi\u00f9 famose \u00e8 quella narrata da Giambattista Basile nel suo \"cunto de li cunti\" col titolo \"L'orsa\": in questa versione per sfuggire al padre si traveste con la pelle di una bellissima orsa. Manca la prova dell'anello: la Principessa riprende le sue sembianze quando il futuro marito si innamora della servizievole e amorevole orsa.\nFortuna in Francia.\nIl racconto di \"Pelle d'asino\" viene ricordato anche nelle fiabe di La Fontaine con un distico che in Francia \u00e8 tuttora molto noto: \nDa questi versi \u00e8 stata tratta una locuzione \"si ... m'\u00e9tait cont\u00e9\" (\"se mi raccontassero...\"), che \u00e8 oggi diffusissima in Francia come titolo di qualunque scritto o documentario che illustra qualcosa, un po' come \"tutto quello che avreste voluto sapere su...\", o simili. Si vedano ad esempio i due film di Sacha Guitry \"Si Versailles m'\u00e9tait cont\u00e9\" (1954) e \"Si Paris nous \u00e9tait cont\u00e9\" (1955) o la canzone \"Et Si Vieillir M'\u00e9tait Cont\u00e9\" di Myl\u00e8ne Farmer (1999), fino all'album \"Sib\u00e9rie m'\u00e9tait cont\u00e9ee\" di Manu Chao (2004)."}
{"id": "1659956", "revid": "599013", "url": "https://it.wikipedia.org/wiki?curid=1659956", "title": "Peau d'\u00e2ne", "text": "Peau d'\u00e2ne (\"pelle d'asino\" in lingua francese) pu\u00f2 riferirsi a:"}
{"id": "1659959", "revid": "1543377", "url": "https://it.wikipedia.org/wiki?curid=1659959", "title": "Doroban\u021bu (Tulcea)", "text": "Doroban\u0163u \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: C\u00e2rjelari, Doroban\u021bu, F\u00e2nt\u00e2na Oilor, Me\u0219teru."}
{"id": "1659962", "revid": "124566202", "url": "https://it.wikipedia.org/wiki?curid=1659962", "title": "Gran Premio d'Australia 2008", "text": "Il Gran Premio d'Australia 2008 si \u00e8 svolto il 16 marzo sul Circuito Albert Park a Melbourne. Dove ha vinto Lewis Hamilton su McLaren, precedendo Nick Heidfeld su BMW Sauber e Nico Rosberg su Williams.\nNel Gran premio hanno debuttato nella massima serie S\u00e9bastien Bourdais su Toro Rosso e Nelson Piquet Jr su Renault e la scuderia Force India.\nSolo sei piloti sono riusciti a tagliare il traguardo.\nProve libere.\nLibere del venerd\u00ec.\nQuesti i risultati rispettivamente della prima e della seconda sessione del venerd\u00ec, che hanno visto prima il miglior tempo di R\u00e4ikk\u00f6nen e successivamente la risposta di Hamilton:\nLibere del sabato.\nNelle prove che precedono le qualifiche il miglior tempo \u00e8 stato fatto segnare dalle due BMW Sauber davanti ad Alonso:\nQualifiche.\nNelle qualifiche \u00e8 dominio di McLaren, con Kovalainen migliore nel Q1 ed Hamilton nel Q2. Quest'ultimo risulta il migliore anche nella Q3 e conquista cos\u00ec la pole position. Ferrari deludente: il campione del mondo R\u00e4ikk\u00f6nen soffre di un problema alla centralina elettronica (abbassamento della pressione del serbatoio) e, causa il mancato superamento della linea della pitlane, non pu\u00f2 riprendere le qualifiche: partir\u00e0 sedicesimo. Felipe Massa (mai un podio a Melbourne), commette un errore nel giro di qualifica e parte quarto, dietro a Kubica e Kovalainen.\nGara.\nResoconto.\nLa stagione 2008 si apre nel segno di Lewis Hamilton, che prende la testa davanti a Robert Kubica.\nSubito caos alla prima curva, con Massa che va in testacoda nel tentativo di passare Kovalainen e due incidenti nelle retrovie che causano i ritiri di Fisichella, Vettel, Davidson, Button e dell'idolo di casa Mark Webber.\nLe molte vetture danneggiate e detriti in pista, obbligano la Safety Car a fare subito il suo ingresso per due giri.\nDel caos alla prima curva approfitta Kimi R\u00e4ikk\u00f6nen, che poi, con una grande manovra alla curva tre ai danni di Fernando Alonso e David Coulthard, sale all\u2019ottavo posto subito alle spalle di Barrichello.\nHamilton guida su Kubica e Kovalainen, Rosberg, Heidfeld e Trulli al rientro della vettura di sicurezza. \nAl tredicesimo giro \u00e8 gi\u00e0 tempo di Pit-Stop per Kubica, che rientra ottavo. Hamilton si ferma al giro 18 lasciando la leadership a Kovalainen, mentre Heidfeld sopravanza Rosberg durante la sosta in contemporanea. Al diciannovesimo giro Raikkonen ha finalmente ragione di Barrichello, trovandosi nella scia di Kovalainen, quando questi effettua la sua prima sosta al giro 22. Al ventesimo giro si era ritirato Trulli per noie al cambio della sua Toyota.\nProsegue intanto la giornata-no di Felipe Massa, che nel tentativo di passare Coulthard rompe una sospensione alla vettura di quest'ultimo, costringendolo al ritiro e obbligando la \"Safety Car\" ad entrare per rimuovere i detriti della Red Bull. Kubica effettua il suo secondo stop, scendendo all\u2019ottavo posto alle spalle del sorprendente Bourdais, che aveva rifornito appena prima della safety. Alle spalle dei due c\u2019\u00e8 Alonso, anche lui ai box durante la neutralizzazione.\nA met\u00e0 gara la ripartenza, R\u00e4ikk\u00f6nen, che non ha ancora effettuato soste, tenta un sorpasso su Kovalainen alla curva tre ma finisce lungo nella via di fuga: il gruppo compattato fa perdere a R\u00e4ikk\u00f6nen i frutti della rimonta, costringendolo in ultima posizione, dopo l\u2019unica sosta; una decina di giri dopo, nel tentativo di superare Timo Glock, mette una gomma sull\u2019erba e va in testacoda, ancora alla curva tre.\nIl motore di Felipe Massa cede subito dopo la ripartenza, chiudendo cos\u00ec una delle giornate probabilmente pi\u00f9 negative della carriera del brasiliano. Davanti Hamilton allunga su Kovalainen fino ad avere quasi sei secondi di vantaggio quando rientra per l\u2019ultima sosta a sedici giri alla fine. Il finlandese spinge forte, ottiene il giro pi\u00f9 veloce e sembra forse nelle condizioni di tentare il colpaccio, ma il suo piano va in fumo al giro 44, quando Glock distrugge la sua Toyota in una spettacolare uscita, che costringe la safety ad entrare per la terza volta. Barrichello, che \u00e8 virtualmente quinto, effettua il suo stop con la pit lane chiusa e sar\u00e0 penalizzato con uno stop&amp;go. Kovalainen e Alonso, attendono correttamente l\u2019apertura della corsia, scivolando in coda al gruppo di superstiti in nona e decima posizione.\nDurante il 48\u00ba giro Nakajima tampona Kubica; il giapponese prosegue dopo un pit stop, mentre il polacco deve ritirarsi.\nDopo la ripartenza Hamilton guida davanti a Heidfeld e Rosberg; quarto \u00e8 Bourdais, davanti ad un miracolato R\u00e4ikk\u00f6nen. Il finlandese subisce l\u2019attacco del connazionale Kovalainen, con gomme fresche, ma i due finiscono per disturbarsi e favorire il doppio sorpasso di Alonso.\nVerso fine gara la debacle della Ferrari si completa: due motori, quelli di Bourdais e R\u00e4ikk\u00f6nen, cedono come era successo precedentemente a Massa.\nLewis Hamilton vince quindi precedendo Nick Heidfeld su BMW Sauber e la Williams-Toyota di Nico Rosberg che centra il primo podio della sua carriera. Fernando Alonso chiude la gara in quarta posizione, ma la Renault mostra di non essere ancora competitiva. Bourdais e R\u00e4ikk\u00f6nen, nonostante i ritiri, vengono classificati rispettivamente al settimo e ottavo posto per aver coperto il 90% della distanza di gara.\nRubens Barrichello \u00e8 stato squalificato dal Gran Premio per aver ignorato il semaforo rosso al termine della pitlane verso la fine della gara."}
{"id": "1659969", "revid": "235890", "url": "https://it.wikipedia.org/wiki?curid=1659969", "title": "Forza elettrostatica", "text": ""}
{"id": "1659973", "revid": "1086846", "url": "https://it.wikipedia.org/wiki?curid=1659973", "title": "Milan Associazione Calcio 1983-1984", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1983-1984.\nStagione.\nLa squadra, ritornata in Serie A dopo la promozione ottenuta nella stagione precedente, viene ampiamente rinnovata, soprattutto in difesa e a centrocampo. Partono Cuoghi, Romano e Jordan, non vengono riscattati Canuti, Pasinato e Serena, e arrivano Luciano Spinosi, il belga Eric Gerets e l'anglo-giamaicano Luther Loide Blissett; l'attaccante ex Watford deluder\u00e0, siglando solo 5 gol in 30 presenze e venendo ceduto a fine stagione. Filippo Galli, difensore cresciuto nelle giovanili rossonere, entra a far parte della rosa dopo un anno di prestito al . Confermato invece l'allenatore artefice della promozione, Ilario Castagner.\nIn campionato il Milan alterna all'inizio 4 sconfitte in trasferta e 4 vittorie in casa. I successivi 14 risultati utili in 16 partite consentono ai rossoneri di rimanere tranquillamente a centro classifica. Poco prima della fine del torneo Castagner viene esonerato per essersi gi\u00e0 accordato con l'Inter per la stagione successiva; per le ultime 6 partite e le rimanenti gare di Coppa Italia la panchina viene affidata a Italo Galbiati. Al termine del campionato la squadra si piazza all'ottavo posto a pari punti (32) con Verona e Sampdoria (ottava per differenza reti: 32 punti in 30 partite, 10 vittorie, 12 pareggi, 8 sconfitte, 37 gol fatti, 40 gol subiti), a tre punti dalla zona UEFA (si qualificher\u00e0 l'Inter, piazzatasi quarta, grazie alla vittoria della Roma in Coppa Italia).\nIn Coppa Italia il Milan supera il primo turno chiudendo il proprio girone al secondo posto con 8 punti grazie alle vittorie con Padova, e Atalanta e ai pareggi con e Roma, quest'ultima vincitrice del girone con un punto di vantaggio sui rossoneri. Negli ottavi di finale il Milan elimina il Lanerossi Vicenza vincendo 1-0 a Vicenza e 2-1 a Milano. Nei quarti di finale i rossoneri affrontano la Roma con cui pareggiano per 1-1 la partita d'andata all'Olimpico e perdono quella di ritorno a San Siro per 2-1 dopo i tempi supplementari. Decisivo il gol del giallorosso Cerezo nel primo dei due supplementari.\nIl club rinuncia alla partecipazione alla Coppa Mitropa.\nMaglie e sponsor.\nLo sponsor tecnico per la stagione 1983-1984 \u00e8 NR, mentre lo sponsor ufficiale \u00e8 l'olio Cuore. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con tre strisce orizzontali rosse e nere con pantaloncini bianchi e calzettoni bianchi.\nOrganigramma societario.\nArea direttiva\nArea tecnica\nArea sanitaria"}
{"id": "1659975", "revid": "114042190", "url": "https://it.wikipedia.org/wiki?curid=1659975", "title": "Biforcazione transcritica", "text": "In Matematica una biforcazione transcritica \u00e8 una biforcazione locale nella quale, al variare del parametro, si ha un cambiamento di stabilit\u00e0 dei punti d'equilibrio.\nDescrizione.\nSia prima che dopo la biforcazione vi sono, infatti, un punto d'equilibrio stabile ed uno instabile. Ad un certo valore critico i due punti coincidono e si scambiano la stabilit\u00e0. In tal modo il punto instabile diventa stabile e viceversa.\nL'esempio classico di biforcazione transcritica \u00e8 dato dall'equazione differenziale\nL'equazione \u00e8 simile a quella dell'equazione logistica, solo che in questo caso sia formula_2 che formula_3 possono assumere valori qualunque, sia positivi che negativi (mentre nella logistica non avrebbe senso considerare popolazioni negative).\nStudiando il campo vettoriale al variare di formula_3 si nota come i due punti di equilibrio restino sempre formula_5 ed formula_6, sebbene le stabilit\u00e0 cambino a seconda del parametro.\nDal diagramma di biforcazione si vede la presenza di due rami: uno stabile coincidente con l'asse delle ascisse per formula_7 e con la bisettrice principale per formula_12 e l'altro instabile speculare rispetto all'origine."}
{"id": "1659977", "revid": "599013", "url": "https://it.wikipedia.org/wiki?curid=1659977", "title": "Goran Druli\u0107", "text": "Carriera.\nClub.\nDebutta da professionista nel 1995, diciottenne, con la , ma le sue ottime doti realizzative gli valgono l'interesse da parte dei grossi club europei, tanto da passare, in prestito, al Barcellona B.\nRientrato in patria, diventa un'importante pedina nello scacchiere biancorosso, tanto da segnare ben 16 gol nel campionato 2000-2001, e festeggia la vittoria di due campionati della RF di Jugoslavia e di altrettante Coppe di Jugoslavia.\nNell'estate del 2001 si trasferisce in Spagna, al per 12.8 milioni di euro, diventando cos\u00ec il giocatore pi\u00f9 costoso acquistato dal club aragonese . I continui infortuni ne limitano grandemente le prestazioni. Nei suoi quattro anni con il Real Saragozza contribuisce alla vittoria della Coppa del Re 2003-2004 e della Supercoppa di Spagna nel 2004.\nSi trasferisce quindi in Belgio, al Lokeren , e poi in Grecia, all'.\nNel 2008 passa al Kavala, in Beta Ethniki, la seconda serie del campionato greco di calcio.\nNel 2009 ritorna in Spagna, prima al CD La Muela e poi all'Andorra CF. Nel 2012 passa al Club Deportivo Sari\u00f1ena, squadra aragonese della Tercera Divisi\u00f3n, dove ritrova l'allenatore Emilio Larraz.\nSi ritira nel 2013\nNazionale.\nHa esordito con la Nazionale della Jugoslavia il 15 novembre 2000 contro la Romania. In totale ha collezionato quattro presenze, senza segnare alcun gol."}
{"id": "1659979", "revid": "287204", "url": "https://it.wikipedia.org/wiki?curid=1659979", "title": "Goran Drulic", "text": ""}
{"id": "1659987", "revid": "174925", "url": "https://it.wikipedia.org/wiki?curid=1659987", "title": "Eliseo Reclus", "text": ""}
{"id": "1659996", "revid": "45367", "url": "https://it.wikipedia.org/wiki?curid=1659996", "title": "Viral marketing", "text": ""}
{"id": "1660003", "revid": "1776051", "url": "https://it.wikipedia.org/wiki?curid=1660003", "title": "Carlo Caldera", "text": " \u00c8 stato membro dell'Assemblea Costituente (Italia) per il Partito Socialista Italiano e successivamente senatore per le prime due legislature della Repubblica Italiana."}
{"id": "1660008", "revid": "585241", "url": "https://it.wikipedia.org/wiki?curid=1660008", "title": "T\u00e5singe", "text": "T\u00e5singe \u00e8 una piccola isola della Danimarca situata a sud dell'isola Fionia, la seconda del paese (a cui \u00e8 unita da un ponte). Fa parte della municipalit\u00e0 di Svendborg e il suo centro principale \u00e8 dato dal villaggio portuale di Troense.\nHa una superficie di circa settanta chilometri quadrati ricca di foreste e di una fauna diversificata. Contava al 2006 circa 6.100 abitanti.\nGi\u00e0 appartenente alla provincia di Fionia (ora regione del Syddanmark) era chiamata un tempo \"Thorsinge\", o \"Thorsenge\", che in lingua danese significa \"letto di Thor\" o \"prato di Thor\", mentre il suffisso \"inge\" potrebbe essere tradotto con \"giovane\" o \"giovent\u00f9\".\nT\u00e5singe \u00e8 conosciuta per il castello chiamato Valdemars Slot e per essere stato il luogo in cui trovarono tragica morte Elvira Madigan e il suo amante Sixten Sparre."}
{"id": "1660013", "revid": "729019", "url": "https://it.wikipedia.org/wiki?curid=1660013", "title": "Disturbo psicotico breve", "text": "Il disturbo psicotico breve (TPB), detto anche disturbo psicotico acuto o pi\u00f9 raramente bouff\u00e9e delirante aigu\u00eb (BDA, definizione utilizzata soprattutto nella nosografia francese ), indica uno stato psicopatologico acuto e transitorio, caratterizzato da delirio ricco e polimorfo, ad insorgenza brusca ed improvvisa, che tende a svanire. Nell'ICD-10 \u00e8 iscritto nella sindrome psicotica acuta e transitoria.\nLa condizione colpisce soggetti giovani (di solito 18-24 anni) e si pu\u00f2 manifestare in diverse forme che variano per intensit\u00e0 e tematica. La cosa che pi\u00f9 colpisce \u00e8 l'instaurarsi di un episodio psicotico acuto in una persona non psicotica che, superata la fase acuta, torna al funzionamento precedente. Possono essere associati al delirio altri sintomi, quali riduzione o comunque disturbi del sonno, allucinazioni, brusche variazioni dell'umore. Si sono catalogati anche disagi uditivi e visivi, e il successivo instaurarsi di un processo auto investigativo, che porter\u00e0 il soggetto a voler comprendere le cause della psicosi e nei casi pi\u00f9 acuti l'iniziale convincimento che tali cause risiedano all'esterno.I soggetti colpiti tendono a voler isolarsi, ed anzi, vivono con estrema angoscia, la preoccupazione delle altre persone nei loro confronti.\nSpesso la bouff\u00e9e si instaura su un sotteso e frequentemente misconosciuto stato depressivo, rispetto al quale pu\u00f2 spesso essere interpretata come una fuga.\nParticolare importanza rivestono fattori concausali quali bruschi cambiamenti ambientali (vita militare, lavoro o studio in altre citt\u00e0 o addirittura all'estero) con il distacco dalla propria rassicurante microcomunit\u00e0 per trovarsi circondato da sconosciuti in un luogo interpretato come ostile ed insidioso, situazioni di stress che comportino deprivazione del sonno o comunque forti alterazioni del ritmo sonno-veglia (turni di lavoro o ritmi di studio massacranti e comunque al limite delle possibilit\u00e0 psicofisiche del soggetto) e tutte quelle condizioni di forte tensione e disagio quali quelle conseguenti alle turbolente pene d'amore che colpiscono i pi\u00f9 giovani."}
{"id": "1660015", "revid": "1573940", "url": "https://it.wikipedia.org/wiki?curid=1660015", "title": "Rob Waddell", "text": ""}
{"id": "1660016", "revid": "599013", "url": "https://it.wikipedia.org/wiki?curid=1660016", "title": "Chris Po\u017aniak", "text": "Biografia.\nEmigra in Canada dalla Polonia all'et\u00e0 di 9 anni con tutta la sua famiglia"}
{"id": "1660021", "revid": "45927", "url": "https://it.wikipedia.org/wiki?curid=1660021", "title": "Encyclopedia of triangle centers", "text": ""}
{"id": "1660027", "revid": "547034", "url": "https://it.wikipedia.org/wiki?curid=1660027", "title": "Umberto Calosso", "text": "Biografia.\nNato a Belveglio in provincia di Asti da Giuseppina Damasio, la maestra elementare del paese, e da Giuseppe Calosso, ufficiale dell'Esercito, Umberto Calosso studia al regio ginnasio-liceo Cavour a Torino, iscrivendosi poi alla facolt\u00e0 di lettere e filosofia presso l'Universit\u00e0. Durante il periodo della neutralit\u00e0 nel 1914-1915 si schiera, convintamente nazionalista, con la fazione interventista e per l'entrata in guerra dell'Italia, arruolandosi in seguito come volontario nella prima guerra mondiale.\nAl ritorno dalla guerra riprende gli studi universitari a Torino, laureandosi con lode nel 1920 con una tesi sul tema dell'anarchia in Vittorio Alfieri. Parallelamente in quegli anni prende contatti con l'ambiente socialista torinese, dove conosce Gramsci, Togliatti e Tasca, iscrivendosi al Partito socialista e collaborando al settimanale \"L'Ordine Nuovo,\" dove in una lettera aperta pubblicata il 9 agosto 1919 ha modo di esprime sia l'entusiasmo e le speranze rivolte verso la rivoluzione bolscevica, che l'amarezza e il disincanto dalle idee nazionaliste e verso l'esperienza della guerra, che a detta sua \"uccise non solo un sentimento, ma l'organo stesso di ogni sentimento\"\nInsieme con Gennaro Gramsci, Alfonso Leonetti, Ottavio Pastore e Andrea Viglongo viene processato nel 1923 per detenzione abusiva di armi, venendo poi assolto assieme agli altri imputati. Dopo aver pubblicato nel 1924 il saggio \"L'anarchia di Vittorio Alfieri\", insegna italiano a Messina, dove si fa notare per la sua \"propaganda antinazionale\", e poi ad Alessandria quando, nel 1928, a causa del suo antifascismo, viene estromesso dall'insegnamento. \nNel 1931 decide di lasciare l'Italia e con la moglie Clelia Lajolo si stabilisce dapprima in Francia e poi a Londra, spostandosi in seguito a Malta dove ottiene la cattedra di letteratura italiana al St. Edwards' College. Nel 1933 conosce a Parigi Carlo Rosselli e si lega al gruppo di Giustizia e libert\u00e0, divenendone un attivo collaboratore nei \"Quaderni\" e per il quale scrive le sue considerazioni su \"Antonio Gramsci e l'Ordine Nuovo\". Nel 1936 si trova in Spagna nel momento in cui avviene il colpo di stato reazionario di Francisco Franco: si reca allora a Barcellona per unirsi alla resistenza repubblicana e il 28 agosto combatt\u00e9 con altri antifascisti italiani - Rosselli, Garosci, Berneri, Angeloni - a Monte Pelato. In qualit\u00e0 di giornalista e di corrispondente di guerra pubblica sugli articoli dei \"Quaderni di Giustizia e Libert\u00e0\" le esperienze della guerra civile spagnola.\nCon la vittoria del franchismo, nel 1939, torna a Malta, dove pubblica i \"Colloqui con Manzoni.\" Con lo scoppio della guerra, lascia Malta per recarsi su invito inglese in Egitto, dove organizza insieme con Paolo Vittorelli la pubblicazione di opuscoli antifascisti. Stabilitosi poi a Londra durante la seconda guerra mondiale, con altri emigrati italiani - Angelo Crespi, Umberto Limentani, Ruggero Orlando, Decio Pettoello, i fratelli Paolo e Piero Treves - e il deputato laburista Ivor Thomas, partecipa alla costituzione dell'associazione culturale \u00abFree Italy\u00bb, riunendo attorno a s\u00e9 intellettuali italiani e britannici con il fine di portare avanti un'opera di informazione resistente, cercando anche di intessere legami di collaborazione con altre organizzazioni italiane all'estero di cultura antifascista, come la \u00abMazzini Society\u00bb di Gaetano Salvemini. Dal 1942 collabora alle trasmissioni per l'Italia di Radio Londra, portando avanti una serrata opera di informazione e propaganda antifascista nella rubrica radiofonica \u00abFree Italy Talks\u00bb, cominciando dapprima a sostenere la necessit\u00e0 di una pace immediata e anche separata per l'Italia, per poi passare ad un deciso incitamento alla resistenza totale contro i nazifascisti. In questo contesto, a Caloso si deve la coniazione dell'epiteto a carattere spregiativo di \"repubblichino\", rivolto ai fascisti della RSI alleati con gli occupanti tedeschi, riscuotendo un successo immediato nell'Italia occupata e resistente.\nCaduto il fascismo, nell'ottobre del 1944 torna a Roma, collaborando con l'edizione romana dell'\"Avanti!\" e la rivista \"Socialismo.\" Con la liberazione di Torino sul finire dell'aprile 1945, ad ottobre passa a dirigere il quotidiano torinese socialista \"Sempre Avanti!,\" dove curando personalmente la rubrica \"stampa amica e nemica\" si fa promotore delle istanze di rinnovamento ideologico sul modello del laburismo inglese, da lui lodato per il pragmatismo e l'impostazione concertativa con le parti sociali, ripudiando l'approccio pi\u00f9 spiccatamente conflittuale di classe e le parole d'ordine pi\u00f9 rivoluzionarie e anticapitaliste del massimalismo\".\" Nel 1946 viene eletto nel collegio di Asti-Alessandria come deputato alla Costituente nelle liste del PSIUP, dal quale usce nel 1947 assieme a Saragat nella scissione di Palazzo Barberini per aderire al PSLI. Nel suo ruolo di deputato si distigue per i suoi interventi a favore del disarmo, dell'emancipazione femminile e per una riforma dell'istruzione pubblica. Nel panorama ideologico socialcomunista, rimane estraneo al tradizionale sentimento anticlericale, attento invece a cogliere del cristianesimo i valori inquadrabili in un socialismo umanitario, e dall'altra parte senza mai indulgere sulle questioni di principio della laicit\u00e0 dello stato. Calosso si fa dunque portavoce di un revisionismo socialista anticonformista, privo di elaborati teorici fondamentali e nutrito piuttosto di tensione morale e di pragmatismo, ispirandosi alle esperienze del riformismo laburista e alle idee fabiane. Forte anche della sua esperienza nell'Ordine Nuovo, individua per la rigenerazione sociale e morale del paese l'educazione e l'istruzione delle masse diseredate come via principale per l'emancipazione e il socialismo, rifiutando per\u00f2 l'approccio frontale e diretto dei rivoluzionari e optando per una gradualit\u00e0 sempre nella cornice legale e delle istituzioni democratiche. Direttore de \"L'Umanit\u00e0\", fonda con Corrado Bonfantini il giornale \"Mondo nuovo\" e nel 1948 viene rieletto alla Camera dei deputati nelle liste del PSLI.\nDocente di letteratura italiana nella facolt\u00e0 di Magistero dell'Universit\u00e0 di Roma, le sue lezioni vennero frequentemente disturbate da gruppi di neofascisti che nel gennaio 1952 lo aggrediscono due volte, ricevendo la solidariet\u00e0 di Luigi Einaudi e di De Gasperi. Come membro della commissione parlamentare per la Pubblica Istruzione, si occup\u00f2 per una riforma sistematica della scuola secondaria che ne prevedesse la gratuit\u00e0 e l'obbligo. Nel 1953, ormai malato, rientra nel PSI, non ripresentandosi tuttavia come candidato alle elezioni, morendo a Roma nel 1959. Come giornalista radiofonico, si occup\u00f2 di curare anche le trasmissioni della RAI, come \"Rosso di sera\" e \"Il convegno dei cinque\"."}
{"id": "1660029", "revid": "149485", "url": "https://it.wikipedia.org/wiki?curid=1660029", "title": "Campionati del mondo di canottaggio", "text": "I Campionati del mondo di canottaggio (\"World Rowing Championships\") sono una regata internazionale di canottaggio organizzata dalla FISA (Federazione Internazionale Canottaggio). L'evento, che dura una settimana, si svolge ogni anno alla fine dell'estate dell'emisfero boreale e negli anni non-olimpici \u00e8 la gara di canottaggio pi\u00f9 importante della stagione remiera internazionale.\nAtleti pi\u00f9 titolati.\nL'italiano Daniele Gilardoni \u00e8 l'atleta pi\u00f9 titolato, con undici ori al suo attivo e tredici medaglie in totale."}
{"id": "1660030", "revid": "36426", "url": "https://it.wikipedia.org/wiki?curid=1660030", "title": "Gaetano Incontri", "text": ""}
{"id": "1660031", "revid": "1157313", "url": "https://it.wikipedia.org/wiki?curid=1660031", "title": "Stazione meteorologica di Grosseto Centro", "text": "La stazione meteorologica di Grosseto Centro \u00e8 la stazione meteorologica di riferimento relativa all'area urbana della citt\u00e0 di Grosseto.\nCaratteristiche.\nLa stazione meteorologica, del servizio idrografico regionale, si trova nell'Italia centrale, in Toscana, nel comune di Grosseto, a 16 metri s.l.m. e alle coordinate geografiche . La sua esatta ubicazione \u00e8 a sud dell'abitato cittadino. Ad essa si \u00e8 aggiunta nel 2004 una seconda stazione urbana, situata nel centro storico cittadino e gestita dal Lamma.\nDati climatologici 1961-1990.\nIn base alla media trentennale di riferimento climatico 1961-1990, la temperatura media del mese pi\u00f9 freddo, gennaio, \u00e8 di +7,7\u00a0\u00b0C; quella del mese pi\u00f9 caldo, agosto, si attesta +23,6\u00a0\u00b0C.\nLe precipitazioni medie annue, di 632 mm e mediamente distribuite in 71 giorni, presentano un minimo in estate ed un picco in autunno per l'accumulo e in inverno per il numero di giorni piovosi.\nL'umidit\u00e0 relativa media annua fa registrare il valore di 72,3% con minimo di 66% a luglio e massimo di 79% a novembre.\nL'eliofania assoluta media annua si attesta a 6,5 ore giornaliere (inferiore rispetto a quella che si registra nel corrispondente tratto litoraneo), con massimo di 10,8 ore giornaliere a luglio e minimo di 3 ore giornaliere a dicembre.\nIl vento presenta una velocit\u00e0 media annua di 4,2 m/s, con minimo di 3,9 m/s a giugno e massimi di 4,5 m/s a febbraio e a marzo; le direzioni prevalenti sono di grecale tra settembre ed aprile e di libeccio tra maggio e agosto.\nTemperature estreme mensili dal 1934 al 2010.\nDi seguito sono riportati i valori estremi mensili delle temperature massime e minime registrate dal 1934, anno in cui sono iniziate le rilevazioni termometriche presso la stazione originariamente soltanto pluviometrica, fino al 2010.\nIn base alle suddette rilevazioni, la temperatura massima assoluta \u00e8 stata registrata il 20 agosto 1943 con +41,5\u00a0\u00b0C, mentre la minima assoluta di -10,0\u00a0\u00b0C \u00e8 datata 11 gennaio 1985.\nTra i valori che si sono avvicinati ai massimi assoluti sono da segnalare i +41,0\u00a0\u00b0C del 9 agosto 1956, i +40,7\u00a0\u00b0C del 19 agosto 1943 e la soglia dei +39\u00a0\u00b0C che nell'estate 1947 \u00e8 stata raggiunta o superata sia nel mese di giugno (record mensile) che in quelli di luglio ed agosto; tra i valori che si sono avvicinati invece ai minimi assoluti, \u00e8 da segnalare il valore ricorrente di -8,0\u00a0\u00b0C, raggiunto il 16 febbraio 1956 e il 7 febbraio 1991 (record mensile di febbraio), il 5 marzo 1949 (record mensile di marzo) e il 31 dicembre 1996 (record mensile di dicembre).\nTemperature estreme annue dal 1934 al 1998.\nNella tabella sottostante sono riportati i valori delle temperature estreme annue registrate dal 1934 al 1998 (mancano i dati relativi al 1935, 1944, 1945 e 1946); per ogni anno vengono riportati anche i giorni in cui si sono registrati i relativi valori estremi."}
{"id": "1660042", "revid": "1573940", "url": "https://it.wikipedia.org/wiki?curid=1660042", "title": "Schmallenberg", "text": "Schmallenberg \u00e8 una citt\u00e0 tedesca di abitanti situata al centro dell'Europa, nel Land della Renania Settentrionale-Vestfalia.\nIn alcuni allevamenti della citt\u00e0 \u00e8 stato identificato per la prima volta un virus denominato Schmallenberg virus."}
{"id": "1660044", "revid": "838137", "url": "https://it.wikipedia.org/wiki?curid=1660044", "title": "Norfolkline", "text": "Norfolkline \u00e8 un'azienda che opera nei trasporti multimodali, in particolar modo su nave e camion.\nEffettua servizi traghetto per camion e auto con passeggeri nel canale della Manica tra Dover e Dunkerque, e nel mare irlandese tra Liverpool e Dublino/Belfast. Inoltre effettua servizi ferry per soli camion nel mare del Nord e nel mare d'Irlanda.\n\u00c8 un'azienda controllata dal gruppo A.P. M\u00f8ller - M\u00e6rsk.\nDati operativi.\nSono attualmente impiegati pi\u00f9 di 2000 dipendenti in 13 paesi in Europa, che operano da 35 localit\u00e0 diverse."}
{"id": "1660045", "revid": "30610", "url": "https://it.wikipedia.org/wiki?curid=1660045", "title": "N\u00f6rdlinger Ries", "text": ""}
{"id": "1660046", "revid": "1305772", "url": "https://it.wikipedia.org/wiki?curid=1660046", "title": "Taviani", "text": ""}
{"id": "1660047", "revid": "287204", "url": "https://it.wikipedia.org/wiki?curid=1660047", "title": "Southern Pacific Transportation Company", "text": "La Southern Pacific Transportation Company (conosciuta anche come Southern Pacific Railroad o semplicemente Southern Pacific) \u00e8 stata una compagnia ferroviaria americana, attiva nel sud-ovest degli Stati Uniti con sede a San Francisco, California. La compagnia operava su quattro linee principali: la \"Overland Route\" tra Sacramento e Ogden, la \"Sunset Route\" tra Los Angeles e New Orleans, la \"Golden State Route\" tra Kansas City e El Paso e la \"Shasta Route\" tra Sacramento e Portland.\nStoria.\nLa Southern Pacific nacque nel 1865 come parte della Central Pacific Railroad.\nLa sua principale linea partiva da Los Angeles (California) e arrivava a Ogden (Utah), attraversando la Sierra Nevada sul Donner Pass. Tale linea era soprannominata \"Overland Route\". L'altra direttrice che dal Pacifico portava verso l'interno partiva da Los Angeles e arrivava nel Texas: tale linea era conosciuta come \"Sunset Route\". In ultimo, tutta la costa dell'Oceano Pacifico era gestita dalla SP, in concorrenza con la Great Northern Railway.\nDirette concorrenti della SP furono la Atchison, Topeka and Santa Fe Railway (ATSF) e la Union Pacific Railroad (UP). Quest'ultima prese il controllo della Southern all'epoca della gestione Harriman, imponendo una forte standardizzazione nel parco locomotive, con benefiche ricadute sull'economia e sulla gestione del traffico. Nel 1909, per ragioni di antitrust, il controllo della Union Pacific sulla SP cess\u00f2. \nI primi locomotori diesel furono introdotti nel 1947, relativamente tardi rispetto a alla ATSF e alla UP.\nLa SP usc\u00ec indenne dalle grandi razionalizzazioni degli anni settanta, che fecero invece sparire molti nomi storici di compagnie ferroviarie statunitensi. \nIl 23 dicembre 1983, a fronte di difficolt\u00e0 finanziarie, la SP si fuse con la rivale Atchison, Topeka and Santa Fe Railway, dando origine alla Santa Fe Industries. La Interstate Commerce Commission rifiut\u00f2 tale fusione, e la SP, rimasta nuovamente indipendente e sempre in difficolt\u00e0 finanziarie, fin\u00ec acquisita, nel 1996, dalla Union Pacific Railroad.\nTrazione a vapore.\nLa Southern ha fatto affidamento sulla trazione a vapore per oltre 100 anni, ed \u00e8 stata una delle ultime ferrovie negli Stati Uniti ad essere completamente dieselizzata. Tra i mezzi meno convenzionali in forze a questa compagnia sono sicuramente da annoverare le locomotive tipo Mallet con cabina frontale (\"cab-forward\" o \"cab-ahaed\" secondo il gergo SP). Come dice il nome, queste macchine alimentate a nafta, presentavano la cabina davanti alla caldaia e non dietro come avviene convenzionalmente per le vaporiere: questa soluzione permetteva una maggiore visibilit\u00e0 specialmente durante le lente ascese sui ripidi gradienti che caratterizzavano le linee di valico delle Montagne Rocciose (Donner Pass, Oregon's Cascade Summit e la linea Tehachapi nella California meridionale). La SP possedeva circa 200 cab-forward prodotte in diverse serie tra il 1928 e il 1944. La trazione a vapore venne completamente abbandonata sulle linee a scartamento ordinario solo nel 1957, mentre sopravvisse fino agli anni '60 sulla linea a scartamento ridotto e sulle ferrovie affiliate nel Messico. Gli ultimi servizi a vapore regolare sono stati i treni suburbani nell'area di San Francisco dove non era inusuale vedere le locomotive un tempo incaricate dei treni di maggior prestigio in testa a convogli suburbani costituiti da un misto di vetture a due piani e vetture di tipo \"heavyweight\" risalenti agli anni '20.\nTraffico merci.\nA differenza di altre compagnie ferroviarie specializzate nel trasporto di una sola categoria di merci (ad esempio carbone) il traffico sulla SP era assai vario e riguardava principalmente il legname prodotto nell'Oregon, i prodotti chimici di Texas e Louisiana nonch\u00e9 un consistente flusso di import/export con i porti di San Francisco, Los Angeles e New Orleans. I prodotti agricoli freschi venivano movimentati tramite carri frigoriferi (oltre 22.000 nel 1962) attraverso una compagnia sussidiaria la \"Pacific Fruit Express\", equamente posseduta da Southern Pacific e Union Pacific. La PFE venne liquidata negli anni settanta quando il traffico dei prodotti deperibili venne dirottato su gomma.\nTreni passeggeri transcontinentali.\nLa Southern operava l'unico vero treno transcontinentale degli Stati Uniti, il Sunset Limited sulla Sunset Route tra San Francisco e New Orleans. \nIl \"Golden State Limited\" tra Chicago e Los Angeles, operato congiuntamente con la Rock Island Railroad, venne inaugurato nel 1902 e sospeso nel 1968, tre anni prima dell'avvento dell'Amtrak.\nTreni passeggeri a carattere regionale.\nI treni diurni della serie \"Daylight\" erano prestigiosi espressi di carattere regionale, operanti sulle medie distanze. Il \"Coast Daylight\" che collegava San Francisco con Los Angeles era il pi\u00f9 famoso della serie; gli altri treni della serie erano il \"Sacramento Daylight\" (Sacramento-Los Angeles), il \"San Joaquin Daylight\" (Oakland-Los Angeles) e il \"Shasta Daylight\" (Oakland-Portland). Questi treni, a trazione diesel o vapore, erano dipinti in livrea nero-arancio-rosso conosciuta anche come \"Livrea Daylight\".\nTrazione Elettrica.\nI lusinghieri risultati ottenuti dall'elettrificazione del corridoio Washington-New York, spinsero la Southern a considerare la possibilit\u00e0 di elettrificare alcune tratte particolarmente acclivi nelle Montagne Rocciose, come quella del Donner Pass, dove le locomotive diesel e a vapore dovevano operare in trazione multipla sia in testa che in spinta al treno (helper). Gli elevati costi e le difficolt\u00e0 tecniche dovute all'asperit\u00e0 del territorio determinarono l'abbandono del progetto. Anche il progetto di elettrificazione dei servizi suburbani nell'area di San Francisco venne prematuramente abbandonato. Le uniche linee a trazione elettrica erano quelle di carattere interurbano esercite dalle sussidiare Pacific Electric, Northwest Pacific (alimentata a terza rotaia) e Oregon Electric.\nScartamento ridotto.\nUno degli aspetti pi\u00f9 curiosi della Southern era una linea a scartamento ridotto di 3 piedi (916\u00a0mm) tra Mound House (Nevada) e Keeler (California). La linea, nata come ferrovia indipendente Carson &amp; Colorado, venne acquisita dalla Southern nel 1900 con l'intento di ricostruirla a scartamento ordinario. Lo scarso traffico decret\u00f2 l'abbandono del costoso progetto di adeguamento dello scartamento e la linea rimase a scartamento ridotto fino al definitivo abbandono nel 1960."}
{"id": "1660050", "revid": "1711941", "url": "https://it.wikipedia.org/wiki?curid=1660050", "title": "Omorzo Cactaceo", "text": ""}
{"id": "1660062", "revid": "963244", "url": "https://it.wikipedia.org/wiki?curid=1660062", "title": "Concistori di papa Innocenzo X", "text": "Papa Innocenzo X, Giovanni Battista Pamphili, ha creato 40 cardinali, in 8 concistori, in 10 anni di pontificato.\n14 novembre 1644 (I).\nIn questo concistoro vennero nominati 4 cardinali:\n6 marzo 1645 (II).\nIn questo concistoro vennero nominati 7 cardinali:\n28 maggio 1646 (III).\nIn questo concistoro venne nominato un cardinale:\n7 ottobre 1647 (IV).\nIn questo concistoro vennero nominati 7 cardinali:\n19 settembre 1650 (V).\nIn questo concistoro venne nominato un cardinale:\n19 febbraio 1652 (VI).\nIn questo concistoro vennero nominati 12 cardinali:\n23 giugno 1653 (VII).\nIn questo concistoro venne nominato un cardinale:\n2 marzo 1654 (VIII).\nIn questo concistoro vennero nominati 7 cardinali:"}
{"id": "1660063", "revid": "1776051", "url": "https://it.wikipedia.org/wiki?curid=1660063", "title": "Ludovico Camangi", "text": "\u00c8 stato Sottosegretario di Stato ai Lavori pubblici nel V, VI e VII Governo De Gasperi. \u00c8 stato inoltre Sottosegretario di Stato all'Agricoltura e foreste nel IV Governo Fanfani, e nei Governi Moro I, II e III."}
{"id": "1660066", "revid": "124853544", "url": "https://it.wikipedia.org/wiki?curid=1660066", "title": "Ti voglio bene Denver", "text": "Ti voglio bene Denver (\"Denver, the Last Dinosaur\") \u00e8 un cartone animato statunitense-francese originariamente trasmesso nel 1988 e prodotto dalla World Events Productions. L'opera \u00e8 composta da 50 episodi, di cui il primo \"L'ultimo dinosauro\", \u00e8 un episodio pilota di un'ora, poi scorporato in due puntate. In Italia la serie \u00e8 stata trasmessa per la prima volta da Italia 1 nel 1989, a cui sono seguite numerose repliche.\nTrama.\nUn cucciolo di dinosauro verde, ancora all'interno del suo uovo, che ha il potere di teletrasportare qualsiasi essere vivente nella preistoria oppure di mostrare sulla sua superficie scene di quell'epoca, viene rinvenuto da un gruppo di adolescenti californiani formato da Jeremy, Mario, Talpa, Wally, Casey e Margot. I ragazzi si affezionano al dinosauro, al quale danno il nome di Denver, ispirandosi all'omonima citt\u00e0 capitale del Colorado, dopo aver letto questo nome in un camion. Denver si scopre un abile skater e chitarrista ghiotto di patatine in bustina, inoltre riesce a parlare il linguaggio degli umani.\nLo spietato \"Morton Fizzback\", tuttavia, ha intenzione di catturare Denver, per farne un'attrazione e poter guadagnare sulla sua pelle. Compito principale dei ragazzi diverr\u00e0 quindi proteggere il loro amico. Oltre a Morton Fizzback, i ragazzi dovranno affrontare anche le provocazioni di Nick, un bulletto, e i suoi scagnozzi.\nEdizione italiana.\nParticolare successo ebbe in Italia \"Ti voglio bene Denver\", che, trasmesso per la prima volta su Italia 1 nel 1989, continu\u00f2 ad essere replicato quasi ogni anno sulle reti Mediaset (l'ultima replica su una TV gratuita del gruppo risale al 2007 sul canale del digitale terrestre \"Boing\"), raccogliendo sempre consensi positivi. \nIl personaggio del cucciolo di dinosauro fu caratterizzato da una voce per certi versi simile a quella di Topo Gigio, che divent\u00f2 subito riconoscibilissima, e dotato di una serie di tormentoni come \"Oh mamma saura!\" che ne contribuirono l'immediata popolarit\u00e0. Inoltre \u00e8 uno dei rarissimi casi in cui la voce del personaggio principale della serie interveniva anche nella sigla italiana, cantata da Cristina D'Avena.\nRecentemente \"Denver\" ha rinnovato la propria popolarit\u00e0 in Italia grazie alla trasmissione radiofonica \"Pinocchio\" di Radio Deejay.\nSigla italiana del 1989.\n\"Ti voglio bene Denver\", testo di Alessandra Valeri Manera e musica di Carmelo Carucci, cantata da Cristina D'Avena e duettata da Pietro Ubaldi\nRemake.\nIl sito ufficiale della Zagtoon e anche su Twitter hanno annunciato il remake in CGI per il 27 agosto 2018 in Francia, intitolato \"Denver\"."}
{"id": "1660067", "revid": "122170855", "url": "https://it.wikipedia.org/wiki?curid=1660067", "title": "Guasila", "text": "Guasila \u00e8 un comune italiano di abitanti della provincia del Sud Sardegna, nella Trexenta, antica regione cerealicola della Sardegna dove Guasila \u00e8 ancora oggi una piccola capitale del grano duro sardo.\nStoria.\nL'area fu abitata in epoca prenuragica, nuragica, punica e romana, per la presenza nel territorio di diverse testimonianze archeologiche.\nDurante il Medioevo appartenne al Giudicato di Cagliari e fece parte della curatoria della Trexenta. Alla caduta del giudicato (1258) il territorio pass\u00f2 per breve tempo al giudicato di Arborea; il giudice Mariano II nel 1295 lasci\u00f2 in eredit\u00e0 i territori dell'ex giudicato di Cagliari alla repubblica di Pisa, feudo dei Visconti. Nel 1324 il paese pass\u00f2 agli aragonesi insieme a tutti i centri delle ex curatorie di Trexenta e di Gippi; nel 1421 il villaggio, con tutti gli altri paesi della ex curatoria della Trexenta, fu dato in amministrazione a Giacomo de Besora che nel 1434 ne ottenne la concessione feudale. Nel 1497 il paese fu unito alla contea di Villasor, feudo di Giacomo de Alag\u00f3n. Nel 1594 la contea fu trasformata in marchesato.\nIl paese fu in gran parte spopolato in seguito alle epidemie d\u00ec peste del 1651-55 e del 1681.\nNel 1703 il feudo venne donato da Artale de Alag\u00f3n alla figlia Isabella sposata con Giuseppe da Silva. Ai Da Silva - Alag\u00f3n fu riscattato nel 1839 con l'abolizione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Guasila avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che restasse in quella di Cagliari, di cui fece parte fino alla successiva riforma del 2016.\nSociet\u00e0.\nLingue e dialetti.\nLa variante del sardo parlata a Guasila \u00e8 il campidanese occidentale.\nGeografia antropica.\nUrbanistica.\nL'abitato di Guasila \u00e8 costituito da diversi piccoli rioni e isolati (in sardo: \"bixinaus\", cio\u00e8 \"vicinati\"), che hanno le seguenti denominazioni in lingua sarda (nel 1870, nel riferimento catastale, erano presenti a Guasila 27 rioni, ora inglobati nei 7 vecchi ancora ricordati):\nA questi si aggiungono ora le nuove zone di espansione, edificate a partire dal Novecento: Su Spainadroxiu, Santa Rita, Funtanedda, Pranu Sa Pira, Sant'Arremundu e Santu Marcu."}
{"id": "1660072", "revid": "228446", "url": "https://it.wikipedia.org/wiki?curid=1660072", "title": "Prima crisi marocchina", "text": ""}
{"id": "1660074", "revid": "121371985", "url": "https://it.wikipedia.org/wiki?curid=1660074", "title": "Milan Associazione Calcio 1982-1983", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1982-1983.\nStagione.\nIl Milan disputa la propria seconda stagione in Serie B sotto la guida del nuovo allenatore Ilario Castagner. L'organico della squadra subisce diversi cambiamenti: a lasciare i rossoneri, tra gli altri, sono Novellino, Maldera, Antonelli, Buriani e Collovati, fresco campione del mondo con la Nazionale italiana, che passa all'Inter. Dai nerazzurri arrivano in prestito come contropartita Canuti, Pasinato e Serena; altri acquisti sono Verza, Damiani e Nuciari. Rimangono invece al Milan Franco Baresi, che a soli 22 anni diventa il nuovo capitano della squadra, Mauro Tassotti e Alberigo Evani.\nIn campionato il Milan non fatica a ottenere la promozione in Serie A 1983-1984: dopo aver chiuso il girone d'andata al secondo posto in classifica a un punto dalla Lazio, termina la competizione al primo posto con solo 3 sconfitte a fronte di 19 vittorie e 16 pareggi per un totale di 54 punti, 8 in pi\u00f9 della Lazio seconda classificata. La squadra realizza inoltre 77 gol, con una media di poco pi\u00f9 di 2 reti a partita, e ne subisce 36. Il 7 novembre 1982 arriva la sconfitta interna in campionato contro la Cavese (1-2). La partita di ritorno, a Cava de' Tirreni, finisce invece 2-2. Le altre sconfitte stagionali sono quelle di Como (1-0) e Perugia (3-2) in campionato e quella a Torino contro la Juventus (2-1) nel girone eliminatorio di Coppa Italia. Nel campionato cadetto realizza 77 reti in 38 partite: un record, anche se non assoluto (stabilito dalla Spal nella stagione 1949-1950, con 95 reti in 42 partite), per la Serie B. Il calciatore pi\u00f9 presente nelle due stagioni del Milan nella serie cadetta \u00e8 Sergio Battistini, con 74 presenze e 16 reti complessive nei due campionati.\nIn Coppa Italia il Milan supera il primo turno chiudendo il proprio girone al secondo posto con 7 punti grazie alle vittorie con Padova, Catania e Genoa, al pareggio con il Pescara e alla sconfitta con la Juventus, quest'ultima vincitrice del girone con un punto di vantaggio sui rossoneri. Negli ottavi di finale il Milan elimina il Cagliari vincendo 2-1 a Cagliari e 4-2 a Milano. In questa competizione la squadra sconfigge quindi sia il Genoa che il Cagliari, che lo avevano condannato alla retrocessione nell'ultimo turno del campionato precedente col loro pareggio. Nei quarti di finale i rossoneri affrontano il Verona con cui pareggiano per 2-2 la partita d'andata al Bentegodi e per 3-3 quella di ritorno a San Siro; il Verona si qualifica grazie alla regola dei gol fuori casa. La squadra veronese verr\u00e0 poi battuta in finale dalla Juventus.\nMaglie e sponsor.\nLo sponsor tecnico per la stagione 1982-1983 \u00e8 NR, mentre lo sponsor ufficiale \u00e8 Hitachi. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con colletto e maniche rosse e nere, pantaloncini bianchi e calzettoni bianchi; tuttavia fra l'ottobre del 1982 e il marzo del 1983 viene utilizzata una specifica seconda maglia invernale, bianca con \"pinstripe\" rossonere.\nOrganigramma societario.\nArea direttiva\nArea tecnica\nArea sanitaria"}
{"id": "1660078", "revid": "767487", "url": "https://it.wikipedia.org/wiki?curid=1660078", "title": "Gabriella Rasponi Spalletti", "text": "Biografia.\nGabriella Rasponi Bonanzi nacque il 10 aprile 1853 a Ravenna; figlia di Cesare Rasponi Bonanzi (1822-1886), vice-console di Francia, deputato e poi senatore del Regno d'Italia, e di Letizia Rasponi Murat (1832-1906), figlia del conte Giulio Rasponi e nipote di Gioacchino Murat e Carolina Bonaparte.\nPrima di trasferirsi a Roma al seguito del marito Venceslao Spalletti Trivelli, divenuto Senatore del Regno d'Italia nel 1884, e di aprire le porte del suo salotto capitolino a intellettuali come Marco Minghetti e Ruggero Bonghi, visse a Reggio Emilia.\nNel 1901 fece costruire una villa vicino al Quirinale. L'edificio, noto come Villa Spalletti Trivelli, \u00e8 un villino urbano con giardino all'italiana che ospita oggi un hotel di lusso dallo stesso nome.\nMor\u00ec il 29 ottobre 1931 a Roma.\nScuola di modano e ricamo.\nNel 1897 organizz\u00f2 un laboratorio di merletto a filet in una delle sue ville a Quarrata. Il laboratorio, nato con l'obiettivo di migliorare la vita delle operaie, si trasform\u00f2 successivamente in uno dei primi istituti professionali per donne in Italia. Le opere prodotte nel laboratorio, finanziato da Gabriella Rasponi Spalletti, ebbero presto successo, tanto da essere commercializzate a partire dal 1903 dalla ditta \"Francesco Navone\" e da essere esposte a Roma (1902), Siena (1904), Genova (1905) e, all'estero, all'Esposizione universale di Saint Louis del 1904, nella quale si aggiudicarono il Gran Premio. Nel 1912 la scuola divent\u00f2 una cooperativa e prese il nome di \"Scuola di modano e ricamo Contessa Spalletti, Lucciano - Quarrata\". Nel 1924 della societ\u00e0 di mutuo soccorso facevano parte 450 socie.\nConsiglio Nazionale delle Donne Italiane.\nGabriella Rasponi Spalletti fu anche presidente del \"Consiglio Nazionale delle Donne Italiane\", sostenendo il suffragio universale e istituendo un Comitato di sostegno per le vittime del terremoto di Messina del 1908. Per quest'ultima iniziativa la regina Elena le confer\u00ec la missione ufficiale di tutrice di minori. Fu la prima donna a ottenere questo incarico.\nFigli.\nEbbe cinque figli:"}
{"id": "1660079", "revid": "339392", "url": "https://it.wikipedia.org/wiki?curid=1660079", "title": "Reggimento Alpini Paracadutisti", "text": ""}
{"id": "1660081", "revid": "1718925", "url": "https://it.wikipedia.org/wiki?curid=1660081", "title": "Nazionale di calcio dell'Italia", "text": "La nazionale di calcio dell'Italia, il cui nome ufficiale \u00e8 nazionale A, \u00e8 la rappresentativa calcistica dell'Italia ed \u00e8 posta sotto l'egida della Federazione Italiana Giuoco Calcio. Rappresenta l'Italia nelle varie competizioni ufficiali o amichevoli riservate a nazionali di calcio. I suoi componenti sono noti come \"Azzurri\" per il colore delle divise.\n\u00c8 una delle nazionali di calcio pi\u00f9 titolate del mondo: ha vinto quattro campionati mondiali (, , e , secondi al mondo dopo il e a pari merito con la ), due campionati europei ( ed ) e un torneo olimpico (, uno dei sette riservati alle nazionali maggiori e disputati dal 1908 al 1948). In bacheca annovera inoltre due Coppe Internazionali (1927-1930 e 1933-1935), competizione continentale riconosciuta quale ufficiosa antesignana del campionato europeo.\nAvendo ottenuto come ulteriori piazzamenti due secondi posti ( e ) e un terzo posto () al mondiale, due secondi posti all'europeo ( e ), una medaglia di bronzo al torneo olimpico di e un terzo posto sia alla FIFA Confederations Cup 2013 sia alla UEFA Nations League 2020-2021, l'Italia \u00e8 l'unica nazionale, con la , a essere salita sul podio di tutte le competizioni ufficiali organizzate da FIFA e UEFA per le nazionali maggiori.\n\u00c8 l'unica nazionale, con il , a essersi aggiudicata due titoli mondiali consecutivi (nelle edizioni del 1934 e del 1938), nonch\u00e9 una delle sei (con , , , e ) ad aver vinto il titolo mondiale tra le mura domestiche. \u00c8 inoltre una delle tre nazionali (con e ) ad aver vinto il titolo europeo in un'edizione casalinga.\nDetiene inoltre due record mondiali per squadre nazionali: quello di imbattibilit\u00e0 assoluta, stabilito tra il 10 ottobre 2018 e il 6 ottobre 2021, con 37 partite consecutive senza sconfitte, e quello di inviolabilit\u00e0 della propria porta, avendo conseguito un totale di minuti senza subire reti.\nNella graduatoria FIFA, in vigore dall'agosto 1993, ha occupato il 1\u00ba posto pi\u00f9 volte, nel novembre del 1993 e nel corso del 2007 (febbraio, aprile-giugno, settembre); il peggior piazzamento \u00e8 stato invece il 21\u00ba posto dell'agosto 2018. A febbraio 2022 occupa il 6\u00ba posto.\nStoria.\nLe vicende pi\u00f9 importanti della nazionale di calcio italiana sono legate alla cosiddetta nazionale \u00abA\u00bb che, almeno fino alla differenziazione delle varie categorie, era la nazionale unica, che assumeva poi varie fisionomie a seconda del torneo al quale essa partecipava. Se era normale che nel corso dei tornei maggiori quali Coppa Internazionale o campionato del mondo venisse schierata la formazione pi\u00f9 competitiva possibile, nel corso del torneo olimpico si dava spazio a professionisti di seconda fascia, in genere giovani universitari, come coloro che vinsero la medaglia d'oro nell'edizione di .\nNel secondo dopoguerra vennero via via inserite categorizzazioni pi\u00f9 precise, soprattutto per introdurre criteri oggettivi e uguali per tutti di convocazione dei giocatori, sia per via della progressiva istituzione di tornei giovanili sia per dare un quadro di riferimento chiaro al torneo olimpico di calcio: il regolamento del CIO prevede infatti che la partecipazione sia riservata solo ad atleti il cui \"status\" sia formalmente di dilettante. Questo, per\u00f2, faceva s\u00ec che molte federazioni che ammettevano il professionismo fossero costrette a mandare i loro giocatori di seconda, se non terza fascia (secondo una formula empirica di compromesso via via variata nel tempo, i professionisti meno in vista e meno pagati e, successivamente, quelli che non avessero mai partecipato alle fasi finali di un campionato continentale o di quello mondiale), mentre federazioni i cui atleti avevano lo \"status\" di dilettante, come l' e in generale tutte quelle del blocco dell'Est europeo, potevano mandare in pratica la propria nazionale maggiore.\nNon a caso per lungo tempo, nel secondo dopoguerra, il torneo olimpico di calcio fu appannaggio di nazionali come la succitata sovietica, la , la e l'. Ci\u00f2 perdur\u00f2 fino all'edizione di , quando fu deciso che le rappresentative olimpiche fossero, per tutti i partecipanti, le rispettive nazionali Under-21 (o Under-23), con al massimo tre calciatori fuoriquota.\nSegu\u00ec un periodo di calo, complice la seconda guerra mondiale e la tragedia di Superga del 1949. Infatti, l'Italia non ebbe successo al mondiale del 1950 n\u00e9 a quello del 1954 e, addirittura, non si qualific\u00f2 a quello del 1958: di conseguenza, rinunci\u00f2 a prendere parte al primo campionato europeo, la cui fase finale si svolse nel 1960. Al mondiale del 1962 usc\u00ec al primo turno in una spedizione mal gestita, mentre a quello del 1966 and\u00f2 peggio, perch\u00e9 fu eliminata dai semiprofessionisti della Corea del Nord.\nLa rinascita avvenne con la vittoria del , che vide l'Italia di Ferruccio Valcareggi, padrona di casa, superare in finale la . Due anni dopo, al mondiale di , gli \"Azzurri\" avrebbero dato vita alla famosa semifinale contro la , ricordata come la \"partita del secolo\", vinta per 4-3 ai tempi supplementari; in finale sarebbero stati poi sconfitti dal di Pel\u00e9 per 4-1. Dopo il negativo in Germania Ovest, dove l'Italia fu esclusa al primo turno, il profondo ricambio generazionale nel frattempo portato avanti da Enzo Bearzot permise alla squadra di ben figurare al mondiale di , dove espresse un bel gioco che le valse il quarto posto.\nSimile piazzamento venne replicato al giocato in Italia, stavolta accolto come insoddisfacente alla luce delle aspettative della vigilia. Questo ciclo culmin\u00f2 nel mondiale di , dove, pur a fronte di un certo scetticismo della vigilia, accentuato dall'incerto avvio sul campo, gli \"Azzurri\" uscirono alla distanza, battendo in sequenza nella seconda fase dapprima i campioni uscenti dell' e il favorito Brasile, poi, in semifinale, la sorprendente . Nella finale di Madrid sconfissero infine i campioni d'Europa in carica della Germania Ovest per 3-1, divenendo per la terza volta campioni del mondo.\nDopo la mancata qualificazione all'europeo di , il mondiale di segn\u00f2 l'addio di Bearzot. Gli \"Azzurri\" passarono nelle mani di Azeglio Vicini, il quale rinnov\u00f2 a sua volta il gruppo in vista del in Germania Ovest, dove raggiunsero la semifinale poi persa contro l'. Una bella nazionale si present\u00f2 al casalingo, ma in semifinale, dopo i tiri di rigore, ebbe la meglio l'Argentina; nella finale per il terzo posto gli \"Azzurri\" sconfissero poi l'.\nL'Italia fall\u00ec la qualificazione al in Svezia, sicch\u00e9 Vicini fu esonerato a eliminatorie in corso e sostituito da Arrigo Sacchi, il quale qualific\u00f2 la nazionale per il mondiale di . Nel novembre 1993, grazie all'ottimo girone di qualificazione disputato, l'Italia sal\u00ec al primo posto della classifica FIFA (istituita nell'agosto di quell'anno), posizione che mantenne per un mese. Al campionato del mondo di USA '94 gli \"Azzurri\" inizialmente stentarono, superando la fase a gironi solo tramite ripescaggio, ma poi riuscirono a proseguire il cammino sino alla finale, trascinati nella fase a eliminazione diretta dai gol di Roberto Baggio. Nella finale di Pasadena gli \"Azzurri\" pareggiarono senza reti contro il Brasile, ma persero nuovamente ai rigori, nella prima finale di un mondiale decisa dai tiri dal dischetto. L'avventura al in Inghilterra fin\u00ec gi\u00e0 al primo turno e contestualmente quella di Sacchi, a cui succedette Cesare Maldini. Al mondiale di , nel difficile quarto di finale contro i padroni di casa, gli \"Azzurri\" persero ancora una volta ai rigori.\nL'occasione per una rivincita arriv\u00f2 due anni dopo, al , dove gli \"Azzurri\" giunsero in finale, proprio contro la . In vantaggio fino al 90', la squadra di Dino Zoff pareva in procinto di condurre in porto il successo, ma i francesi pareggiarono all'ultimo istante dei tempi regolamentari: demoralizzati dalla rete subita \"in extremis\", gli \"Azzurri\" furono sconfitti ai supplementari dalla regola del \"golden goal\". A seguito di alcuni sprezzanti giudizi di Silvio Berlusconi, sentendosi leso nella sua dignit\u00e0, per protesta Zoff si dimise all'indomani della finale, lasciando il posto a Giovanni Trapattoni. Peggio and\u00f2 il mondiale di : la squadra alla vigilia era tra le favorite, ma, dopo aver passato a fatica il primo turno, esprimendo un gioco difensivista e rinunciatario, fu eliminata ancora al \"golden goal\" negli ottavi dai padroni di casa della (1-2); fu il risultato peggiore dal 1986. Al , similmente deludente, l'Italia usc\u00ec dal torneo al primo turno.\nAl l'Italia di Marcello Lippi fu grande protagonista. Dopo essere giunta prima nel suo girone davanti al , nella fase a eliminazione diretta batt\u00e9 in sequenza , e, ai tempi supplementari, anche la padrona di casa. In finale trov\u00f2 nuovamente la Francia, superandola ai rigori: fu il \"penalty\" di Fabio Grosso a incoronare gli \"Azzurri\" campioni del mondo per la quarta volta. Lippi lasci\u00f2 dopo il successo e venne sostituito da Roberto Donadoni, che guid\u00f2 la nazionale all'europeo di , dove l'Italia si spinse fino ai quarti di finale, venendo estromessa dal dischetto per mano della , futura vincitrice del torneo.\nLa vittoria mondiale del 2006 aveva permesso agli \"Azzurri\", nel frattempo tornati sotto la guida di Lippi, di accedere all'edizione 2009 della Confederations Cup: alla sua prima partecipazione, in Sudafrica l'Italia deluse, venendo eliminata al primo turno. Al mondiale di la squadra azzurra, guidata sempre da Lippi, deluse ancor di pi\u00f9, chiudendo all'ultimo posto il proprio girone eliminatorio: gli \"Azzurri\" furono estromessi al primo turno del mondiale, fatto che non accadeva da trentasei anni, e, per la prima volta in diciassette partecipazioni, senza vincere alcuna partita.\nNell'estate 2010 l'Italia pass\u00f2 sotto la guida di Cesare Prandelli. Durante le qualificazioni al la nazionale, a seguito della vittoria contro la del 6 settembre 2011 (1-0), ottenne il record di precocit\u00e0 per quanto riguarda l'accesso alla competizione continentale, conseguita con due turni di anticipo. Nella fase conclusiva dell'Europeo l'Italia approd\u00f2 fino alla finale, dove sub\u00ec, tuttavia, un pesante 0-4 dalla Spagna.\nIl secondo posto maturato nella rassegna continentale permise agli \"Azzurri\" di partecipare l'anno seguente alla Confederations Cup. Stavolta ben si comportarono rispetto all'edizione precedente: sconfitti in semifinale, ai rigori, ancora dalla Spagna, gli italiani si rifecero nella finale per il terzo posto, conquistando la medaglia di bronzo battendo, nuovamente dal dischetto, l'. Nonostante tali positivi piazzamenti, la gestione Prandelli si concluse negativamente al mondiale di , in cui la nazionale venne eliminata alla fase a gironi; per la terza volta nella propria storia gli \"Azzurri\" vennero estromessi al primo turno da due edizioni consecutive della rassegna iridata.\nA Prandelli segu\u00ec l'interregno di Antonio Conte, il quale rivitalizz\u00f2 temporaneamente una nazionale in fase calante, lasciandola al termine del dopo un'eliminazione ai quarti di finale contro la Germania campione del mondo in carica, maturata solo ai rigori. Fallimentare si rivel\u00f2, invece, la successiva gestione di Gian Piero Ventura, con l'Italia che per la seconda volta nella sua storia manc\u00f2 la qualificazione al mondiale (dopo una striscia di quattordici partecipazioni consecutive alle fasi finali), causa l'eliminazione allo spareggio per l'accesso a per mano della .\nA risollevare le sorti di una nazionale al suo punto pi\u00f9 basso da sessant'anni a quella parte, venne chiamato Roberto Mancini, il quale guid\u00f2 gli \"Azzurri\" al debutto nella neonata UEFA Nations League e in seguito ottenne, con il record di tre giornate di anticipo e un percorso netto di dieci vittorie su dieci incontri, la qualificazione alla fase finale del . Un anno pi\u00f9 tardi l'Italia consegu\u00ec anche l'accesso alla \"final four\" di UEFA Nations League 2020-2021, per poi prolungare la striscia di imbattibilit\u00e0 anche al campionato europeo, dove la squadra azzurra raggiunse, per la seconda volta in tre edizioni, la finale di Wembley, vinta ai tiri di rigore contro l'Inghilterra: per gli italiani fu il secondo titolo europeo, a cinquantatr\u00e9 anni di distanza dal precedente. Nel settembre seguente gli \"Azzurri\" prolungarono la striscia di imbattibilit\u00e0 a 37 partite (record mondiale assoluto) e ad ottobre chiusero al terzo posto l'edizione casalinga della UEFA Nations League.\nStrutture.\nStadio.\nLa nazionale italiana non dispone di uno stadio nazionale fisso nel quale disputare la maggior parte degli incontri casalinghi. Pertanto, gli \"Azzurri\" giocano le partite interne a rotazione nei principali impianti italiani, scegliendo di volta in volta l'impianto a seconda dell'importanza della partita, dell'avversario che si incontra e dell'eventuale affluenza di pubblico.\nLe sfide ufficiali o di maggiore spessore vengono disputate, come detto, negli stadi delle principali citt\u00e0 del paese e, per questo, le sedi pi\u00f9 utilizzate ci sono l'Olimpico di Roma, il Giuseppe Meazza di Milano, l'Artemio Franchi di Firenze, il Luigi Ferraris di Genova, il Diego Armando Maradona di Napoli, il Renato Dall'Ara di Bologna, l'Olimpico e lo Juventus Stadium di Torino e il Renzo Barbera di Palermo. Per le amichevoli o gli incontri di minore importanza si opta invece, a seconda dell'esigenza, per le pi\u00f9 svariate localit\u00e0 della penisola e, spesso, \u00e8 capitato che venissero scelte citt\u00e0 in cui il club calcistico principale fosse stato di recente promosso in Serie A o che avessero inaugurato da poco un nuovo impianto.\nCentro di allenamento.\nPer i ritiri prima di un torneo o di incontri ufficiali, nonch\u00e9 per tutte le sessioni di allenamento, gli \"Azzurri\" hanno sede fissa nel Centro tecnico federale Luigi Ridolfi a Firenze, nel quartiere di Coverciano, dal quale la struttura prende colloquialmente il nome. Il centro di propriet\u00e0 della FIGC, primo al mondo nel suo genere, ospita anche tutte le altre diciotto nazionali maschili e femminili di calcio, in vista dei rispettivi impegni internazionali, tanto da essere rinominata \"Casa degli Azzurri\", oltre a \"Universit\u00e0 del calcio\", poich\u00e9 sede del Settore tecnico federale.\nDal 1990 ai primi anni 2000 soprattutto, la nazionale ebbe anche una seconda opzione quale sede dei ritiri e degli allenamenti: il Centro sportivo La Borghesiana, struttura privata ubicata nell'omonima periferia di Roma.\nColori e simboli.\nColori.\nLa prima maglia indossata dalla nazionale italiana nell'esordio assoluto con la del 15 maggio 1910 era di colore bianco. Tale scelta fu semplicemente dovuta al fatto che non si era raggiunto ancora l'accordo sulla divisa ufficiale, e dunque si decise di non colorarla lasciandola bianca. Il colore bianco \u00e8 stato poi utilizzato, con sporadiche eccezioni, per le seconde maglie della nazionale.\nDopo due partite, in occasione di un'amichevole con l' disputata a Milano il 6 gennaio 1911 la tenuta bianca venne sostituita da quella azzurra: la scelta fu motivata dal fatto che l'azzurro (o meglio, il blu Savoia) era il colore dello stendardo della casa reale dei Savoia (sul quale poi campeggiava lo stemma sabaudo); la divisa prevedeva in abbinamento pantaloncini bianchi e calzettoni neri (col tempo anche questi ultimi diverranno azzurri). \u00c8 molto diffusa la leggenda secondo cui le divise italiane dei primi decenni fossero di una tonalit\u00e0 di azzurro molto chiara, pi\u00f9 vicina al celeste. In realt\u00e0, le maglie della nazionale sono state fin dagli esordi azzurre o blu: questo \"falso storico\" (che ha influenzato anche le divise Kappa dei primi anni 2000, oltrech\u00e9 la maglia celebrativa realizzata dalla Puma per la Confederations Cup 2009) \u00e8 probabile derivi dalle copertine acquerellate che \"La Domenica del Corriere\" dedicava alla squadra (le poche immagini a colori all'epoca disponibili), in cui le maglie venivano rappresentate con un celeste molto chiaro.\nDurante gli anni 1930 l'Italia ha vissuto anche una breve parentesi con una divisa completamente nera, voluta dal regime fascista di Benito Mussolini; la maglia nera debutt\u00f2 il 17 febbraio 1935 in un'amichevole contro la Francia allo Stadio del Partito Nazionale Fascista di Roma, e seppur non abbia mai soppiantato stabilmente la maglia azzurra, questa venne sfoggiata in misura minore dalla nazionale anche al torneo calcistico degli XI Giochi olimpici di Berlino dell'anno seguente, e ai Mondiali di . La divisa nera cadde nell'oblio dopo la caduta di Mussolini; il solo colore, limitato a un inserto sulla manica sinistra, ritorn\u00f2 sulle maglie azzurre all'indomani della tragedia di Superga quando tutte le rappresentative nazionali, in memoria del \"Grande Torino\", scesero in campo per un anno intero col lutto al braccio \"compreso\" nella divisa: non si trattava infatti di una fascia, ma di una vera e propria diversa colorazione nella trama azzurra.\nPer quanto riguarda le maglie dei portieri, le prime divise erano di colore nero; successivamente dagli anni 1950 in poi sono state pressoch\u00e9 stabilmente di tonalit\u00e0 grigia con il colletto e i polsi blu, a partire dagli anni 1980 le maglie erano di una tonalit\u00e0 metallica vicina all'argento, con piccole modifiche legate alle variazioni stilistiche degli sponsor tecnici (ad esempio, la maglia del 1994 aveva le maniche rosse, bianche e blu con disegni zigzag). Solo a partire dalla met\u00e0 degli anni 1990 hanno assunto altre colorazioni, generalmente rosso o verde, adattandosi anche qui allo stile dello sponsor tecnico.\nLa maglia della nazionale ha visto anche delle varianti cromatiche nel corso della sua storia. Nel 1950 la nazionale B disput\u00f2 un'amichevole contro l'Inghilterra B indossando, per un'unica volta, una divisa azzurra con fascia bianca, e numeri neri sulla schiena. Sempre negli anni 1950 la Nazionale giovanile scendeva in campo con una maglia verde, colore poi saltuariamente scelto anche dalla Nazionale di Lega e, per un'unica amichevole del 1954 contro l' giocata a Roma, anche dalla nazionale A. Nel 1994 l'Under-21, a causa di un disguido tecnico, gioc\u00f2 contro la Croazia U-21 a Caltanissetta indossando la seconda divisa della squadra cittadina, il , di colore rosso. Infine nel 2004, per un'amichevole a Reykjav\u00edk con l', la nazionale utilizz\u00f2 un'inedita divisa blu scuro.\nNel 2019, per la prima volta nella sua storia, l'Italia si dot\u00f2 ufficialmente di una terza divisa, rispolverando nell'occasione il verde visto fugacemente nel secondo dopoguerra.\nDivise.\nStoria.\nLe maglie delle nazionali, almeno fino agli anni 1970, erano di produzione artigianale, anonime e spartane. A met\u00e0 del decennio fecero ingresso massiccio gli sponsor tecnici, che si accreditarono come fornitori unici di tutto l'equipaggiamento della nazionale (ad eccezione delle scarpe, che ogni calciatore sceglieva e tuttora sceglie a seconda della propria comodit\u00e0 e dei propri contratti di sponsorizzazione). Da notare che fino al 1999 gli accordi di fornitura tra la FIGC e i vari fornitori tecnici che si sono alternati negli anni vietavano a questi ultimi di marchiare col proprio logo o con altri elementi estranei la divisa ufficiale della Nazionale, caso unico al mondo.\nNel 1974 il primo fornitore della nazionale fu adidas (anche se fino al 1978 le maglie erano prodotte dalla ditta Baila, mentre le tute e i calzettoni erano di marca tedesca), a cui nel 1979 subentr\u00f2 Le Coq Sportif, che rimase fino al 1984. Dopo tre amichevoli giocate con divise fornite da Ennerre, nel 1985 ebbe inizio il lungo sodalizio con Diadora, che si concluse nel 1994, quando subentr\u00f2 Nike. Nel 1999, con le prime maglie firmate Kappa, per la prima volta nella storia della nazionale il logo dello sponsor tecnico comparve sulle maglie. Dal 2003 il fornitore tecnico dell'Italia \u00e8 Puma. Da quando la FIGC ha raggruppato sotto il proprio coordinamento tutto il calcio giocato in Italia, anche la situazione-uniformi \u00e8 stata normalizzata, per cui tutte le nazionali maschili e femminili di qualsiasi categoria e specialit\u00e0 vestono lo stesso marchio e usano lo stesso equipaggiamento dello sponsor tecnico del momento.\nPer quanto riguarda, invece, la foggia delle maglie, essa non ha avuto grossi cambiamenti nel tempo, adeguandosi pi\u00f9 o meno blandamente alla moda del momento, con periodici mutamenti legati soltanto alla forma del colletto, almeno fino all'inizio degli anni 1980: se, infatti, sino ad allora la tenuta era sostanzialmente rimasta alla maglia girocollo e pantaloncini bianchi (con alcune variazioni, tipo i pantaloncini e calzettoni neri degli anni 1950 e 1960), ai mondiali di e la maglia da trasferta era invece bianca con una grande striscia orizzontale blu all'altezza del petto. Nel corso del in Spagna venne adottato un collo a V ornato da bordini tricolori, mentre al mondiale di comparvero minuscoli triangolini tricolori e stemmi stampati su tutta la maglia. Le divise Nike del periodo 1996-1997 erano caratterizzate da orlature inferiori di colore oro e una scritta che cre\u00f2 molto disappunto, dato che andava a cadere proprio sulle natiche dei calciatori. Nel in Francia, la maglia aveva delle righe orizzontali che correvano dall'ascella fino alla fine della maglia.\nDurante il campionato europeo di , con il \"Kombat\" di Kappa, la nazionale adott\u00f2 un modello molto attillato e elasticizzato, che fece moda per un certo periodo. Per il in Portogallo i numeri della divisa passarono da bianchi a color oro. Al mondiale di vennero aggiunte delle vistose sfumature blu scuro sui bordi, mentre sulla maglia bianca vi era un triangolino azzurro che partiva dal collo. In questi anni, sempre pi\u00f9 spesso la nazionale inizi\u00f2 a sfoggiare il completo maglia-pantaloncini-calzettoni totalmente azzurri (l'Italia gioc\u00f2 la finale del campionato mondiale di calcio 2006 con questo completo). Nel 2007 sulla seconda maglia, quella bianca, sono ritornati i numeri in blu scuro. Al in Austria e Svizzera tornarono i numeri in bianco sulla prima maglia. Per quanto riguarda i pantaloncini, storicamente di colore bianco, nei decenni ci sono stati pochi cambiamenti; tuttavia, come accennato sopra, nel terzo millennio lo sponsor tecnico ha proposto frequentemente pantaloncini di colore azzurro come la maglia.\nIl 2 settembre 2008, in presenza del presidente della FIFA Joseph Blatter, venne presentato il FIFA Champions Badge, stemma celebrativo di campione del mondo in carica, introdotto dall'organismo mondiale, inserito al centro sulla maglia della nazionale; l'Italia \u00e8 stata la prima nazionale al mondo a fregiarsi di questo riconoscimento.\nPer la FIFA Confederations Cup 2009, Puma ha messo a disposizione della nazionale un completo celebrativo, che voleva omaggiare quelli indossati durante gli anni 1930. La maglia era di colore celeste molto chiaro, denominato \"Cendre Blue\", con inserti tricolori sul lato destro del tronco. Il logo della FIGC era pi\u00f9 grande del solito, incorniciato sempre dello stesso colore. I pantaloncini e i calzettoni erano invece marroni. Un altro completo celebrativo \u00e8 stato realizzato per la sola amichevole con l'Inghilterra del 15 agosto 2012, quando la nazionale \u00e8 scesa in campo con una speciale maglia che si rifaceva a quella vittoriosa di Spagna '82, celebrando il trentennale del terzo trionfo mondiale azzurro. Infine, per la FIFA Confederations Cup 2013, \u00e8 stata usata una divisa leggermente diversa da quella usata all'Europeo di e nelle qualificazioni mondiali per il 2014, con una striscia verde sulla manica destra e una rossa su quella sinistra, e un azzurro leggermente pi\u00f9 scuro.\nSimboli ufficiali.\nStemma.\nDetto nella sezione precedente dell'origine dell'azzurro quale colore della rappresentativa nazionale (esteso poi alle altre discipline), bisogna aggiungere che durante il fascismo sulle maglie era visibile un fascio littorio ricamato in oro, che caricava la croce sabauda gi\u00e0 presente dal 1910. Questa fu tra l'altro la tenuta con cui gli \"Azzurri\" vinsero i Mondiali di e nonch\u00e9 il titolo olimpico di Berlino 1936. Non era raro vedere usata, in quegli anni, una tenuta da gara completamente nera quale seconda uniforme di gioco (come avvenne nei quarti di finale del Mondiale del 1938 contro la Francia).\nNel secondo dopoguerra, caduto il regime fascista e abolita la Monarchia, la croce sabauda lasci\u00f2 il posto a un tricolore originariamente raccolto in uno scudetto (di forma analoga a quello delle squadre campioni d'Italia di qualsiasi disciplina). Nel corso degli anni il tricolore sulle maglie ha cambiato varie volte forma (quadrangolare, trapezoidale, rotondo) e posizione, dal lato sinistro fino al centro, per poi tornare al lato sinistro. Dell'inizio degli anni 1950 \u00e8 invece l'idea di sormontare lo scudo tricolore con una banda recante la scritta in maiuscolo. Successivamente fu inserita nello scudetto anche la sigla della Federazione, scritta in verticale sulla banda bianca.\nNel 1983, per celebrare la vittoria nel campionato del mondo dell'anno precedente, tre stelle dorate sostituirono la scritta sopra il tricolore, poi il tutto fu rimpiazzato nel 1984 da un nuovo stemma tondo incorporante le tre stelle, le scritte e e il tricolore. Dal 1991 al 1998 lo stemma adottato fu una lettera \"i\" stilizzata in corsivo, con tanto di puntino laterale blu, contenente i soliti elementi (stelle e tricolore) pi\u00f9 la denominazione estesa .\nNel 1999 si tornava al tradizionale scudo tricolore, mentre il logo federale veniva relegato al solo ambito istituzionale. L\u2019identit\u00e0 visiva di nazionale e federazione fu nuovamente unificata nel 2005 con l\u2019adozione di un nuovo stemma: uno scudetto blu dai bordi squadrati, recante in capo la scritta aurea e all'interno tre bande verticali cuspidate verde, bianca e rossa, terminanti ciascuna con una stella d\u2019oro (evocante i mondiali vinti); nella banda bianca, pi\u00f9 larga delle altre due, campeggiava altres\u00ec il disegno stilizzato di un pallone con inscritto l\u2019acronimo . Con la conquista del quarto mondiale, quest\u2019ultimo elemento venne ingrandito e spostato pi\u00f9 in alto, mentre nella banda bianca fu aggiunta un\u2019ulteriore stella.\nA ottobre 2017 la FIGC ha introdotto un nuovo logo unificato, che declina la classica foggia dello scudetto tricolore nella forma di uno scudo svizzero; il disegno del pallone con la dicitura si sposta a cavallo della fascia ricurva che \u201csottolinea\u201d l\u2019epigrafe , mentre le stelle celebrative dei mondiali si collocano esternamente al di sopra dell\u2019insieme.\nInno.\nOltre a \"Il Canto degli Italiani\" (conosciuto anche come \"Fratelli d'Italia\", \"Inno di Mameli\" o \"Canto nazionale\"), inno nazionale della Repubblica Italiana suonato prima di ogni incontro degli \"Azzurri\", nel corso degli anni sono stati commissionati dalla FIGC vari inni celebrativi della Nazionale maschile di calcio. Il primo inno, commissionato nel 1997 in occasione del centenario della Federcalcio, venne scritto dal cantautore Claudio Baglioni, che compose il brano \"Da me a te\", presentato allo Stadio Ennio Tardini di Parma il 22 aprile 1998 in concomitanza dell'amichevole Italia-. Un nuovo inno venne realizzato nel 2006 dal gruppo musicale dei Pooh, dal titolo \"Cuore azzurro\", che accompagn\u00f2 la nazionale nel corso del campionato mondiale 2006, vinto proprio dall'Italia. I proventi ricavati vennero devoluti interamente in beneficenza per il recupero dei bambini soldato della Sierra Leone. L'ultimo inno della nazionale italiana \u00e8, dal 2014, il brano \"Un amore cos\u00ec grande 2014\" ricantato dal gruppo musicale dei Negramaro, la cui versione originale \u00e8 stata interpretata nel 1976 da Mario Del Monaco e nel 1984 da Claudio Villa. La cover dei Negramaro \u00e8 stata anche pubblicata come singolo su iTunes e il ricavato delle vendite \u00e8 stato devoluto in beneficenza alle societ\u00e0 ONLUS AISM e AISLA per sostenere le loro ricerche scientifiche contro la sclerosi.\nClub Italia.\nLa nazionale A \u00e8 gestita dal Club Italia, organismo che riunisce le squadre nazionali, sia maschili sia femminili, delle discipline poste sotto l'egida della Federazione Italiana Gioco Calcio (calcio, calcio a 5 e beach soccer) e che ne coordina le attivit\u00e0. Pertanto, oltre alla nazionale A, sono gestite dal Club Italia le seguenti rappresentative: Under-21, Under-20, Under-19, Under-18, Under-17, Under-16, Under-15, A femminile, Under-23 femminile, Under-19 femminile, Under-17 femminile, Under-16 femminile, A calcio a 5, A femminile calcio a 5, Under-19 calcio a 5, Under-19 femminile calcio a 5 e beach soccer. Inoltre, in occasione di manifestazioni sportive multidisciplinari a cui partecipa l'Italia (Giochi Olimpici, Giochi del Mediterraneo e Universiadi), vengono costituite le relative nazionali di calcio denominate \"olimpica\" e \"universitaria\" (quest'ultima, sia maschile sia femminile).\nIl Club Italia \u00e8 presieduto dal presidente federale della FIGC, che impartisce le linee guida e approva i programmi tecnici, decide l'organigramma delle strutture del club, oltre a essere il Capo delegazione della nazionale A. Viene coadiuvato dal vicepresidente vicario della federazione e dal presidente della Lega Serie A, oltre ad avere la possibilit\u00e0 di istituire un organo consultivo composto da personalit\u00e0 del calcio italiano. La responsabilit\u00e0 delle scelte tecniche della nazionale A \u00e8 invece affidata al Commissario tecnico.\nLa struttura del Club \u00e8 formata dall'Area operativa e dall'Area tecnica, che si suddivide nelle seguenti funzioni: Performance e ricerca, Area medica, Football Analysis.\nIn passato sono comunque esistite altre rappresentative, attualmente scomparse a seguito di ristrutturazioni sia decise per norme federali che per esigenze legate ai requisiti di partecipazione ai vari tornei internazionali, come la nazionale B (in genere l'anticamera della nazionale A, costituita dalle seconde scelte di campionato o di giocatori sotto osservazione in vista di un eventuale impiego per la nazionale maggiore, e il cui ruolo spesso si \u00e8 sovrapposto con quello della, scomparsa anch'essa, nazionale sperimentale) e la Under-23.\nSi fregiano (o si sono fregiate) impropriamente del titolo di \"nazionale\" anche alcune rappresentative di Lega. Dagli anni 1960 agli anni 1990 \u00e8 stata sporadicamente attiva una nazionale di Lega, con una propria maglia e stemma, che attingeva \u2014 indistintamente tra giocatori italiani e stranieri \u2014 dall'intero bacino della Serie A. Nel 2011 \u00e8 nata la cosiddetta B Italia, formata da giocatori con limite d'et\u00e0 Under-21 e militanti nella Serie B, che riprende idealmente la storia della rappresentativa Under-21 di Serie B, sotto l'egida della Lega Serie B.\nCalciatori.\nIn pi\u00f9 di 110 anni di storia, hanno vestito la maglia della nazionale di calcio dell'Italia oltre 800 calciatori, in gran parte tesserati dai club italiani al momento della convocazione.\nTra i calciatori di maggior rilievo che hanno vestito la maglia azzurra, figurano gli otto inseriti nella lista \"FIFA Century Club\", composta da giocatori che hanno disputato almeno 100 incontri con la propria nazionale: Gianluigi Buffon, Fabio Cannavaro, Paolo Maldini, Daniele De Rossi, Andrea Pirlo, Leonardo Bonucci, Giorgio Chiellini e Dino Zoff. Quest'ultimo, tra l'altro, \u00e8 stato inserito nel 2004 nella UEFA Jubilee Awards quale miglior calciatore italiano della met\u00e0 di secolo precedente, oltre a essere l'unico azzurro ad aver conseguito il titolo di campione sia d'Europa sia del mondo.\nTra i cannonieri si segnalano Gigi Riva, Giuseppe Meazza e Silvio Piola, oltre a Paolo Rossi e Salvatore Schillaci che hanno conseguito il titolo di capocannonieri di una edizione del campionato mondiale di calcio.\nAnche grazie alle loro gesta in nazionale, oltre al contributo dato nel proprio club, hanno vinto il Pallone d'oro, massimo riconoscimento individuale per un calciatore, Gianni Rivera (1969), Paolo Rossi (1982), Roberto Baggio (1993), Fabio Cannavaro (2006) e l'oriundo Omar Sivori (1961). Il termine \"oriundo\" \u00e8 diffusamente usato per indicare un calciatore di nazionalit\u00e0 straniera ma di origine italiana, equiparato nella normativa sportiva ai cittadini della penisola e perci\u00f2 ammesso a far parte della nazionale azzurra; \u00e8 stato il caso di Anfilogino Guarisi, Atilio Demar\u00eda, Luis Monti, Enrique Guaita e Raimundo Orsi campioni del mondo con l'Italia nel 1934, di Michele Andreolo campione del mondo nel 1938, di Mauro Germ\u00e1n Camoranesi campione del mondo nel 2006, di Jorginho, Emerson Palmieri e Rafael Tol\u00f3i campioni d'Europa nel 2021, e di diversi altri calciatori a partire dagli anni 1930 fino a oggi.\nCapitani.\nNella storia della nazionale azzurra, oltre 90 calciatori hanno indossato la fascia di capitano della squadra; di questi, 29 sono stati i capitani \"designati\" che hanno svolto questo ruolo stabilmente per un determinato periodo. Gianluigi Buffon \u00e8 il recordman per incontri disputati da capitano (80 partite) mentre Giacinto Facchetti ha assolto questo ruolo per il periodo di tempo pi\u00f9 lungo (11 anni). Altri capitani di maggior rilievo, per numero di incontri e/o periodo di tempo, sono stati Fabio Cannavaro, Paolo Maldini, Dino Zoff, Giuseppe Bergomi, Franco Baresi, Giampiero Boniperti e Silvio Piola.\nIl capitano attuale della squadra \u00e8, dal 2018, Giorgio Chiellini mentre il vicecapitano \u00e8 Leonardo Bonucci.\nCommissari tecnici.\nLa nazionale italiana \u00e8 stata guidata nella sua storia da 27 commissioni tecniche (inizialmente formate solitamente da arbitri, poi anche da allenatori) e da 16 commissari tecnici.\nLa prima commissione tecnica era formata da Umberto Meazza, Agostino Recalcati, Alberto Crivelli, Giannino Camperio e Achille Gama e fu in carica dal 15 maggio 1910 al 6 gennaio dell'anno seguente.\nIl primo commissario tecnico unico fu invece Vittorio Pozzo, che guid\u00f2 la nazionale per la prima volta (seguirono altri due incarichi nel 1924 e dal 1929 al 1948) dal 26 giugno 1912 al 3 luglio seguente. Pozzo ha portato gli \"Azzurri\" alle vittorie dei mondiali di e \u2014 unico allenatore ad aver trionfato in due rassegne iridate \u2014, oltre al torneo olimpico di e a due Coppe Internazionali (1927-1930 e 1933-1935), per un totale di cinque titoli che ne fanno il selezionatore pi\u00f9 vincente della storia del calcio.\nL'allenatore che ha guidato per pi\u00f9 incontri la nazionale italiana \u00e8 invece Enzo Bearzot, per 104 gare, dal 1975 al 1986 (nel periodo 1975-1977 coadiuvato da Fulvio Bernardini), portando quindi gli \"Azzurri\" alla conquista del dopo i quarti posti della precedente edizione di e del . Seguono Pozzo con 97 partite, Ferruccio Valcareggi, allenatore vincitore del e finalista al , con 58 incontri, e Marcello Lippi, vincitore del , con Cesare Prandelli, finalista al e terzo alla FIFA Confederations Cup 2013, entrambi a quota 56 gare.\nAltri commissari tecnici del passato degni di nota sono Arrigo Sacchi, sotto la cui guida la nazionale arriv\u00f2 in finale al , Dino Zoff, finalista al , e Azeglio Vicini, semifinalista al e terzo al .\nIl selezionatore della nazionale italiana dal 2018 \u00e8 Roberto Mancini, che ha guidato gli \"Azzurri\" alla vittoria del e al terzo posto nella UEFA Nations League 2020-2021.\nPartecipazioni ai tornei internazionali.\nLa nazionale A dell'Italia ha vinto quattro edizioni del campionato mondiale di calcio (, , e ), la massima competizione calcistica per squadre nazionali maschili, classificandosi seconda in altre due occasioni ( e ); inoltre, si \u00e8 classificata terza a e quarta ad . Per contro, non ha partecipato alla prima edizione () e non si \u00e8 qualificata a quelle di e ; inoltre, non ha superato il primo turno del campionato del mondo in sette occasioni. Ai mondiali l'Italia non ha mai perso nei tempi regolamentari o supplementari una partita di quarti di finale o semifinale. Le uniche sconfitte in questi turni sono maturate dopo i calci di rigore: contro l'Argentina in semifinale nel 1990 e contro la Francia ai quarti di finale nel 1998.\nL'Italia ha conseguito la vittoria nel campionato europeo di calcio per nazioni in due edizioni ( ed ) e si \u00e8 classificata seconda in altrettante occasioni ( e ) e quarta in una occasione (), giungendo complessivamente sei volte alle semifinali del torneo (l'altra a ).\nSi aggiungono alle suddette vittorie la medaglia d'oro al torneo olimpico di calcio di e quella di bronzo a quello di , in un periodo in cui l'ordinamento olimpico non aveva ancora uniformato, secondo il criterio dell'et\u00e0 massima dei giocatori, la composizione delle squadre.\nNella Confederations Cup conta due partecipazioni (2009 e 2013) e ha ottenuto come miglior risultato il terzo posto nell'edizione del 2013. Il terzo posto \u00e8 anche il miglior risultato degli italiani nella UEFA Nations League, conseguito nell'edizione 2020-2021.\nInfine, l'Italia ha vinto due Coppe Internazionali (torneo europeo nato nel 1927, prima dell'istituzione della UEFA e da questa mai riconosciuto ufficialmente, poi rimpiazzato nel 1960 dal campionato europeo) nelle edizioni 1927-1930 e 1933-1935, risultando l'unica squadra ad aver vinto due volte tale competizione.\nStatistiche e record.\nStatistiche degli incontri.\nL'Italia \u00e8 ai primi posti, tra le nazionali mondiali, per risultati accumulati nelle competizioni ufficiali in cui ha partecipato. Nella classifica storica dei mondiali di calcio gli \"Azzurri\" occupano la terza posizione dietro il e la , davanti l', la e la . Il distacco da e , \u00e8 dovuto, oltre alla mancata qualificazione alle edizioni 1958 e 2018, alle sette eliminazioni al primo turno (nel 1950, 1954, 1962, 1966, 1974, 2010, 2014).\nNella classifica storica degli europei di calcio, la vittoria al ha consentito alla nazionale italiana di posizionarsi al secondo posto, dietro la Germania e davanti alla Spagna, anche in questa graduatoria, pur avendo entrambe un successo in pi\u00f9 nella competizione continentale.\nDi seguito la tabella con le statistiche di tutte le partite ufficiali giocate dalla nazionale di calcio dell'Italia per ogni competizione.\nConfronti con le altre nazionali.\nQuesti sono i saldi dell'Italia nei confronti delle nazionali con cui sono stati disputati almeno 10 incontri. Come previsto dai regolamenti FIFA, le partite terminate ai rigori dopo i tempi supplementari sono considerate pareggi; allo stesso modo sono considerate le partite a eliminazione diretta decise dal sorteggio prima del 1970.\nNessuna nazionale\nRecord di squadra.\nDal 10 ottobre 2018 (pareggio al Ferraris contro l') all'8 settembre 2021 (vittoria al Mapei Stadium contro la Lituania) la nazionale italiana \u00e8 rimasta imbattuta per un totale di 37 gare ufficiali consecutive, superando nel pareggio a reti bianche contro la del 5 settembre 2021 il precedente record per le nazionali maschili di 35 partite ufficiali consecutive senza sconfitte, che era detenuto congiuntamente dalla nazionale brasiliana (tra il 16 dicembre 1993 e il 21 gennaio 1996) e dalla nazionale spagnola (tra il 7 febbraio 2007 e il 24 giugno 2009). Inoltre, se si escludono le gare amichevoli da questa serie, gli azzurri detengono anche il record di imbattibilit\u00e0 in gare di competizioni per nazionali maschili, avendo realizzato una striscia di 31 partite senza perdere, superando il precedente primato della nazionale spagnola (29) nel periodo 2010-2013.\nUn altro record detenuto dalla nazionale italiana \u00e8 quello dei minuti senza subire reti: 1168. Dalla rete subita nella sfida contro i nella UEFA Nations League del 14 ottobre 2020, alla rete siglata dall' nel secondo tempo supplementare degli ottavi di finale del , si sono alternati imbattuti tra i pali i portieri Gianluigi Donnarumma (che ha giocato per 987 minuti), Salvatore Sirigu (91 minuti), Alessio Cragno (63 minuti) e Alex Meret (27 minuti). Questo record migliora quello precedente di 1143 minuti, che apparteneva sempre alla nazionale italiana, siglato nel periodo tra il 1972 e il 1974. In questo caso la porta azzurra era stata difesa solamente da Dino Zoff, che conserva il record di minuti di imbattibilit\u00e0 di un singolo portiere.\nTifoseria e rivalit\u00e0.\nTifoseria.\nSecondo le statistiche commissionate dalla FIGC, nel 2017 il 59% degli italiani dichiarava di essere interessato alle vicende della nazionale A. Questo seguito per la nazionale maggiore maschile si traduce in un 37% dei tifosi che dichiara di aver assistito allo stadio ad almeno 2 incontri degli \"Azzurri\", ma soprattutto a un notevole audience televisivo: la trasmissione pi\u00f9 seguita nella storia dell'Auditel, dal 1984 a oggi, risulta essere la semifinale del tra l'Italia e l'Argentina, disputata il 3 luglio, quando furono 27.537.000 i telespettatori che seguirono l'evento, con una percentuale dell'87,25% di share; inoltre, nella classifica dei 50 programmi pi\u00f9 visti della televisione italiana, figurano ben 45 incontri della nazionale A.\nL'interesse per la nazionale varca anche i confini dell'Italia, poich\u00e9 il 38% degli emigrati italiani nel mondo dichiara di riconoscersi nei colori azzurri e di seguirne in modo assiduo gli incontri.\nIl tifo per la nazionale italiana assume per\u00f2 una maggiore passione in concomitanza con le fasi finali del campionato mondiale o dell'europeo, se questa \u00e8 tra le partecipanti all'evento. In molti balconi o terrazze delle abitazioni italiane si assiste all'esposizione della Bandiera d'Italia. Per gli incontri degli \"Azzurri\" nei suddetti tornei, vengono spesso allestiti dei maxischermi, da parte delle amministrazioni comunali, nelle principali piazze delle citt\u00e0 d'Italia ma anche da parte di privati in pubblici esercizi come bar, pub, lidi e, in caso di vittoria della gara, si assiste ai \"caroselli\" di auto dei tifosi per le strade dei centri urbani, aumentando la partecipazione in proporzione agli stessi con vari i passaggi di turno nel torneo, ai quali si aggiungono numerosi spettacoli pirotecnici nei cieli delle citt\u00e0 italiane in caso di successo finale dell'evento.\nCapita, non di rado, che tutte le sopra citate manifestazioni spontanee di tifo per gli \"Azzurri\" si riscontrino anche nelle grandi citt\u00e0 di ogni continente, se sono presenti numerose comunit\u00e0 di emigrati italiani. Spesso le vittorie dell'Italia in una determinata nazione, sono state anche motivo di riscatto sociale per gli italiani ivi residenti, come accadde in Germania nel 2006. E proprio questi ultimi sono stati spesso i maggiori supporters, agli allenamenti e allo stadio, nelle varie rassegne continentali o mondiali disputate all'estero. Per tali motivi, ad esempio, all'epoca del torneo mondiale di , la Federcalcio chiese e ottenne dalla FIFA che l'Italia venisse inserita nel girone in cui vi erano gli incontri da disputare a New York, metropoli con una forte immigrazione italiana.\nLe maggiori manifestazioni organizzate in onore della nazionale, si ebbero il giorno seguente alle vittorie al e al (svolto nel 2021). In entrambe le occasioni, la squadra vincitrice della coppa torn\u00f2 nella capitale dalla sede della finale del torneo e, dopo essere stata ricevuta prima al Palazzo del Quirinale dal Presidente della Repubblica italiana e successivamente a Palazzo Chigi dal Governo, effettu\u00f2 un giro su un autobus scoperto (mostrando il trofeo vinto) lungo le principali strade del centro storico di Roma. Nel 2006 i festeggiamenti erano gi\u00e0 iniziati prima dei due ricevimenti ufficiali, con un milione di fan che \"scort\u00f2\" a bordo strada il pullman azzurro, senza soluzione di continuit\u00e0 dall'aeroporto di Fiumicino (dove vi fu anche il passaggio delle Frecce Tricolori nei cieli dell'area metropolitana di Roma) fino ai palazzi delle istituzioni, e si conclusero a notte inoltrata al Circo Massimo davanti a settecentomila persone, evento che non pot\u00e9 essere replicato nel 2021, a causa delle restrizioni dovute alla pandemia di Covid-19.\nRivalit\u00e0.\nLe prime rivalit\u00e0 della nazionale di calcio italiana sono state quelle, negli anni venti e trenta dello scorso secolo, con , , e ; queste, nel corso dei decenni successivi, sono state sostituite dalle rivalit\u00e0 con le altre due big sudamericane ( e ) ma, soprattutto, con le altre grandi potenze del calcio europeo vincitrici di un titolo mondiale: , , e .\nTra l'altro, la nazionale di calcio dell'Italia vanta un singolare primato: tutti e sette i titoli ufficiali vinti dagli \"Azzurri\" sono stati conquistati o tra le mura domestiche (Roma, e ) o in casa delle altre quattro rivali calcistiche europee (Parigi, ; Madrid, ; Berlino, Olimpiade 1936 e ; Londra, ), alzando quindi al cielo un trofeo in tutte e cinque le grandi capitali dell'Europa occidentale.\nLa rivalit\u00e0 calcistica tra la nazionale italiana e la trova radici ben profonde e non solo legate al mondo del calcio. Sussiste da sempre tra i due paesi un rapporto di amore-odio contraddistinto dal rispetto e la stima reciproci, ma accompagnato spesso da scherno e competizione, a livello economico-commerciale ma anche culturale. Anche per questo motivo le loro sfide sono molto sentite da giocatori, dirigenti, giornalisti e tifosi.\nLa prima sfida avvenne nel 1910 a Milano, con gli \"Azzurri\" alla loro prima partita della storia e con il risultato finale di 6-2 per i padroni di casa. La rivalit\u00e0 inizi\u00f2 tuttavia sul finire degli anni novanta, quando al , giocato proprio in Francia, le due nazionali si scontrarono nei quarti di finale, con i \"Bleus\" che vinsero ai tiri di rigore. Due anni dopo, la sfida si ripropose in finale del a Rotterdam e la Francia vinse ancora sugli \"Azzurri\", pareggiando al termine dei tempi regolamentari e segnando ai supplementari il decisivo golden goal. La rivincita italiana avvenne nel con la finale di Berlino ancora tra Francia e Italia, e gli \"Azzurri\" vinsero il titolo mondiale sui francesi ai tiri di rigore, successivi a un incontro ricco di episodi incandescenti.\nNei principali tornei per nazionali, le due formazioni si sono affrontate per nove volte: cinque alla Coppa del Mondo FIFA (quarti di finale al , fase ai gironi al , ottavi di finale al , quarti di finale al e finale del ), due al Campionato europeo UEFA (finale di Euro 2000 e fase a gironi di Euro 2000) e due ai Giochi olimpici ( e ).\nLa rivalit\u00e0 calcistica tra la nazionale italiana e la (tra il 1949 e il 1990 identificata come ) \u00e8 spesso ribattezzata come il \u00abderby d'Europa\u00bb, anche in virt\u00f9 del fatto che le due squadre sono le pi\u00f9 titolate in Europa e tra le pi\u00f9 titolate al mondo.\nLa prima sfida avvenne nel 1923 a Milano, con gli \"Azzurri\" che superarono i tedeschi per 3-1 dando inizio a un classico del calcio mondiale, ma la vera rivalit\u00e0 ebbe inizio il 17 giugno 1970 a Citt\u00e0 del Messico, quando nella semifinale del l'Italia riusc\u00ec a vincere per 4-3, al termine dei tempi supplementari, in quella che fu in seguito definita come la \u00abPartita del secolo\u00bb. Successivamente, l'apice delle sfide tra Germania e Italia si ebbe al , quando le due formazioni si affrontarono a Madrid in finale, con la nazionale italiana vincitrice del suo terzo titolo mondiale sconfiggendo la Germania Ovest per 3-1.\nAd aumentare la rivalit\u00e0 calcistica tra Germania e Italia ha contribuito il fatto che gli ultimi due campionati del mondo disputati sul territorio delle due nazioni siano stati vinti dalla nazionale rivale: al mondiale di vinsero i tedeschi (in finale contro l' che aveva a sua volta eliminato gli \"Azzurri\") mentre il torneo di fu conquistato dall'Italia che in semifinale a Dortmund super\u00f2 per 2-0 proprio i padroni di casa.\nNei principali tornei per nazionali, le due formazioni si sono affrontate per ben nove volte: cinque alla Coppa del Mondo FIFA (, semifinale del , , e ) e quattro al Campionato europeo UEFA (fase a gironi a Euro 1988, fase a gironi a Euro 1996, semifinali a Euro 2012 e quarti di finale a Euro 2016). Le numerose sconfitte dei tedeschi nei tornei ufficiali sono un fatto calcistico molto sentito in Germania, tanto che questo record negativo fa s\u00ec che l'Italia sia definita \u00abil pi\u00f9 grande incubo calcistico\u00bb, \u00abuna nemesi\u00bb, e che l'ex presidente della federazione calcistica tedesca (DFB) Wolfgang Niersbach ritenne che un incontro con l'Italia, anche se amichevole, non debba essere considerato soltanto una partita, ma \u00abuna competizione per il prestigio e l'onore\u00bb.\nLa rivalit\u00e0 calcistica tra la nazionale italiana e l' \u00e8 il simbolo soprattutto di un diverso approccio culturale e metodologico al calcio degli \"Azzurri\" rispetto alla nazionale \u00abdei tre leoni\u00bb. Calcisticamente, tra le due nazioni c'\u00e8 anche una forte competizione a livello di club.\nLa prima sfida avvenne nel 1933 a Roma e termin\u00f2 con un pareggio per 1-1; il secondo incontro fu disputato l'anno seguente a Londra e pass\u00f2 alla storia come la \u00abbattaglia di Highbury\u00bb: l'Italia qualche mese prima si era laureata campione del mondo e la partita fu presentata come decisiva per stabilire a chi spettasse la supremazia mondiale. Dopo due minuti di gioco gli azzurri rimasero in dieci uomini per l'infortunio del centromediano Luis Monti (in quel periodo non erano previste sostituzioni) e nel giro di dieci minuti si trovarono in svantaggio di 3 reti a 0. La partita si trasform\u00f2, per l'appunto, in una battaglia e nel secondo tempo l'Italia accorci\u00f2 le distanze con due gol di Giuseppe Meazza, che negli ultimi minuti colp\u00ec la traversa con un colpo di testa. L'incontro fin\u00ec 3-2 per gli inglesi, ma la grande prestazione degli azzurri valse loro il titolo di \u00ableoni di Highbury\u00bb.\nLa sfida pi\u00f9 importante tra le due nazionali \u00e8 avvenuta nel 2021, in occasione della finale del allo stadio di Wembley: l'incontro fu vinto dagli \"Azzurri\" per 3-2 ai tiri di rigore (1-1 dopo i tempi supplementari), successo che valse loro il secondo titolo europeo.\nNei principali tornei per nazionali, le due formazioni si sono affrontate per cinque volte: due volte alla Coppa del Mondo FIFA ( e ) e tre volte al Campionato europeo UEFA (, ed ).\nLa rivalit\u00e0 calcistica tra la nazionale italiana e la \u00e8 a volte indicata come \u00abderby del Mediterraneo\u00bb ed \u00e8 pi\u00f9 recente rispetto ad altre rivalit\u00e0, essendosi formata e rafforzata nel terzo millennio, in coincidenza col periodo pi\u00f9 florido delle \"Furie Rosse\".\nLa prima sfida avvenne nel 1920 ad Anversa, nelle semifinali del torneo di consolazione di calcio ai Giochi della VII Olimpiade, dove gli spagnoli vinsero per 2-0. La successiva rivalit\u00e0 calcistica tra le due nazioni fu per\u00f2 maggiore a livello di club, nelle competizioni UEFA, in cui Italia e Spagna hanno goduto di periodi di rispettivo dominio. I frequenti incontri tra i club hanno portato i giocatori d'\u00e9lite a familiarizzare l'uno con l'altro quando si incontrano a livello nazionale. Anche le squadre Under 21 delle due nazioni, tra le pi\u00f9 forti al mondo, sono riconosciute come rivali. L'apice delle sfide tra \"Azzurri\" e spagnoli \u00e8 stata la finale del , con le \"Furie Rosse\" che dominarono l'incontro vincendo per 4-0, conquistando il loro terzo titolo di campioni d'Europa e il secondo consecutivo.\nNei principali tornei per nazionali, le due formazioni si sono affrontate per sedici volte: tre alla Coppa del Mondo FIFA (due volte a e ), sette volte al Campionato europeo UEFA (, , , due volte a , ed ), una volta alla FIFA Confederations Cup (2013), quattro volte ai Giochi olimpici (, e due volte ad ) e una volta nella fase finale di UEFA Nations League (2021).\nLa rivalit\u00e0 calcistica tra l'Italia e il \u00e8 conosciuta anche come \u00abcl\u00e1ssico mundial\u00bb in portoghese o \u00abderby del Mondo\u00bb in italiano, in quanto mette di fronte due delle nazioni calcistiche di maggior successo a livello globale, avendo raggiunto nove Coppe del Mondo tra i due paesi. A differenza delle sfide con le squadre europee, con le quali sussiste una rivalit\u00e0 pi\u00f9 accesa, essendo il Brasile una nazionale sudamericana, con i verdeoro sono limitati i confronti nell'ambito delle competizioni intercontinentali, sebbene siano state giocate varie amichevoli. La sfida \u00e8 stata per due volte la finale del campionato mondiale, unico caso assieme a - (ultimo atto della rassegna iridata in tre occasioni).\nNei principali tornei per nazionali, le due formazioni si sono affrontate per sette volte: cinque volte al Mondiale (, , , e ) e due volte alla FIFA Confederations Cup (2009 e 2013).\nLa prima sfida in assoluto fu ai Mondiali di , in semifinale. I sudamericani, convinti di centrare la qualificazione alla finale, avevano prenotato un aereo per Parigi e tenuto in panchina Le\u00f4nidas (in vista dell'impegno conclusivo). Il risultato finale premi\u00f2 invece gli uomini di Vittorio Pozzo, vittoriosi per 2-1.\nIl successivo confronto in ambito mondiale fu nel 1970, durante la finale di Citt\u00e0 del Messico. I verdeoro trionfarono per 4-1, dopo aver chiuso in parit\u00e0 il primo tempo: il successo comport\u00f2 l'assegnazione in via definitiva del trofeo dedicato a Jules Rimet, poich\u00e9 la FIFA aveva deliberato che la versione originale della coppa venisse assegnata alla nazionale che avesse raggiunto per prima le tre affermazioni (sino a quel momento, l'Italia e il Brasile potevano vantare due vittorie a testa). L'Italia si \"vendic\u00f2\" nell'edizione di , allorch\u00e9 si impose per 3-2 nell'ultima gara del secondo turno, guadagnando il passaggio alle semifinali. Tra i tifosi della Sele\u00e7\u00e3o, la partita \u00e8 ricordata come \u00abtragedia del Sarri\u00e1\u00bb. \u00c8 questa l'ultima affermazione azzurra sui rivali, che dodici anni dopo fecero proprio il trofeo battendo la squadra di Arrigo Sacchi nella finale del mondiale di , il primo deciso ai rigori.\nPi\u00f9 che un'acerrima rivalit\u00e0, la sfida con l' \u00e8 un \"derby\" internazionale, poich\u00e9 buona parte della popolazione argentina \u00e8 di ascendenza italiana. Inoltre le due societ\u00e0 pi\u00f9 blasonate del calcio locale (Boca Juniors e River Plate) sono state fondate da genovesi.\nNei principali tornei per nazionali, le due formazioni si sono affrontate per cinque volte: in cinque edizioni consecutive della Coppa del Mondo FIFA (, , , e ).\nIl primo incontro fu un'amichevole giocata a Roma nel 1954: gli \"Azzurri\" vinsero per 2-0 contro i \"Biancocelesti\". L'unico episodio controverso nelle sfide tra le due squadre, si verific\u00f2 nel 1990, quando l'Italia padrona di casa cedette in semifinale ai rivali (perdendo ai rigori, dopo l'1-1 al termine dei supplementari) nella gara giocata al San Paolo di Napoli (teatro delle imprese di Maradona con la squadra partenopea): durante la finale all'Olimpico di Roma la tifoseria azzurra sostenne l'altra formazione, la (poi vincitrice). Maradona, capitano della sua squadra, insult\u00f2 in mondovisione il pubblico che aveva fischiato l'Argentina gi\u00e0 durante l'esecuzione dell'inno.\nIl primo confronto con l' fu quello ai Giochi olimpici 1928: in semifinale, i sudamericani si imposero per 3-2. Le due squadre si ritrovarono dopo oltre quarant'anni, nel primo turno dei Mondiali di : l'incontro fin\u00ec 0-0 ed entrambe accedettero ai quarti di finale.\nNei principali tornei per nazionali, le due formazioni si sono affrontate per cinque volte: tre volte alla Coppa del Mondo FIFA (, , ), una volta alla FIFA Confederations Cup (2013) e una volta ai Giochi olimpici ().\nLa sfida pi\u00f9 importante tra le due nazionali \u00e8 stata la finale per il terzo posto della Confederations Cup 2013, in cui gli \"Azzurri\" conquistarono il bronzo ai tiri di rigore dopo il 2-2 dei tempi supplementari.\nUna minore rivalit\u00e0, piuttosto affievolita, vi \u00e8 con la , che era sentita principalmente dagli emigranti italiani in terra elvetica. Anche per la vicinanza fra i due paesi, la nazionale rossocrociata \u00e8 quella pi\u00f9 affrontata dalla nazionale italiana. Ben altre rivalit\u00e0, molto forti, vi sono con due nazioni di recente formazione quali e ; dovute piuttosto a motivi storici che non calcistici. Sebbene queste rivalit\u00e0 non siano generalmente sentite come quelle verso Francia o Germania, gli incontri con Slovenia e Croazia hanno finora rappresentato gli unici casi in cui i tifosi \"Azzurri\", solitamente tranquilli, siano stati coinvolti in scontri di curva. Uno dei casi pi\u00f9 emblematici \u00e8 l'amichevole del 21 agosto 2002 Italia-Slovenia (0-1), che doveva rappresentare anche una sorta di \"festa di commiato\" per Bruno Pizzul quale telecronista della nazionale. La gara, giocata a Trieste (dov'\u00e8 molto sentita la rivalit\u00e0 coi vicini sloveni), viene principalmente ricordata per i numerosi scontri fra le due tifoserie, qualche tentata invasione di campo e alcuni accenni di rissa anche fra i calciatori.\nLe altre rivalit\u00e0 non sono storiche, ma pi\u00f9 che altro segnate da episodi limitati o sporadici. Impossibile non citare il e la famosa \"Battaglia di Santiago\", rivalit\u00e0 sorta e finita in quell'anno dopo un'inopportuna campagna mediatica della stampa italiana nei confronti della citt\u00e0 capitale cilena che suscit\u00f2 aspre polemiche nello Stato sudamericano, accrescendo notevolmente la tensione prima della partita, terminata poi in maniera decisamente poco felice. Le partite successive coi cileni sono tornate a giocarsi senza problemi.\nUn ricordo senz'altro negativo \u00e8 legato anche alle scandinave e , famose soprattutto per il 2-2 che condann\u00f2 gli azzurri all'eliminazione dal campionato europeo di calcio 2004; in particolare alla Svezia si deve anche la dolorosa mancata qualificazione al campionato del mondo 2018. Curioso inoltre notare che l'unico precedente nel quale l'Italia manc\u00f2 la qualificazione ai mondiali fu in quelli del 1958, giocatisi proprio in Svezia; e la manc\u00f2 anche agli europei del 1992, sempre svoltisi nel paese scandinavo.\nAltri ricordi negativi per la nazionale italiana sono legati alle due rappresentative coreane: la sconfisse clamorosamente gli \"Azzurri\" per 1-0 al causandone l'eliminazione al primo turno (partita nella quale l'Italia gioc\u00f2 per circa un'ora con un uomo in meno per l'infortunio occorso a Giacomo Bulgarelli), mentre la padrona di casa estromise l'Italia al golden goal agli ottavi di finale del , in una partita segnata dal contestato arbitraggio di Byron Moreno. L'Italia non ha pi\u00f9 incontrato queste due nazionali in gare ufficiali.\nOrganico.\nRosa attuale.\nLista dei giocatori convocati dal CT Roberto Mancini per la partita di qualificazione al campionato mondiale di calcio 2022 contro l' 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStaff tecnico.\nLo staff della nazionale si compone dal team manager, dal commissario tecnico, che allena, convoca e schiera in campo gli atleti ed \u00e8 assistito da cinque vice-allenatori. Ad aiutare gli allenatori, ci sono il preparatore dei portieri, i preparatori atletici, i medici, i fisioterapisti, l'osteopata, il nutrizionista, il match analyst e il segretario."}
{"id": "1660091", "revid": "404186", "url": "https://it.wikipedia.org/wiki?curid=1660091", "title": "Andr\u00e9 Lwoff", "text": "Lwoff ha vinto il premio Nobel per la medicina nel 1965, assieme a Fran\u00e7ois Jacob e a Jacques Monod.\nIl premio gli \u00e8 stato assegnato per la scoperta del meccanismo che alcuni Provirus usano per infettare i batteri.\nNel 1962, Lwoff introdusse una nuova tassonomia dei virus.\nBiografia.\nAndr\u00e9 Michel Lwoff, nato a Ainay-le-Ch\u00e2teau, era il figlio di Marie Siminovitch, un'artista, e di Solomon Lwoff, uno psichiatra. All'et\u00e0 di 19 anni entr\u00f2 a far parte dell'Institute Pasteur, dove fece un anno di medicina e si laure\u00f2 in scienze, lavorando in modo costante in laboratorio. \nNel 1921 ebbe la fortuna di poter studiare sotto l'insegnamento del grande microbiologo Edouard Chatton, il quale ebbe una grande influenza su Lwoff. In seguito ottenne due importanti titoli accademici, M.D. nel 1927 e nel 1932 il Ph.D. Sempre nel 1932, grazie alla Rockefeller Foundation riusc\u00ec a passare un anno nel laboratorio di Otto Meyerhof nella citt\u00e0 di Heidelberg, dove studi\u00f2 l'ematina. \nNel 1936, ancora una volta con l'aiuto di una borsa di studio della Fondazione Rockefeller, Lwoff e sua moglie hanno trascorso sette mesi a Cambridge nel laboratorio di David Keilin; gli studi sul fattore V hanno portato ad identificarlo come una proteina essenziale dal punto di vista fisiologico per il batterio \"Haemophilus influenzae\". D'ora in poi Lwoff principalmente concentr\u00f2 i suoi studi riguardo al problema dei batteri lisogeni. \nDopo di che il Dr. Lwoff \u00e8 stato nominato capo del dipartimento presso l'Institute Pasteur nel 1938, e Professore di Microbiologia presso la Facolt\u00e0 di Scienze di Parigi nel 1959. \nGli studi riguardanti i batteri e i virus assieme ai colleghi Fran\u00e7ois Jacob e Jacques Monod portarono alla conferma della teoria dei Provirus proposta da Howard Temin. \nNel 1954 il Prof. Lwoff inizi\u00f2 a studiare i poliovirus. Gli esperimenti sulle relazioni tra la sensibilit\u00e0 alla temperatura di sviluppo virale e neurovirulenza lo hanno portato a considerare il problema di infezione virale. In questo modo \u00e8 diventato chiaro che fattori non specifici svolgono un ruolo importante nello sviluppo della infezione primaria.\nDopo enormi quantit\u00e0 di studi e riconoscimenti, Lwoff il 30 settembre 1994 mor\u00ec a Parigi a fianco della moglie.\nBatteri lisogeni e Provirus.\nAssieme ai colleghi Fran\u00e7ois Jacob e Jacques Monod fece esperimenti al microscopio riguardanti i batteri isolati. Si interess\u00f2 ai batteri lisogeni, nei quali la replicazione dei virus avviene in modo differente rispetto al ciclo litico normale.\nArriv\u00f2 alla conclusione che un virus batteriofago si riproduce utilizzando il batterio stesso. In modo specifico Lwoff osserv\u00f2 il caso del ciclo riproduttivo che avveniva nei batteri lisogeni, chiamandolo ciclo lisogeno. \nI batteri attaccati dal virus sostanzialmente vengono sfruttati con due modalit\u00e0 differenti: il ciclo litico e quello lisogeno. \nIl primo prevede il passaggio del genoma del virus nel genoma batterico in modo da indurre l'ospite a produrre una quantit\u00e0 tale di unit\u00e0 virali da far morire il batterio stesso. Questo ciclo avviene in un solo batterio. \nNel secondo caso l'infezione avviene allo stesso medo ma poi il genoma del virus si fonde con quello batterico. Il genoma virale prende il nome di profago e il materiale genetico virale non si limita alla cellula ospitante originaria ma verr\u00e0 viene trasmesso ai batteri delle generazioni successive. In questo modo il numero di virus prodotti \u00e8 ben maggiore rispetto al ciclo litico.\nQuesto studio, assieme alle tesi di Howard Martin Temin, dimostr\u00f2 la reale esistenza dei virus e della loro attivit\u00e0.\nStudi, esperimenti e osservazioni.\nIl Dr. Lwoff prese un batterio lisogenico e lo immerse in una goccia di terreno di coltura. Quando il batterio lisogenico si riprodusse gener\u00f2 dei figli e ad ogni divisione un esemplare venne prelevato. Un batterio cos\u00ec si suddivideva per 19 volte senza liberare virus o mostrarne l'esistenza, ed i batteri figli dimostravano ancora il carattere lisogenico. Poich\u00e9 nessun batterio presentava dei batteriofagi, il processo lisogenico doveva essere per forza di tipo perpetuo. Questa osservazione, assieme alle tesi di Hershy del 1952, port\u00f2 il nostro scienziato ad affermare l'esistenza del profago, il DNA utilizzato dai virus per riprodursi che permane nel materiale genetico della cellula ospitante. Test eseguiti ai raggi x, dopo le scoperte precedenti, effettuate assieme a Louis Siminovitch e Niels Kjeldgaard, consolidarono l'esistenza del profago stesso. Questi studi portati avanti assieme a \nFran\u00e7ois Jacob e Jacques Monod, gli valsero il Premio Nobel per la medicina."}
{"id": "1660096", "revid": "481349", "url": "https://it.wikipedia.org/wiki?curid=1660096", "title": "Osan'gar", "text": ""}
{"id": "1660097", "revid": "14794105", "url": "https://it.wikipedia.org/wiki?curid=1660097", "title": "Pietro Mauri", "text": ""}
{"id": "1660099", "revid": "6923", "url": "https://it.wikipedia.org/wiki?curid=1660099", "title": "Dialogo per la cooperazione asiatica", "text": "Il Dialogo per la cooperazione asiatica (Asia Cooperation Dialogue, ACD) \u00e8 un'organizzazione internazionale regionale creata nel 2002 per promuovere la cooperazione asiatica ad un livello continentale, aiutando l'integrazione di organizzazioni regionali di cooperazione politica o economica precedentemente separate come l'ASEAN, la SAARC o il Consiglio di cooperazione del Golfo.\nStoria.\nL'idea del Dialogo per la cooperazione asiatica fu proposta dal primo ministro della Thailandia, Thaksin Shinawatra e fu sollevato per la prima volta durante la prima Conferenza internazionale dei partiti politici asiatici, tenutasi a Manila tra il 17 e il 20 settembre 2000 da Surakiart Sathirathai, il leader dei deputati del partito Thai Rak Thai, a nome del leader del partito Thaksin Shinawatra, che suggeriva la possibilit\u00e0 per l'Asia di avere un suo forum di discussione per la cooperazione. In seguito, l'idea fu formalmente portata avanti durante il XXXIV Incontro dei ministri degli Esteri dell'ASEAN ad Hanoi tra il 23 e il 24 luglio 2001 e il Ritiro dei ministri degli Esteri dell'ASEAN a Phuket tra il 20 e il 21 febbraio 2002. Sia il primo ministro che il ministro degli esteri della Thailandia sollevarono l'idea dell'ACD con vari capi di Stato e di governo e ministri degli esteri e fecero varie dichiarazioni e discorsi, ricevendo largo supporto, e suggerimenti.\nMembri.\nIl Dialogo per la cooperazione asiatica comprende attualmente 30 stati dell'Asia:\nObiettivi.\nI principali obiettivi dell'organizzazione sono:"}
{"id": "1660100", "revid": "729019", "url": "https://it.wikipedia.org/wiki?curid=1660100", "title": "Dai Young", "text": "Biografia.\nProveniente dal rugby a 15, Young esord\u00ec in prima divisione gallese nelle file dello Swansea; a 18 anni, non essendo stato convocato per la , raccolse l'invito di recarsi a Sydney per disputare la stagione dell'inverno australe nelle file del Northern Suburbs.\nDurante la competizione il suo connazionale Stuart Evans si ruppe un piede contro e quando si rese necessario un rimpiazzo, tenendosi la Coppa tra Australia e Nuova Zelanda, Young fu pronto a entrare in squadra in quanto gi\u00e0 presente sul luogo.\nEsord\u00ec quindi in Nazionale gallese in occasione del quarto di finale vinto 16-3 contro l' a Brisbane, e si aggiudic\u00f2 al termine del torneo il terzo posto finale, miglior risultato raggiunto dal a tutto il 2013 nella storia della Coppa del Mondo.\nPassato al Cardiff, alla vigilia della divenne professionista nel rugby a 13 nelle file del Leeds per un biennio, per poi trasferirsi nei Salford City Reds, in cui rimase fino al 1996; nel frattempo rappresent\u00f2 anche la Nazionale di \"league\" del nel corso della Coppa del Mondo casalinga del 1995, in cui raggiunse la semifinale.\nQuando anche l\"'union\" divenne professionista, nel 1996 torn\u00f2 alla disciplina a 15 di nuovo nel Cardiff e un anno pi\u00f9 tardi fu selezionato da Ian McGeechan nella formazione dei British and Irish Lions che affront\u00f2 il \"tour\" in Sudafrica, anche se in tale spedizione scese in campo solo negli incontri infrasettimanali senza disputare alcun \"test match\" contro gli \"Springbok\".\nPrese, ancora, parte alla ospitata dal Galles e successivamente, nel 2001, scese in campo in tutti e tre i \"test match\" dei British Lions contro gli \"Wallabies\" nel corso del loro \"tour\" in Australia.\nNel 2001, dopo una sconfitta contro l', Young annunci\u00f2 il suo ritiro internazionale dopo 54 partite con la maglia del , di cui era divenuto capitano.\nCon Cardiff disput\u00f2 le prime due edizioni della neonata Celtic League, e nel gennaio 2002 annunci\u00f2 per la stagione successiva l'assunzione del ruolo di tecnico degli avanti della stessa squadra, pur continuando per un ulteriore anno a giocare.\nDopo il ritiro definitivo divenne nel 2003 allenatore-capo della neo-istituita \"franchise\" dei Cardiff Blues, che prese il posto del Cardiff RFC nella Celtic League; alla guida della squadra si aggiudic\u00f2 la Coppa Anglo-Gallese 2008-09 e la Challenge Cup 2009-10; nel 2011 lasci\u00f2 Cardiff per assumere la guida tecnica dei London Wasps in Inghilterra, con un contratto quadriennale.\nOltre a varie presenze da giocatore con i Barbarians tra il 1987 e il 2001, fu scelto per allenare il noto club a inviti che affront\u00f2 i British and Irish Lions nell'incontro di apertura a Hong Kong del loro \"tour\" del 2013 in Australia."}
{"id": "1660109", "revid": "36426", "url": "https://it.wikipedia.org/wiki?curid=1660109", "title": "Shuttlecock", "text": "Lo shuttlecoock, noto anche come jianzi \u00e8 uno sport simile al badminton.\nStoria.\nQuesto sport \u00e8 nato in Cina come gioco tradizionale nel V secolo a.C. all'epoca della dinastia Han, e compare indicato con diversi nomi: \"Ji\u00e0nzi\", \"Ti jian zi\", \"Ti jian\", \"Ji\u00e0nqi\u00fa\". Il suo nome significa semplicemente \u201ccalcio volano\u201d. Si narra che sia un'evoluzione del \"cuju\", un gioco simile al calcio, ai tempi utilizzato come addestramento militare. La sua prima apparizione in Europa risale al 1936 grazie ad un atleta cinese che durante le Olimpiadi di Berlino esegu\u00ec uno spettacolo dimostrativo. Nel 1982 Jackie Chan inser\u00ec una partita di Shuttlecock nel suo film Dragon Lord ( I Due Cugini ), vincendo il premio come miglior coreografia dell'anno agli awards di Hong Kong.\nLo scopo.\nQuesto sport appartiene alla famiglia del badminton per l'uso di un volano come strumento da gioco e per la struttura del campo, ma si distingue da questa disciplina olimpica dal momento che il volano pu\u00f2 essere lanciato esclusivamente con i piedi (in una sorta di \"calcio-tennis\"), toccato con alcune parti del corpo come petto, spalle, testa ma non con le mani. Lo scopo del gioco \u00e8 quello di lanciare, palleggiare e destreggiarsi con lo Shuttlecock evitando che esso tocchi terra.\nEsistono diverse discipline di gioco: la competizione a squadre, che a sua volta si divide in disciplina di singolo, doppio, triplo maschile/femminile e doppio misto, prevede la presenza di un campo regolamentare e di una rete ed \u00e8 giocata prevalentemente all'interno di impianti sportivi. Nella disciplina a squadre risultano determinanti soprattutto la rapidit\u00e0 e la forza che si applicano ai movimenti, nonch\u00e9 la flessibilit\u00e0 degli atleti che permette delle evoluzioni e dei lanci davvero spettacolari. Esiste inoltre anche una versione freestyle della disciplina, giocata soprattutto all'aperto, nei parchi o in strada. Lo scopo del freestyle \u00e8 quello di effettuare il maggior numero di palleggi con il volano e possibilmente in maniera spettacolare e coreografica.\nNel mondo.\nNel 1999 nasce l'ISF, \"International Shuttlecock Federation\" che attualmente comprende le federazioni dei seguenti paesi: Cina, Taiwan, Finlandia, Germania, Paesi Bassi, Ungheria, Laos, Vietnam, Grecia, Francia, Romania e Serbia, Italia.\nNell'agosto del 2003 alcuni delegati provenienti da Finlandia, Francia, Germania, Grecia, Ungheria, Romania e Serbia fondano la Shuttlecock Federation of Europe con sede a Ujszasz in Ungheria. Dal 2009 anche la Federazione Italiana Shuttlecock ha ottenuto un riconoscimento ufficiale a livello europeo ed internazionale.\nIn Italia.\nIn Italia il gioco \u00e8 regolamentato dalla Federazione Italiana Shuttlecock (F.I.SHU), riconosciuta a livello internazionale a partire dal 2009. Dal 2007, la F.I.SHU ha organizzato a Roma due campionati nazionali, nella specialit\u00e0 di doppio, invitando per l'occasione alcuni rappresentanti della squadra nazionale francese.\nLa nazionale italiana di Shuttlecock ha partecipato agli open di Ungheria nel 2008, ai mondiali in Cina e agli europei in Francia nel 2010, agli open di Germania nel 2011. Nel 2012 ha partecipato, insieme alle delegazioni di oltre 40 paesi di tutto il mondo, al 2\u00b0 Ordos International Naadam Festival: un festival asiatico di giochi tradizionali organizzato dal governo cinese nella regione della Mongolia Interna, ai bordi del deserto del Gobi e nel settembre del 2013 al campionato del mondo che si \u00e8 tenuto in Vietnam."}
{"id": "1660111", "revid": "1776051", "url": "https://it.wikipedia.org/wiki?curid=1660111", "title": "The Devil Knows My Name", "text": "The Devil Knows My Name \u00e8 il terzo album in studio del chitarrista statunitense John 5, pubblicato nel 2007 per la 60 Cycle Hum Records."}
{"id": "1660114", "revid": "1437331", "url": "https://it.wikipedia.org/wiki?curid=1660114", "title": "Evoluzione divergente", "text": "L'evoluzione divergente \u00e8 il fenomeno per mezzo del quale alcune caratteristiche fenotipiche, di comune origine, si sono differenziate nel corso della storia evolutiva. L'esempio classico \u00e8 rappresentato dagli arti dei vertebrati, che derivano dagli arti presenti nei vertebrati primitivi e si sono evoluti in strutture molto diverse, come il braccio negli uomini, le zampe in altri mammiferi, le ali negli uccelli, ecc.\nL'evoluzione divergente pu\u00f2 essere descritta anche a livello molecolare, ed in questo caso interessa proteine o geni che, da un'origine comune, hanno raggiunto strutture e funzioni molto diverse. All'origine di quest'evoluzione divergente molecolare c'\u00e8 la duplicazione genica. I geni duplicati, infatti, possono subire un'evoluzione indipendente, per dare origine ai cosiddetti geni paraloghi, cio\u00e8 geni presenti all'interno dello stesso genoma che codificano per prodotti diversi ma originano da un unico gene ancestrale. Questi si distinguono dai geni ortologhi, che sono come i paraloghi geni omologhi, presenti in specie diverse ma correlate, che codificano per proteine con strutture e funzioni simili. Anche i geni ortologhi originano da un unico gene ancestrale ma si sono separati non in seguito ad un evento di duplicazione ma per la separazione delle specie (speciazione) avvenuta nel corso dell'evoluzione."}
{"id": "1660119", "revid": "991694", "url": "https://it.wikipedia.org/wiki?curid=1660119", "title": "Palabassano", "text": ""}
{"id": "1660131", "revid": "729019", "url": "https://it.wikipedia.org/wiki?curid=1660131", "title": "Joseph L\u00e9opold Sigisbert Hugo", "text": "Padre dei famosi Victor Hugo, Abel Hugo ed Eug\u00e8ne Hugo avuti dalla moglie Sophie Tr\u00e9buchet. Scrisse memoriali militari ed un solo romanzo \"Aventure tyrolienne\". Fu di stanza in Corsica, in Italia e in Spagna, a Madrid. Nel 1811 fu nominato governatore di Avila e Segovia. Con la Restaurazione la sua carriera fin\u00ec."}
{"id": "1660132", "revid": "709406", "url": "https://it.wikipedia.org/wiki?curid=1660132", "title": "Hip hop danese", "text": "L'hip hop danese fa parte del movimento culturale hip hop nel mondo. L'hip hop \u00e8 un movimento culturale originario degli Stati Uniti. La sua maggiore manifestazione \u00e8 rappresentata dalla musica hip hop, che si divide in MCing e DJing. In Danimarca, l'hip hop sta crescendo con molta popolarit\u00e0 a partire dagli ultimi quindici anni, i pi\u00f9 famosi artisti che cantano in lingua danese sono MC Einar e Rockers. Nei primi anni novanta, l'inglese era la lingua preferta dai rapper, come Dope Solution, Kidnap e uno dei primi gruppi femminili di breaking No Name Requested, i quali fusero il rap con il reggae prima degli artisti contemporanei. Alla fine degli anni 90 l'hip hop in lingua danese era ancora molto richiesto ed era la scelta preferiti degli artisti, a causa di rapper come Jokeren e il suo gruppo Den Gale Pose. L'etichetta discografica The Funcky Fly ha avuto una parte importante in questa evoluzione. In contrasto con molti altri paesi, in Danimarca ebbe ha avuto maggior successo l'hip hop in lingua danese che quello in lingua inglese. Molti artisti danesi che cantano in lingua inglese hanno molto pi\u00f9 successo all'estero che in patria, come Static e NATiLL, entrambi popolari in Germania, e Funk Flush e Delireeus, i quali sono meglio conosciuti in altre parti della Scandinavia. Tra i pi\u00f9 importanti rapper di lingua danese abbiamo:\nI membri dei Full Impact Productions (F.I.P.), (Orgi-E, Bai-D, Troo.L.S., L.O.C., Rune Rask &amp; U$O),\nI membri spesso riferiti agli stessi F.I.P.G.C. (Full Impact Productions Gangster Click). Il famoso gruppo rap danese Suspekt \u00e8 costituito dai membri dei F.I.P. Orgi-E, Bai-D &amp; Rune Rask sebbene L.O.C. spesso collabor\u00f2 con loro.\nNel 2005, due dei membri, Troo.L.S. &amp; Orgi-E hanno pubblicato un loro album, Forkl\u00e6dt Som Voksen (Travesito Come Adulto). Il gruppo non si \u00e8 diviso, ma ha dichiarato che non avrebbero pi\u00f9 pubblicato nuovi album. Comunque, essi spesso si esibiscono insieme. Mentre Suspekt \u00e8 o era un gruppo, F.I.P. pu\u00f2 essere considerato come una \"associazione\".\nL.O.C. (Liam O'Connor) \u00e8 il pi\u00f9 affermato rapper solista nella storia dell'hip hop danese, con i suoi 60,000 album venduti. Il suo primo album Dominologi, include successi come \"Absinth\" e \"Drik Min Hjerne Ud\" (Bevi Il Mio Cervello Via). Il suo secondo album Inkarneret (Incarnato) ebbe un enorme successo, con le tracce \"Undskyld\" (Mi Dispiace), \"Hvem\" (Chi), \"Pop Det Du Har\" (Pop Quello Che Hai). Il suo ultimo album, Cassiopeia, \u00e8 stato pubblicato il 15 settembre 2005 e la canzone \"Fr\u00f8ken Escobar\" (Manca Escobar) ha riscosso un enorme successo.\nI due famosi produttori Rune Rask and Troo. L.S. hanno prodotto la maggior parte dei successi dei membri dei F.I.P.. Essi hanno ricevuto un premio come migliori produttori discografici. Nel 2006, hanno prodotto la canzone \"Gangsta Bop\" di Akon, che \u00e8 stata inserita nel suo secondo album Konvicted. Il duo si \u00e8 anche assunto la produzione di due delle venti tracce contenute nel album di Tech N9ne pubblicato nel 2006."}
{"id": "1660137", "revid": "27723", "url": "https://it.wikipedia.org/wiki?curid=1660137", "title": "Chiesa di San Pietro di Riga", "text": ""}
{"id": "1660139", "revid": "1363894", "url": "https://it.wikipedia.org/wiki?curid=1660139", "title": "Paolo William Tamburella", "text": "Biografia.\nNato a Cleveland negli Stati Uniti d'America da una famiglia siciliana di Leonforte possidente di miniere di zolfo ad Enna, si trasfer\u00ec con suo padre Silvestro Tamburella a Cleveland presso una comunit\u00e0 italiana; l\u00ec Silvestro fonda il primo giornale per italoamericani e divent\u00f2 professore di letteratura italiana. Fece gli studi liceali negli Stati Uniti ma si laure\u00f2 in Italia, in legge. Stabilitosi definitivamente in Italia, conobbe a un ricevimento presso l'ambasciata statunitense Marcella Rosselli (appartenente alla storica famiglia antifascista) che divenne sua moglie; da lei ebbe sei figli: Marco, Maria Evelina, Viviana, Benedetta, Gianluca e Francesco. \nPaolo si trasfer\u00ec a Roma insieme al fratello Armando, anche lui regista, occupandosi, dopo un'esperienza di dirigente presso una multinazionale statunitense, di produzioni e regie cinematografiche; nel 1946 produsse il film \"Sciusci\u00e0\" di Vittorio De Sica con cui vinse il premio Oscar, il primo della cinematografia italiana.\nAll'attivit\u00e0 di produttore accost\u00f2 quella di regista realizzando i film \"Vogliamoci bene!\" (1949), \"Sambo\" (1950) e \"I sette nani alla riscossa\" (1951), prima della sua morte prematura nel 1951.\nNel 2016, a 70 anni dalla realizzazione di \"Sciusci\u00e0\", il regista Mimmo Verdesca riport\u00f2 alla luce la sua storia nel documentario \"Sciusci\u00e0 70\", attraverso le testimonianze di suo figlio Marco e suo nipote Paolo."}
{"id": "1660140", "revid": "125382257", "url": "https://it.wikipedia.org/wiki?curid=1660140", "title": "Frontiera delle possibilit\u00e0 produttive", "text": "In economia, la frontiera delle possibilit\u00e0 produttive (\"production possibilities frontier\", PPF) o curva di trasformazione (\"transformation curve\") \u00e8 il luogo dei punti che mostra le combinazioni di beni che \u00e8 possibile ottenere in modo efficiente nel sistema economico considerato, dato e costante il vincolo delle risorse produttive e la tecnologia.\nLa curva mostra come l'aumento nella produzione di un bene, quando non vi siano risorse inutilizzate, deve necessariamente comportare una certa diminuzione nella produzione di altri beni, beni nella produzione dei quali quelle stesse risorse erano precedentemente impiegate, e mostra quindi il trade-off che esiste nella produzione di beni alternativi quando il vincolo costituito dalle risorse scarse diventa stringente.\nLa pendenza della curva risulta pari al costo-opportunit\u00e0, che misura il costo delle unit\u00e0 addizionali di un bene in termini delle unit\u00e0 di produzione perduta dell'altro bene.\nLa frontiera delle possibilit\u00e0 produttive \u00e8 utilizzata sia in microeconomia, in particolare nell'ambito dell'economia della produzione e nell'analisi della produttivit\u00e0, che in macroeconomia, in particolare nell'ambito dell'economia internazionale.\nBurro e cannoni.\nPer illustrare il significato di una frontiera di possibilit\u00e0 produttive si \u00e8 fatto tradizionalmente uso di un sistema economico semplificato in cui, a fronte di una data serie di fattori produttivi limitati, come lavoro, sviluppo tecnologico, infrastrutture industriali, terra, energia e risorse naturali, si producano solo due beni, il burro e i cannoni da guerra (l'esempio rispecchia le condizioni di una economia di guerra, in cui si pone l'alternativa tra la produzione di beni al consumo e la spesa per la difesa). Ebbene, se tale sistema economico concentra tutte le sue risorse nella produzione del burro, tale produzione determiner\u00e0 sempre una certa quantit\u00e0 massima di burro prodotto. Analogamente, se la scelta \u00e8 orientata alla produzione dei soli cannoni, anche qui esister\u00e0 un numero massimo di cannoni realizzabili in un dato tempo. Esistono poi una serie di possibilit\u00e0 intermedie: se il sistema produrr\u00e0 un po' meno burro, avr\u00e0 modo di produrre qualche cannone in pi\u00f9, e viceversa.\nDa un punto di vista grafico, il diagramma cartesiano pone un bene sull'asse verticale e un altro bene sull'asse orizzontale. Ciascuna possibilit\u00e0 di produzione individua una coppia di valori: dalla produzione di solo burro e nessun cannone alla produzione di soli cannoni, con le possibilit\u00e0 intermedie. La curva descritta, che rappresenta la frontiera, suppone un sistema che operi con efficienza. Il sistema ipotizzato \u00e8 efficiente, cio\u00e8 non determina sprechi, se non \u00e8 possibile produrre pi\u00f9 cannoni senza produrre meno burro (o viceversa). La quantit\u00e0 di beni effettivamente prodotta potrebbe trovarsi anche al di qua della frontiera: questo significherebbe che le risorse e i fattori produttivi non vengono utilizzati al meglio. Al di l\u00e0 della frontiera non \u00e8 per definizione possibile andare.\nIn conclusione, a partire dal principio della scarsit\u00e0 economica (tanto delle risorse quanto dei fattori produttivi), \u00e8 possibile sia determinare una quantit\u00e0 limitata di produzione di un singolo dato bene, sia individuare un limite alla combinazione di beni producibili. La frontiera delle possibilit\u00e0 produttive esprime proprio il limite di questa combinazione.\nIl problema formale.\nLa frontiera delle possibilit\u00e0 produttive mostra la massima quantit\u00e0 ottenibile di un bene per ogni data quantit\u00e0 degli altri beni, dati e costanti i vincoli costituiti dalla tecnologia e dalla disponibilit\u00e0 di fattori di produzione.\nIn termini analitici, questo costituisce il risultato di un problema di massimizzazione vincolata (o pi\u00f9 esattamente di programmazione non lineare) del tipo:\ndove:\ne si hanno m fattori ed n beni.\nNel caso a due fattori - lavoro (\"L\") e capitale (\"K\") - utilizzati nella produzione di due beni - cibo (\"F\") e computer (\"C\") - il problema diventa:\nEfficienza produttiva ed allocativa.\nMentre i punti che fanno parte della frontiera sono combinazioni producibili dei beni che risultano efficienti in termini produttivi (poich\u00e9 massimizzano l'output di un bene date le risorse totali e gli output dei restanti beni), i punti ricompresi tra l'origine e frontiera, sebbene combinazioni possibili degli output, non sono efficienti.\nCos\u00ec, ad esempio, il punto \"A\" nella Figura mostra che \"FA\" di cibo e \"CA\" di computer possono essere prodotti se la produzione si svolge in modo efficiente. E allo stesso modo \u00e8 possibile produrre \"FB\" di cibo e \"CB\" di computer (punto \"B\").\nVa a questo punto notato che, sebbene tutti i punti sulla frontiera sono \"tecnologicamente efficienti\", non tutti sono efficienti dal punto di vista allocativo. Affinch\u00e9 sia soddisfatta anche l'efficienza allocativa \u00e8 necessario che nella combinazione scelta si abbia la coincidenza tra valore assoluto della pendenza della curva, il costo opportunit\u00e0, e i prezzi relativi dei beni.\nConcavit\u00e0 e convessit\u00e0 della frontiera.\nLa frontiera delle possibilit\u00e0 produttive \u00e8 sempre inclinata negativamente, e questo deriva dall'ipotesi di impossibilit\u00e0 di produrre beni senza l'utilizzo di risorse scarse.\nLa forma della frontiera, in particolare la sua concavit\u00e0-convessit\u00e0, dipende da una serie di fattori.\nIn dettaglio, supponendo due soli beni, laddove si ipotizzi un solo fattore di produzione utilizzato nella loro produzione (es. il lavoro), come nel modello ricardiano dei vantaggi comparati, la frontiera \u00e8:\nAssumendo sempre due soli beni, laddove si abbiano due fattori (es. lavoro e capitale):\nLa forma finale dipender\u00e0 dalla forza relativa dei diversi fattori. Cos\u00ec, ad esempio, nel modello di Heckscher-Ohlin, la concavit\u00e0 della frontiera deriva dall'ipotesi di diversit\u00e0 nell'intensit\u00e0 fattoriale dei beni, stante l'ipotesi di rendimenti costanti di scala.\nIl saggio marginale di trasformazione.\nL'inclinazione della frontiera delle possibilit\u00e0 produttive in ciascun punto \u00e8 chiamato saggio marginale di trasformazione (SMT) (\"marginal rate of transformation\", MRT). D\u00e0 la misura del tasso a cui \u00e8 possibile \"trasformare\" un bene in un altro bene. Il saggio marginale di trasformazione \u00e8 anche chiamato costo opportunit\u00e0 (marginale) di un bene, poich\u00e9 rappresenta il costo opportunit\u00e0 di \"x\" in termini di \"y\" al margine. Esso misura infatti quante unit\u00e0 del bene \"y\" verrebbero sacrificate se si decidesse di incrementare di un'unit\u00e0 la produzione di \"x\".\nE cio\u00e8 se io voglio produrre una unit\u00e0 in pi\u00f9 del bene \"X\" a quante unit\u00e0 di \"Y\" dovr\u00f2 rinunciare a produrre, avendo un vincolo di bilancio (isocosto dato, noto, fisso) rappresentato da un dato ammontare di risorse finanziarie per l'acquisto dei fattori della produzione ?\nUna frontiera concava indica dunque un costo opportunit\u00e0 crescente al crescere del livello di output del bene. Cos\u00ec, nel caso di frontiera concava come quella in Figura, il saggio marginale di trasformazione cresce in valore assoluto muovendosi dal lato alto a sinistra verso il lato in basso a destra della frontiera delle possibilit\u00e0 produttive.\nIl saggio marginale di trasformazione pu\u00f2 essere espresso in modo equivalente in termini dell'uno o dell'altro bene. Cos\u00ec, il costo opportunit\u00e0 marginale dei computer in termini di cibo \u00e8 semplicemente il reciproco del costo opportunit\u00e0 marginale del cibo in termini di computer.\nDerivazione analitica della condizione di efficienza nella produzione e del SMT.\nDato il seguente problema di massimizzazione vincolata, nel caso a due fattori - lavoro (\"L\") e capitale (\"K\") - e due beni - 1 e 2\nLe condizioni di primo ordine comportano:\no, in modo equivalente:\nLa condizione precedente \u00e8 la condizione di efficienza nella produzione e implica l'uguaglianza del saggio marginale di sostituzione tecnica nella produzione dei due beni.\nInoltre, notando che, data la condizione di pieno impiego delle risorse si ha:\nAbbiamo:\nL'equazione precedente ci dice che il valore della derivata cambiata di segno di \"y2\" rispetto ad \"y1\", cio\u00e8 il valore assoluto della pendenza della frontiera delle possibilit\u00e0 produttive, che non \u00e8 altro che il saggio marginale di trasformazione, risulta uguale al rapporto delle produttivit\u00e0 marginali del lavoro nei processi produttivi dei due beni, a sua volta uguale in base alla (1) al rapporto delle produttivit\u00e0 marginali del capitale."}
{"id": "1660142", "revid": "2068406", "url": "https://it.wikipedia.org/wiki?curid=1660142", "title": "Stazione meteorologica di Rifredo Mugello", "text": "La stazione meteorologica di Rifredo Mugello \u00e8 la stazione meteorologica di riferimento per l'organizzazione meteorologica mondiale relativa all'omonima area montana del Mugello, lungo il crinale fiorentino dell'Appennino Tosco-Emiliano.\nCaratteristiche.\nLa stazione meteorologica, di tipo automatico DCP, si trova nell'Italia centrale, in provincia di Firenze, ai limiti meridionali del territorio comunale di Firenzuola, presso il valico appenninico del Passo del Giogo, poco a sud della frazione di Rifredo, a 887 metri s.l.m. e alle coordinate geografiche .\nOriginariamente gestita dall'Aeronautica Militare, dal 1998 ha ripreso a funzionare per l'Arsia Toscana dopo alcuni anni di inattivit\u00e0 dovuta alla precedente dismissione.\nMedie climatiche ufficiali.\nDati climatologici 1951-1980.\nLa media trentennale 1951-1980, che non si discosta in modo significativo da quella di riferimento climatico 1961-1990 stabilita dall'OMM, si registra una temperatura media del mese pi\u00f9 freddo, gennaio, di +0,7\u00a0\u00b0C ed una temperatura media del mese pi\u00f9 caldo, luglio, di +18,5\u00a0\u00b0C , mentre le precipitazioni medie annue risultano abbondanti e ben distribuite, con valori superiori ai 1.000 mm, con minimo estivo molto contenuto.\nValori estremi.\nTemperature estreme mensili dal 1951 al 2009.\nNella tabella sottostante sono riportate le temperature massime e minime assolute mensili, stagionali ed annuali dal 1951 al 2009, con il relativo anno in cui queste sono state registrate. Fino al 1983 la stazione \u00e8 stata continuativamente attiva per il Servizio Meteorologico dell'Aeronautica Militare, dal 1998 nei suoi pressi ne \u00e8 stata attivata un'altra dall'Arsia Toscana. Pur essendo situata soltanto ad alcune decine di metri dalla stazione originaria, quella attuale ha un'ubicazione che tende a far registrare valori di temperatura massima leggermente superiori in condizioni di cielo sereno rispetto a quelli rilevabili nell'originaria sede. La minima assoluta dell'intera serie storica di -15,0\u00a0\u00b0C \u00e8 del gennaio 1979, mentre la massima assoluta del periodo esaminato di +33,6\u00a0\u00b0C \u00e8 dell'agosto 1998 (quella precedente registrata presso l'originaria sede di +33,2\u00a0\u00b0C risaliva all'agosto 1966)."}
{"id": "1660148", "revid": "112232061", "url": "https://it.wikipedia.org/wiki?curid=1660148", "title": "Termenago", "text": "Termenago (IPA: , \"Tremen\u00e0ch\" in solandro) \u00e8 una frazione del comune di Pellizzano, in provincia di Trento. Secondo lo studioso di toponomastica Carlo Battisti, il nome deriva dalla composizione del nome gentilizio \"Terminius\", del possessore del fondo, col suffisso gallico \"-acum\".\nToponomastica.\nLa toponomastica locale in dialetto solandro, \u00e8 riconducibile molto spesso ai cognomi ed ai soprannomi dei proprietari dei vari \"tabl\u00e0\" (tipica costruzione in legno e pietra, usata sia come abitazione, che come ricovero per gli animali, che come fienile e granaio).\nTipici sono i \"scot\u00f9mi\" di famiglia o personali, riconducibili alle caratteristiche dei componenti delle famiglie (es. \"Cl\u00e0ri\", \"R\u00f3soi\" ecc.), ai nomi ricorrenti (\"Giamperol\u00ecni\", \"Albert\u00ecni\", \"Fabian\u00e8le\") o al mestiere tipico (\"Sl\u00f3zeri\", \"Ci\u00e0i\"). Cognomi storici del paese sono: Fezzi, Bevilacqua, Pedrazzoli, Armani, Maffei, Bosinelli. Pi\u00f9 recenti invece Marchesi, Bertolla, Dallaserra, Dapr\u00e0, Daldoss, Molignoni, Martini, Mosconi.\nPosizione geografica.\nIl paese \u00e8 situato nell'alta val di Sole, sulla sinistra orografica del torrente Noce, a mezzacosta e parallelo rispetto alla strada di fondovalle che collega i comuni di Pellizzano e Mezzana. A circa met\u00e0 di questo tratto, diparte la strada provinciale n. 140, che con un percorso di circa 2 chilometri, supera dapprima il rio Corda, taglia la prateria di Claiano (scritto anticamente \"Clajano\")e sale con ampie curve fino al paese di Termenago. Da qui la strada prosegue raggiungendo le frazioni di Castello, Ortis\u00e9 e, infine, Menas a quota 1517 metri.\nOrigini.\nI primi documenti in cui \u00e8 citata la \"villa\" di Termenago datano attorno al 1200 quando il paese \nfaceva gi\u00e0 parte della Pieve di Ossana. Una pergamena datata 1203, appartenente all'archivio parrocchiale di Pellizzano, riferisce di una sentenza relativa ad una causa tra gli abitanti di\nTermenago e quelli di Pellizzano, Ognano, Arbi e Claiano circa i diritti di bosco, di pascolo e di\naccesso alla montagna posseduta in comune sulla sinistra del Noce.\nNella stessa epoca, inoltre, il decano della pieve registrava le rendite vescovili provenienti dai terreni affittati, che consistevano generalmente in contributi di natura e prestazioni di mano d'opera. In particolare, il Codice Vanghiano n. 269 riporta che il 23 maggio 1212 un tale Guidone di Claiano prest\u00f2 garanzia nei confronti della curia, in nome di Elica e Berta figlie di Albuccio di Termenago.\nDi Termenago sono gli stampatori Nicol\u00f2 Bevilacqua a Venezia e Donato Fezzi a Bressanone, entrambi operanti durante il secolo XVI.\nQuattro erano le famiglie originarie di Termenago: \"Armani\", \"Maffei\", \"Pedrazzoli\" e \"Fezzi\"; sono per\u00f2 resistite soltanto le ultime due, le altre sono estinte in paese, anche se in valle e in altri luoghi del Trentino vi sono ancora persone portanti questi cognomi e originarie del villaggio.\nMonumenti e luoghi d'interesse.\nArchitetture religiose.\nDegno di nota il campanile, il pi\u00f9 alto della valle, misura circa 53 metri; \u00e8 staccato dalla chiesa. \nSuddivisione storica: \"\"contr\u00e0de\" e \"cant\u00f3ni\"\".\nStoricamente, il paese di Termenago era suddiviso in due \"contr\u00e0de\", \"F\u00e9c\"' (da cui il cognome Fezzi) e \"Pal\u00f9\", le quali erano suddivise in altri \"cant\u00f3ni\": \"M\u00e0seri\", \"Canton\u00e0ci\", \"Arm\u00e0ni\" (dal cognome della famiglia abitante maggiormente questo \"cant\u00f3n\"), \"Claj\u00e0n\", \"Tabl\u00e0 n\u00f6f\", \"F\u00f3nech\", \"Crosure\". \nDa moltissimi di questi \"cant\u00f3ni\" derivano cognomi e soprannomi (gli antichi \"scot\u00f9mi\") di persone.\nTutt'intorno al paese ci sono varie localit\u00e0 dai nomi altisonanti e dialettali molto coloriti: \"Car\u00e0je\", \"G\u00e0gi\", \"Bedi\u00f3n\", \"F\u00f3nech\", \"Campi\u00f3n\", \"C\u00f2l\", \"Soc\u00e9\", \"D\u00f2s da pl\u00e0ni\", \"G\u00e0na\", \"Fos\u00e0\", \"Margi\u00f3i\", \"Argher\u00e0cia\", \"Tr\u00e9ma\", \"M\u00e0rgola\", \"Stanquadr\u00f3c\"'...\nIl legame col territorio e i ritmi della terra e del tempo sono molto legati ai paesi della valle, a Termenago in particolare.\nSociet\u00e0.\nEvoluzione demografica.\nDal grafico si nota come la popolazione sia passata dalle 800 unit\u00e0 dei primi anni del '900 alle 120 c.a. attuali, dovute principalmente alla Prima guerra mondiale e al \"miracolo economico italiano degli anni sessanta e seguenti che ha visto molta parte della gente \"migrare\" in fondovalle (es. a Mal\u00e9) o in \"citt\u00e0\"."}
{"id": "1660150", "revid": "287204", "url": "https://it.wikipedia.org/wiki?curid=1660150", "title": "Fernando Prestes", "text": "Fernando Prestes \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660151", "revid": "729019", "url": "https://it.wikipedia.org/wiki?curid=1660151", "title": "Izmajlovskaja", "text": "Izmajlovskaja (in russo: \u0418\u0437\u043c\u0430\u0439\u043b\u043e\u0432\u0441\u043a\u0430\u044f) \u00e8 una stazione della metropolitana di Mosca, situata sulla linea Arbatsko-Pokrovskaja.\nInsieme a Vychino, \u00e8 una delle stazioni a due piani in superficie che non appartengono alla linea Fil\u00ebvskaja. I rigidi inverni di Mosca rendono inagevoli le stazioni in superficie, ma ciononostante queste stazioni godettero di una certa popolarit\u00e0 tra il 1958 e il 1966, per i bassi costi di costruzione.\nIzmajlovskaja fu costruita nel 1961 per sostituire la vecchia stazione Pervomajskaja, che era in servizio dal 1944. Il design della stazione mostra un grande ingresso, raggiungibile dalla strada con due rampe di scale; la banchina \u00e8 relativamente spartana, con una tettoria che provvede alla protezione dagli agenti atmosferici e con pilastri in marmo bianco. L'architetto fu I. G. Taranov; la stazione ha un ingresso diretto dal grande Izmajlovskij Park, situato presso la fermata."}
{"id": "1660153", "revid": "1305772", "url": "https://it.wikipedia.org/wiki?curid=1660153", "title": "Jaboticabal", "text": "Jaboticabal \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660154", "revid": "155634", "url": "https://it.wikipedia.org/wiki?curid=1660154", "title": "Serie A1 1985-1986 (pallacanestro femminile)", "text": "Il campionato di Serie A1 di pallacanestro femminile 1985-1986 \u00e8 stato il cinquantacinquesimo organizzato in Italia.\nNella prima fase, le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule finale, le ultime quattro per la Poule recupero. Nella seconda fase, vengono conteggiati anche i risultati della prima e si ripetono gli scontri gi\u00e0 disputati. Dopo la stagione regolare, le ultime due della Poule recupero retrocedono in Serie A2, le squadre classificatesi dal terzo al sesto posto si incontrano in uno spareggio salvezza a quattro per decidere la terza retrocessione. Da questo spareggio vengono fuori anche le due squadre che si aggiungono alle prime due che si giocano il titolo ai play-off contro le squadre della Poule finale, con ottavi, quarti, semifinali e finali al meglio di cinque gare considerando i risultati ottenuti in stagione.\nLa Primigi Vicenza vince il suo decimo titolo, quinto consecutivo, battendo nelle due gare di finale la Deborah Milano.\nTerza fase.\nSpareggi salvezza.\nA Marsciano:\nPlayoff.\nOttavi di finale:"}
{"id": "1660155", "revid": "287204", "url": "https://it.wikipedia.org/wiki?curid=1660155", "title": "Gaetano Genovese", "text": "Biografia.\nAllievo della cattedra di architettura presso l'Accademia di Belle Arti partenopea, a vent'anni si rec\u00f2 a Roma per completare la sua formazione. Poco dopo il suo rientro a Napoli, nel 1824 venne assunto come \"aiuto architetto della Real casa\": in breve tempo divenne uno dei progettisti preferiti dai reali che si susseguirono e che, infine, lo posero al vertice dell'ufficio, quando si decise di sostituire il Niccolini. Durante la tenenza di tale incarico lavor\u00f2 soprattutto ad opere di restauro e decorazione architettonica degli interni, impegnandosi anche in questioni di sistemazione urbanistica.\nNel 1837, Ferdinando II gli affid\u00f2 il compito di restaurare il Palazzo Reale alla Marina, i cui appartamenti erano stati danneggiati da un rovinoso incendio. I lavori, avviati l'anno successivo, sarebbero proseguiti fino al 1858 e avrebbero comportato una profonda trasformazione dell'aspetto interno del sito, oltre ad un consistente incremento degli ambienti. Coadiuvato da Pietro Persico e Francesco Gavaudan, il Genovese \"studi\u00f2 e progett\u00f2 un rifacimento della Reggia sopra un piano grandioso comodissimo e bello, che present\u00f2 alla Maest\u00e0 del Re\" che recuperava le idee di Domenico Fontana, primo artefice della fabbrica, ed era coerente con la visione conservatrice del committente. All'edificio vennero apportate sostanziali trasformazioni neoclassiche, consistenti nella rielaborazione dello scalone monumentale e in numerose aggiunte quali, sul lato meridionale, quella del cortile del Belvedere del giardino pensile e, dal lato di Piazza San Ferdinando, di quello ora chiamato \"Giardino Italia\" al posto di ci\u00f2 che residuava del Palazzo Vecchio di don Pedro de Toledo.\nOltre ad innalzate nuovi corpi di fabbrica ai lati e alle spalle il Genovese decise di trasferire gli appartamenti privati dei reali al secondo piano e di destinare tutte le 90 camere del primo agli intrattenimenti e alle cerimonie ufficiali: sorse cos\u00ec la sfarzosa \"Ala delle feste\". Vennero inoltre restaurati l'ingresso centrale, lo scalone d'onore e la cappella palatina, che subirono radicali modifiche.\nA partire dal 1839 il Genovese venne incaricato di compiere alcuni lavori alla Reggia di Caserta; fra questi si segnalano la realizzazione definitiva della sala del trono e persino la creazione di una \"sedia volante\" (una sorta di ascensore) all'interno della stessa.\nNel 1841 Carlo Mayer von Rothschild, nuovo proprietario dell'attuale Villa Pignatelli, gli commission\u00f2 i lavori di rimodernamento della residenza, che condusse in collaborazione con un ignoto architetto parigino; in questo periodo vennero innalzati anche i locali che oggi ospitano il museo delle carrozze.\nNel 1843 gli venne affidata la ristrutturazione della chiesa di Santa Maria di Monteverginella (cosiddetta \"Monteverginella\"), che fece rimaneggiare quasi completamente, comandando l'eliminazione di gran parte delle decorazioni settecentesche.\nNel 1845 monsignor Gennaro Pasca, all'epoca vescovo di Nola, lo incaric\u00f2 della ristrutturazione del Seminario Vescovile diocesano, per il quale realizz\u00f2 i due piani pi\u00f9 alti, la cappella e lo scalone d'ingresso.\nNel 1852 fu incaricato, in qualit\u00e0 di professore ordinario, dell'insegnamento di architettura presso l'Accademia delle Belle Arti.\nA partire dal 1853 assunse anche la direzione dei lavori nel cimitero di Poggioreale, portando finalmente a compimento le opere del complesso e quelle della chiesa Madre in particolare.\nNel pieno della sua carriera abit\u00f2 a Napoli, in Salita Tarsia 132, nel cosiddetto Palazzo Genovese da lui ristrutturato, sulla cui facciata \u00e8 ancora visibile lo stemma della famiglia."}
{"id": "1660157", "revid": "287204", "url": "https://it.wikipedia.org/wiki?curid=1660157", "title": "Monte Alto (Brasile)", "text": "Monte Alto \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660159", "revid": "1990325", "url": "https://it.wikipedia.org/wiki?curid=1660159", "title": "Conti e duchi di Nevers", "text": "Il seguente \u00e8 un elenco dei conti, in seguito duchi, di Nevers.\nCasato di Nevers.\n1026-1028: Landry di Nevers (ca 975-1028), figlio di Bodon di Monceaux, capostipite del casato di Nevers; spos\u00f2 verso il 995 Matilde di Borgogna.\n1028-1040 : Rinaldo I (ca 1000-ca 1040), anche conte d'Auxerre (1031-1040), figlio di Landry; spos\u00f2 Alice di Francia, figlia di re Roberto II e contessa d'Auxerre.\n1040-1083 : Guglielmo I (1029-1083), conte d'Auxerre, di Tonnerre e di Nevers, figlio di Rinaldo I; spos\u00f2 Ermengarda di Tonnerre.\n1083-1089 : Rinaldo II (ca 1055-1089), conte d'Auxerre, Tonnerre e Nevers, figlio di Guglielmo I; spos\u00f2 prima Agn\u00e8s de Beaugency, poi Ide-Raymonde de Forez.\n1089-1147 : Guglielmo II (ca 1083-1147), comte d'Auxerre, Tonnerre e Nevers, figlio di Rinaldo II e Agn\u00e8s de Beaugency; spos\u00f2 una certa Ad\u00e9la\u00efde.\n1147-1161 : Guglielmo III (ca 1110-1161), conte d'Auxerre, Tonnerre e Nevers, figlio di Guglielmo II; spos\u00f2 Ida di Sponheim.\n1161-1168 : Guglielmo IV (\u2020 1168), conte d'Auxerre, Tonnerre e Nevers, figlio di Guglielmo III; spos\u00f2 Eleonora di Vermandois.\n1168-1176 : Guido (\u2020 1176), conte d'Auxerre, Tonnerre e Nevers, fratello di Guglielmo IV; spos\u00f2 Matilde di Borgogna.\n1176-1181 : Guglielmo V (\u2020 1181), conte d'Auxerre, Tonnerre e Nevers, figlio di Guido.\n1181-1193 : Agnese I (\u2020 1193), contessa d'Auxerre, Tonnerre e Nevers, sorella di Guglielmo V; spos\u00f2 Pietro II di Couternay.\nCasato capetingio di Courtenay.\n1184-1199 : Pietro II di Courtenay (ca 1167-1219), signore di Courtenay e Montargis, conte di Nevers (Pietro I), Auxerre e Tonnerre (1184-1219), imperatore di Costantinopoli; spos\u00f2 Agnese I di Nevers, figlia di Guy di Nevers e sorella di Guglielmo V.\n1193-1213 : Matilde di Courtenay (1188-1256), contesse di Nevers, Auxerre e Tonnerre, figlia di Pietro; spos\u00f2 nel 1199 Herv\u00e9 IV di Donzy, poi nel 1226 Guigues IV di Forez.\nCasato di Donzy.\n1193-1213 : Herv\u00e9 IV di Donzy (ca 1175-1222), barone di Donzy, conte di Gien, signore di Cosne, di Ch\u00e2tel-Censoir, di Montmirail, d'Alluyes, d'Authou, di Vierzon e Brou, conte di Nevers, Auxererre e Tonnerre; spos\u00f2 Matilde di Courtenay.\n1213-1225 : Agnese II (ca 1205-1225), contessa di Nevers, Auxerre e Tonnerre, figlia di Herv\u00e9 e Matilde; spos\u00f2 Guy di Ch\u00e2tillon\nCasato di Ch\u00e2tillon.\n1221-1226 : Guy di Ch\u00e2tillon (dopo il 1196-1226), conte di Saint-Pol; spos\u00f2 Agnese II di Nevers.\n1226-1241 : Guigues, conte di Forez, sposo di Matilde di Couternay.\n1241-1250 : Gaucher di Ch\u00e2tillon, figlio di Guy di Ch\u00e2tillon e Agnese II di Nevers; spos\u00f2 Jeanne di Clermont, figlia di Filippo Hurepel di Francia.\n1250-1254 : Iolanda (dopo il 1221-1254), sorella di Gaucher; spos\u00f2 Arcimbaldo IX di Borbone.\nCasato di Borbone-Dampierre.\n1228-1249 : Arcimbaldo IX di Borbone (1205-1249), signore di Borbone, conte de Nevers, Auxerre e Tonnerre; spos\u00f2 Iolanda di Ch\u00e2tillon-Nevers.\n1254-1262 : Matilde II (ca 1234-1262), dama di Borbone, contessa di Nevers, Auxerre e Tonnerre, figlia di Arcimbaldo e Iolanda; spos\u00f2 Oddone di Borgogna.\nCasato capetingio di Borgogna.\n1254-1262 : Oddone (1230-1269), erede del ducato di Borgogna in quanto primogenito del duca Ugo IV; conte di Nevers, Auxerre e Tonnerre, spos\u00f2 Matilde II di Borbone.\n1262-1280 : Iolanda II (1247-1280), figlia di Oddone e Matilde; spos\u00f2: Giovanni Tristano di Francia, conte di Valois, figlio di re Luigi IX il Santo; Roberto di Dampierre, conte delle Fiandre.\nCapetingi.\n1265-1270 : Giovanni Tristano detto \"Jean de Damiette\" (1250-1270), conte di Nevers e Valois; fu il primo sposo di Iolanda II.\nCasa dei Dampierre.\n1272-1280 : Roberto di Dampierre (1247-1322) o \"Roberto di B\u00e9thune\", signore di B\u00e9thune, conte delle Fiandre e conte di Nevers, secondo sposo di Iolanda II.\n1280-1322 : Luigi I, conte di Nevers (\u2020 1322), figlio di Roberto e Iolanda; spos\u00f2 nel 1290 Giovanna, contessa di Rethel.\n1322-1346 : Luigi II (\u2020 1346), conte delle Fiandre, di Nevers e Rethel, figlio di Luigi I; spos\u00f2 Margherita I di Borgogna, figlia di re Filippo V.\n1346-1384 : Luigi III (1330 \u2020 1384), conte delle Fiandre, d'Artois, Nevers e Rethel, figlio di Luigi II; spos\u00f2 Margherita di Brabant (1323-1368)\n1384-1405 : Margherita (1350-1405), contesse delle Fiandre, di Borgogna, d'Artois, di Nevers e Rethel, figlia di Luigi III; spos\u00f2 in prime nozze nel 1357 Filippo I di Borgogna, in seconde nozze nel 1369 Filippo II di Borgogna, figlio di Giovanni II di Francia (1342-1404).\nCasato di Valois-Borgogna.\n1384-1404 : Filippo II \"l'Ardito\" (1342-1404), anche duca di Borgogna; spos\u00f2 nel 1369 Margherita III delle Fiandre.\n1385-1404 : Giovanni II \"Senza Paura\" (1371-1419) conte di Nevers, poi duca di Borgogna, figlio di Filippo II di Borgogna.\n1405-1415 : Filippo (1389-1415), conte di Nevers e Rethel, fratello di Giovanni; spos\u00f2 in prime nozze nel 1409 Isabelle de Soissons (\u2020 1411), poi in seconde nozze nel 1413 Bonne d'Artois (1396-1425).\n1415-1464 : Carlo I (1414-1464), conte di Nevers e Rethel, figlio di Filippo e Bonne; spos\u00f2 nel 1456 Marie d'Albret (\u2020 1486), figlia di Carlo II d'Albret.\n1464-1491 : Giovanni III (1415 \u2020 1491), conte di Nevers, d'Eu e Rethel, figlio di Filippo e Bonne, fratello di Carlo I; spos\u00f2: nel 1436 Jacqueline d'Ailly (\u2020 1470); nel 1471 Pauline de Brosse (1450-1479); nel 1480 Fran\u00e7oise d'Albret (1454-1521).\nSecondo Casato di Cl\u00e8ves o Casato di La Marck.\n1491-1506 : Engilberto di Cl\u00e8ves (1462-1506), conte di Nevers ed Eu, figlio di Giovanni I di Kleve e di Elisabetta di Borgogna; spos\u00f2 Carlotta di Borbone (1474 \u2020 1520).\n1506-1521 : Carlo II (\u2020 1521), conte di Nevers, figlio di Engilberto; spos\u00f2 nel 1504 Maria d'Albret (1491-1549), contessa di Rethel, figlia di Carlotta di Borgogna, a sua volta figlia di Giovanni III e Pauline de Brosse.\n1521-1561 : Francesco I (1516-1561), primo duca di Nevers (1539), conte di Rethel, figlio di Carlo II; spos\u00f2 nel 1538 Marguerite de Vend\u00f4me (1516-1589), figlia di Carlo IV di Borbone.\n1561-1562 : Francesco II (1540-1562), duca di Nevers, conte di Rethel, figlio di Francesco I; spos\u00f2 Anna di Borbone-Montpensier (1540-1572), figlia di Luigi III di Montpensier.\n1561-1564 : Giacomo (1544-1564), duca di Nevers, conte di Rethel, fratello di Francesco II; spos\u00f2 nel 1558 Diane de La Marck, figlia di Roberto IV di La Marck.\n1564-1565 : Enrichetta (1542-1601), duchessa di Nevers, contessa poi duchessa di Rethel, sorella di Giacomo e Francesco II; spos\u00f2 Ludovico Gonzaga.\nGonzaga.\n1565-1595 : Luigi IV, ovvero Ludovico Gonzaga (1535-1595), duca di Nevers e Rethel, sposo di Enrichetta di Nevers.\n1595-1637 : Carlo III, ovvero Carlo I di Mantova (1580-1637), duca di Nevers, Rethel, principe d'Arches, duca di Mantova e Monferrato, figlio di Ludovico e Enrichetta; spos\u00f2 Catherine de Mayenne (1585-1618).\n1637-1659 : Carlo IV, ovvero Carlo II di Mantova (1629 \u2020 1665), duca di Nevers, Rethel e Mayenne, principe d'Arches, duca di Monferrato e Mantova, nipote di Carlo III; spos\u00f2 Isabella d'Asburgo (1629-1685).\nNel 1659, Nevers fu venduto al cardinale Mazarino.\nMazarino.\n1659-1661 : Giulio Mazzarino (1602-1661), cardinale e primo ministro di Luigi XIV il Re Sole.\nCasato dei Mancini.\n1661-1707 : Filippo Mancini (1641-1707), nipote (figlio della sorella) di Mazarino, sposo di Diane de Thianges.\n1707-1768 : Francesco Mancini (1676-1768), figlio di Filippo, sposo di Marianna Spinola.\n1768-1789 : Luigi Giulio Mancini (1716-1798), figlio di Francesco e sposo di H\u00e9l\u00e8ne Ph\u00e9lypeaux (1715-1781)."}
{"id": "1660161", "revid": "6923", "url": "https://it.wikipedia.org/wiki?curid=1660161", "title": "Topolino e gli orfani di guerra", "text": "Topolino e gli orfani di guerra (\"The War Orphans\") \u00e8 una storia a fumetti della Walt Disney realizzata da Bill Walsh (testi), Floyd Gottfredson (disegni) e Dick Moores (ripasso a china), pubblicata in strisce giornaliere sui quotidiani statunitensi dal 13 marzo al 15 aprile 1944. In Italia \u00e8 stata pubblicata per la prima volta sul n. 23 della collana \"Topolino collezione ANAF\" del luglio 1982.\nStoria editoriale.\nAll'inizio degli anni quaranta, durante la seconda guerra mondiale, negli Stati Uniti si diede vita ad un'eccezionale propaganda, sia per reclutare volontari, sia per tenere alto il morale della nazione nel corso dello sforzo bellico: in questa azione di propaganda vennero coinvolte anche le strisce giornaliere di Mickey Mouse il quale, a partire dal 1942, fu protagonista di storie di carattere quasi esclusivamente bellico, come \"Un'avventura di guerra\" del 1943 o \"Topolino nella seconda guerra mondiale\", sempre del 1943, o la stessa \"Topolino e gli orfani di guerra\". In questa storia, Topolino aiuta i giovani eredi al trono di una nazione europea minacciata dalle truppe naziste a tornare al potere, sconfiggendo i tedeschi."}
{"id": "1660163", "revid": "287204", "url": "https://it.wikipedia.org/wiki?curid=1660163", "title": "Monte Azul Paulista", "text": "Monte Azul Paulista \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660164", "revid": "36426", "url": "https://it.wikipedia.org/wiki?curid=1660164", "title": "Arte del rinascimento", "text": ""}
{"id": "1660165", "revid": "107937225", "url": "https://it.wikipedia.org/wiki?curid=1660165", "title": "Potere risolutivo", "text": "Il potere risolutivo \u00e8 una grandezza che quantifica la \"capacit\u00e0\" di uno spettroscopio di distinguere due linee spettrali con valori di energia molto vicini. Esso \u00e8 definito come:\nformula_1\ndove \"Ea\" ed \"Eb\" sono i valori di energia delle due linee spettrali. Il potere risolutivo viene anche espresso con l'angolo pi\u00f9 piccolo assoluto che pu\u00f2 essere risolto."}
{"id": "1660167", "revid": "287204", "url": "https://it.wikipedia.org/wiki?curid=1660167", "title": "Pirangi", "text": "Pirangi \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660173", "revid": "124951454", "url": "https://it.wikipedia.org/wiki?curid=1660173", "title": "Consiglio dell'Intesa", "text": "Il Consiglio dell'Intesa (in francese Conseil de l'Entente) \u00e8 un'organizzazione internazionale regionale per la cooperazione nell'Africa occidentale, fondata nel maggio del 1959 da quattro paesi, diventati cinque nel 1996.\nStoria.\nL'organizzazione si svilupp\u00f2 dall'Unione Sahel-Benin, creatasi dai quattro membri originali del Consiglio come un successore parziale della dissolta federazione della regione coloniale francese dell'Africa Occidentale Francese.\nDal 1966 il Consiglio possiede un Segretariato che si occupa dell'amministrazione con sede a Abidjan, la pi\u00f9 grande citt\u00e0 della Costa d'Avorio. Un Fondo Comune Garantito per l'Aiuto e il Prestito esiste per assistere i membri pi\u00f9 poveri con una cassa comune.\nMembri.\nI paesi membri del Consiglio sono cinque:"}
{"id": "1660174", "revid": "767487", "url": "https://it.wikipedia.org/wiki?curid=1660174", "title": "Combustibile ossido misto", "text": "Il Combustibile ossido misto (o MOX, acronimo del termine inglese \"Mixed oxide fuel\") \u00e8 una miscela di ossido di uranio naturale ed ossido di plutonio (UO2 + PuO2). \u00c8 composto in genere da una miscela di uranio impoverito, il prodotto di scarto dei processi di arricchimento dell'uranio, e di plutonio. La percentuale di plutonio dentro il combustibile MOX dipende dalle quantit\u00e0 isotopiche dei vari isotopi del plutonio. Considerando ad esempio la creazione di un combustibile nucleare per reattori commerciali ad arricchimento pari al 4.5%, per creare un combustibile MOX equivalente si deve utilizzare una quantit\u00e0 di plutonio \"weapon-grade\" (cio\u00e8 contenente almeno il 90% di isotopo 239) pari a circa il 4.5% del totale del combustibile (quasi tutto il plutonio in questo caso \u00e8 fissile), utilizzando un plutonio derivante dal riprocessamento del combustibile esausto di altri reattori, si deve arrivare al 7% del totale di plutonio (se questo \u00e8 composto per il 65% di materiale fissile).\nFonti del plutonio.\nSi pu\u00f2 produrre partendo da armi nucleari dismesse in seguito ai trattati START e SORT. Attualmente esiste un'abbondante quantit\u00e0 di plutonio proveniente dallo smantellamento delle testate nucleari in base ai molti accordi contratti dagli Stati Uniti e dall'Unione Sovietica.\nIl plutonio si pu\u00f2 estrarre anche dal riprocessamento del combustibile nucleare \"esaurito\" dai reattori convenzionali. Anche se il plutonio che si genera nei reattori nucleari ad acqua leggera, consiste abitualmente di una miscela di isotopi non adeguata alla fabbricazione di armi nucleari, pu\u00f2 essere impiegato nella miscela MOX, per ridurre sia la quantit\u00e0 che la radioattivit\u00e0 netta dei rifiuti nucleari che devono essere immagazzinati per essere \"raffreddati\" ed in seguito vetrificati e rinchiusi in contenitori inossidabili sigillati, posti all'interno di siti geologicamente stabili."}
{"id": "1660175", "revid": "287204", "url": "https://it.wikipedia.org/wiki?curid=1660175", "title": "Santa Ernestina", "text": "Santa Ernestina \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660178", "revid": "3368", "url": "https://it.wikipedia.org/wiki?curid=1660178", "title": "Costo-opportunit\u00e0", "text": ""}
{"id": "1660179", "revid": "287204", "url": "https://it.wikipedia.org/wiki?curid=1660179", "title": "Taia\u00e7u", "text": "Taia\u00e7u \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660180", "revid": "287204", "url": "https://it.wikipedia.org/wiki?curid=1660180", "title": "Tai\u00fava", "text": "Tai\u00fava \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660182", "revid": "118494403", "url": "https://it.wikipedia.org/wiki?curid=1660182", "title": "Gran Premio della Malesia 2008", "text": "Il Gran Premio di Malesia 2008 \u00e8 stata la seconda prova del campionato mondiale di Formula 1 2008. La gara, corsa domenica 23 marzo sul Circuito di Sepang, \u00e8 stata vinta dal finlandese Kimi R\u00e4ikk\u00f6nen su Ferrari, al sedicesimo successo in carriera. Raikkonen ha preceduto all'arrivo il polacco Robert Kubica su BMW Sauber ed il connazionale Heikki Kovalainen su McLaren-Mercedes.\nProve.\nDurante la prima sessione del venerdi mattina il pi\u00f9 veloce \u00e8 stato Felipe Massa, seguito da Kimi R\u00e4ikk\u00f6nen e Heikki Kovalainen.\nNella sessione successiva del venerdi \u00e8 stato invece Lewis Hamilton a precedere le 2 Ferrari di Felipe Massa e Kimi R\u00e4ikk\u00f6nen.\nInfine nella sessione del sabato mattina Nick Heidfeld ha fatto meglio di Kimi R\u00e4ikk\u00f6nen e Felipe Massa.\nGara.\nLa Ferrari, dopo che nelle qualifiche aveva mostrato un passo decisamente pi\u00f9 veloce rispetto agli avversari ottenendo la prima fila, riscatta solo in parte la magra figura del primo GP. Al via R\u00e4ikk\u00f6nen attacca subito Massa, che resiste e mantiene la testa della corsa; alla prima curva Trulli ed Heidfeld si disturbano e concedono a Kubica di salire in terza posizione davanti a Webber. Hamilton, scattato bene dalla quinta fila, passa Trulli con un bel sorpasso alla curva quattro. Mentre le due Ferrari allungano con un ritmo insostenibile per gli altri, Heidfeld risale dai bassifondi passando Alonso e Coulthard in un colpo solo alla fine del quarto giro e salendo cos\u00ec all\u2019ottavo posto.\nMassa sosta al giro 16, Kimi ha un giro di carburante in pi\u00f9 del brasiliano e lo sfrutta al meglio realizzando due parziali record, scavalcando di poco il compagno al momento della sosta. Hamilton, perde una quindicina di secondi ai box per un problema all\u2019anteriore destra e resta alle spalle di Mark Webber, mentre entrambi vengono sopravanzati da Trulli e Kovalainen, che sale al quarto posto.\nIl distacco tra le due Ferrari sembra stabile sui cinque secondi, con Kubica ad oltre venti, ma la doppietta sfuma al trentunesimo giro, quando Massa va in testacoda, insabbiandosi. La seconda parte di gara vede solo Hamilton e Heidfeld passare Webber al secondo pit-stop; nel finale di gara l\u2019inglese raggiunge e attacca Jarno Trulli, che per\u00f2 resiste fino alla fine. \nR\u00e4ikk\u00f6nen porta a casa la vittoria (la prima stagionale per la Ferrari e la sedicesima della sua carriera, a 5 anni esatti dal suo primo successo), davanti agli ottimi Robert Kubica e Heikki Kovalainen, capace di rimontare con una gara pulita lontano dai guai. Quarto Trulli, quinto Hamilton; sesto Heidfeld, che al penultimo giro strappa il record della gara proprio a R\u00e4ikk\u00f6nen; settimo Webber; ottavo, a punti, Fernando Alonso. Hamilton mantiene la vetta della classifica con 14 punti, tre di vantaggio su Heidfeld e R\u00e4ikk\u00f6nen e quattro su Kovalainen."}
{"id": "1660183", "revid": "287204", "url": "https://it.wikipedia.org/wiki?curid=1660183", "title": "Chicago and North Western Transportation Company", "text": "La Chicago and North Western Transportation Company (marchio CNW) era una ferrovia che operava nel Midwest degli Stati Uniti. Era anche conosciuta come North Western. La ferrovia gestiva oltre 5.000 miglia (8.000 km) di binari a cavallo del XX secolo e oltre 12.000 miglia (19.000 km) di binari in sette stati prima del ridimensionamento verso la fine degli anni 1970. Fino al 1972, quando i dipendenti acquistarono l'azienda, era chiamata Chicago and North Western Railway (o Chicago and North Western Railway Company).\nLa C&amp;NW divenne una delle ferrovie pi\u00f9 lunghe negli Stati Uniti a seguito di fusioni con altre ferrovie, come la Chicago Great Western Railway, la Minneapolis and St. Louis Railway e altre. Nel 1995, i tracciati venduti o abbandonati avevano ridotto il chilometraggio totale a circa 5.000. La maggior parte delle linee abbandonate e vendute erano rami leggermente trafficati in Iowa, Illinois, Minnesota, Dakota del Sud e Wisconsin. Le vendite di grandi linee, come quelle che hanno dato origine alla Dakota, Minnesota and Eastern Railroad, hanno ulteriormente contribuito a ridurre la rete ferroviaria verso un nucleo principale con diversi distributori e rami regionali. La Union Pacific Railroad (UP) ha acquistato la societ\u00e0 nell'aprile 1995 e l'ha integrata con la propria attivit\u00e0.\nStoria.\n1859-1968.\nLa Chicago and North Western Railway fu istituita il 7 giugno 1859, cinque giorni dopo aver acquistato i beni della fallita Chicago, St. Paul and Fond du Lac Railroad. Il 15 febbraio 1865, si un\u00ec ufficialmente con la Galena and Chicago Union Railroad, che era stata istituita il 16 gennaio 1836. Da quando la Galena &amp; Chicago Union entr\u00f2 in funzione nel dicembre 1848 e la ferrovia Fond du Lac inizi\u00f2 nel marzo 1855, la Galena and Chicago Union Railroad \u00e8 considerata l'origine del sistema ferroviario della North Western. La Winona and St. Peter Railroad \u00e8 stata aggiunta alla rete nel 1867.\nDopo nove anni di fallimento, la C. &amp; N. W. fu riorganizzata nel 1944. Si era rapidamente trasformata in energia diesel, istituendo un enorme negozio diesel a Chicago. Il suo Proviso Freight Yard, 12 miglia (19 km) a ovest del centro della citt\u00e0 nell'area suburbana della contea di Cook, fu costruito tra il 1926 e il 1929 e rimase il pi\u00f9 grande al mondo, con 224 miglia di tracciato e una capacit\u00e0 di oltre 20.000 vagoni. Le patate dell'ovest erano un carico principale di colture della C. &amp; N. W., e i suoi capannoni di patate a Chicago erano i pi\u00f9 grandi della nazione. Trasportava anche barbabietole da zucchero occidentali ed enormi quantit\u00e0 di mais e grano. Questa strada, al pari di altre linee che dipendono fortemente dai movimenti delle colture, \u00e8 stata influenzata negativamente dalle politiche di credito agricole del governo che hanno sigillato molti prodotti nelle fattorie in cui sono stati prodotti. Sebbene fosse il sedicesimo in termini di entrate operative nel 1938, era l'ottavo delle entrate dei passeggeri tra le strade americane. Ha servito i pendolari di Chicago; i suoi \"400\" streamliners fornivano il trasporto interurbano e forniva un collegamento orientale per portare i passeggeri della Union Pacific da Omaha e da ovest verso Chicago.\nLa North Western aveva posseduto la maggior parte delle scorte della Chicago, St. Paul, Minneapolis and Omaha Railway (Omaha Road) dal 1882. Il 1\u00ba gennaio 1957, affitt\u00f2 la societ\u00e0, e la fuse nella North Western nel 1972. La linea principale della Omaha Road si estendeva da uno scambio con la North Western a Elroy, Wisconsin, alle Twin Cities, a sud fino a Sioux City, Iowa, e infine a Omaha, Nebraska.\nLa North Western ha acquisito diverse importanti ferrovie corte durante i suoi ultimi anni. Ha finalizzato l'acquisizione della Litchfield and Madison Railway il 1\u00ba gennaio 1958. La ferrovia Litchfield and Madison era una strada ponte di 44 miglia (71 km) da East St. Louis a Litchfield, Illinois. Il 30 luglio 1968, la North Western acquis\u00ec due ex ferrovie interurbane: le 36 miglia (58 km) della Des Moines and Central Iowa Railway (DM&amp;CI) e le 110 miglia (180 km) della Fort Dodge, Des Moines and Southern Railway (FDDM&amp;S). La DM&amp;CI ha dato accesso allo stabilimento Firestone di Des Moines, Iowa, e la FDDM&amp;S ha fornito l'accesso ai mulini per il gesso a Fort Dodge, Iowa.\nIl 1\u00ba novembre 1960, la North Western acquis\u00ec le propriet\u00e0 ferroviarie delle 1.500 miglia (2.400 km) della Minneapolis and St. Louis Railway. Nonostante il suo nome, correva solo da Minneapolis, Minnesota, a Peoria, Illinois. Questa acquisizione ha fornito traffico e materiale rotabile moderno ed ha eliminato la concorrenza.\n1968-1984.\nIl 1\u00ba luglio 1968, le 1.500 miglia (2.400 km) della Chicago Great Western Railway furono fuse nella North Western. Questa ferrovia si estendeva tra Chicago e Oelwein, Iowa. Da l\u00ec le linee andarono alle Twin Cities, Omaha, Nebraska e Kansas City, Missouri. Una connessione da Hayfield, Minnesota, a Clarion, Iowa, ha fornito una linea principale dalle Twin Cities a Omaha. La Chicago Great Western ha duplicato le rotte della North Western da Chicago alle Twin Cities e Omaha, ma ha fatto molta strada. Questa fusione ha fornito l'accesso a Kansas City e ha ulteriormente eliminato la concorrenza. Dopo aver abbandonato un piano per fondersi con la Milwaukee Road nel 1970, Benjamin W. Heineman, che dirigeva la CNW e la madre Northwest Industries dal 1956, organizz\u00f2 la vendita della ferrovia ai suoi dipendenti nel 1972; formarono la Northwest Industries per rilevare la CNW nel 1968. Le parole \"dipendente di propriet\u00e0\" facevano parte del logo aziendale nel periodo successivo. La ferrovia \u00e8 stata ribattezzata da Chicago and North Western Railway a Chicago and North Western Transportation Company. I cartelli di segnalazione della ferrovia (CNW) rimasero gli stessi.\nDopo che la Chicago, Rock Island and Pacific Railroad (Rock Island) cess\u00f2 di esistere il 31 marzo 1980, la North Western vinse una guerra con la Soo Line Railroad per acquistare la \"Spine Line\" di circa 600 miglia (970 km) tra le Twin Cities e Kansas City, Missouri, tramite Des Moines, Iowa. L'Interstate Commerce Commission (ICC) ha approvato l'offerta della North Western da 93 milioni di dollari il 20 giugno 1983. La linea era ben progettata, ma a causa della manutenzione posticipata da parte della fallita Rock Island, ha richiesto una riabilitazione importante nel 1984. La societ\u00e0 inizi\u00f2 quindi ad abbandonare la sezione da Oelwein a Kansas City del suo ex tracciato Chicago Great Western, che duplic\u00f2 il servizio della Spine Line."}
{"id": "1660184", "revid": "287204", "url": "https://it.wikipedia.org/wiki?curid=1660184", "title": "Tai\u00f9va", "text": ""}
{"id": "1660186", "revid": "287204", "url": "https://it.wikipedia.org/wiki?curid=1660186", "title": "Taiuva", "text": ""}
{"id": "1660187", "revid": "287204", "url": "https://it.wikipedia.org/wiki?curid=1660187", "title": "Taquaral", "text": "Taquaral \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660188", "revid": "729019", "url": "https://it.wikipedia.org/wiki?curid=1660188", "title": "Partizanskaja", "text": "Partizanskaja (in russo: \u041f\u0430\u0440\u0442\u0438\u0437\u0430\u043d\u0441\u043a\u0430\u044f), conosciuta fino al 2005 come Izmajlovskij Park, \u00e8 una stazione della Linea Arbatsko-Pokrovskaja, la linea 3 della Metropolitana di Mosca.\nFu costruita durante la seconda guerra mondiale (apr\u00ec nel 1944) ed \u00e8 dedicata ai partigiani sovietici che resistettero ai nazisti. Il nome fu modificato nel 60\u00ba anniversario della vittoria sovietica per riflettere meglio il tema della stazione. Il progetto della stazione fu opera dell'architetto Vilenskij.\nPartizanskaja \u00e8 stata costruita secondo un insolito design a tre binari con due banchine a isola. Il binario centrale fu costruito per gestire l'afflusso dei passeggeri provenienti dal vicino stadio, che fu progettato ma mai costruito a causa della guerra. Tale binario \u00e8 ancora utilizzato durante le ore di punta e per i treni diretti al deposito Izmajlovo. Vi \u00e8 una serie di pilastri per banchina; sia le mura che i pilastri sono ricoperti un marmo bianco e decorati con bassorilievi in onore dei partigiani. I due pilastri pi\u00f9 vicini alle scale di uscita sono adornati con statue: Zoja Kosmodem'janskaja a sinistra e un anziano partigiano sulla destra. Il soffitto circolare conteneva originariamente un affresco di A.D. Goncharov, su cui \u00e8 stato poi dipinto il soffitto attuale. Al culmine della scala vi \u00e8 un gruppo di sculture di M.G. Manizer intitolata \"Partigiani\", che reca l'iscrizione \"Ai partigiani e alla gloria dei partigiani!\".\nNei dintorni della stazione si trovano il parco di Izmajlovo, uno dei pi\u00f9 grandi parchi di Mosca e la stazione di Izmajlovo, posta lungo l'Anello centrale di Mosca"}
{"id": "1660190", "revid": "1543377", "url": "https://it.wikipedia.org/wiki?curid=1660190", "title": "Ambient techno", "text": "Per ambient techno (anche nota come intelligent techno) si intende uno stile musicale nato negli anni novanta e in Europa. Esso incrocia le sonorit\u00e0 pacate della musica ambient alle melodie e i ritmi della techno e dell'electro.\nCaratteristiche.\nDefinita dal critico Simon Reynolds come un \"genere post-rave\", l'ambient techno si \u00e8 distinta dalla musica dei rave, decisamente pi\u00f9 mirata al ballo, e si \u00e8 fatta notare come \"musica elettronica da ascolto\". Secondo Reynolds: Gli artisti che la suonano adottano apparecchiature un tempo adoperate per suonare Detroit techno e Chicago house quali sintetizzatori analogici, drum machine Roland 303 e TR-909.\nI musicisti che hanno inaugurato lo stile includono B12, Aphex Twin, The Black Dog, Higher Intelligence Agency e Biosphere. Altri esponenti che vengono associati al genere includono Gas, e The Sight Below, rispettivamente i progetti di Wolfgang Voigt e Rafael Anton Irisarri.\nFra le etichette discografiche associate all'ambient techno vi sono la Warp Records, la Apollo, la GRP e la Beyond, mentre un'importante antologia che contribu\u00ec alla diffusione dello stile \u00e8 \"Artificial Intelligence\", pubblicata dalla Warp nel 1992."}
{"id": "1660191", "revid": "287204", "url": "https://it.wikipedia.org/wiki?curid=1660191", "title": "Taquaritinga", "text": "Taquaritinga \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660195", "revid": "83531", "url": "https://it.wikipedia.org/wiki?curid=1660195", "title": "Izmajlovskij park", "text": "Izmajlovskij park, o Parco di Izmajlovo (), \u00e8 uno dei parchi pi\u00f9 grandi della citt\u00e0 di Mosca, in Russia, situato nel quartiere Izmajlovo. Il parco fu inaugurato nel 1930 e negli anni trenta, quaranta e cinquanta fu conosciuto come \"Parco di Stalin\". Il parco \u00e8 servito dalla stazione della Metropolitana di Mosca Izmajlovskaja, della Linea Arbatsko-Pokrovskaja.\n\"Izmajlovskij Park\" fu anche il nome della stazione Partizanskaja della Metropolitana di Mosca fino al 2005."}
{"id": "1660196", "revid": "110157", "url": "https://it.wikipedia.org/wiki?curid=1660196", "title": "Almeirim (Brasile)", "text": "Almeirim \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Almeirim."}
{"id": "1660198", "revid": "287204", "url": "https://it.wikipedia.org/wiki?curid=1660198", "title": "Viradouro", "text": "Viradouro \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660201", "revid": "287204", "url": "https://it.wikipedia.org/wiki?curid=1660201", "title": "Vista Alegre do Alto", "text": "Vista Alegre do Alto \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660205", "revid": "131358", "url": "https://it.wikipedia.org/wiki?curid=1660205", "title": "Jurij Aleksejevi\u010d Gagarin", "text": ""}
{"id": "1660207", "revid": "287204", "url": "https://it.wikipedia.org/wiki?curid=1660207", "title": "Porto de Moz", "text": "Porto de Moz \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Almeirim."}
{"id": "1660209", "revid": "287204", "url": "https://it.wikipedia.org/wiki?curid=1660209", "title": "Pitangueiras", "text": ""}
{"id": "1660210", "revid": "126257", "url": "https://it.wikipedia.org/wiki?curid=1660210", "title": "Cucina triestina", "text": "La cucina triestina rispecchia la realt\u00e0 umana e storica di Trieste, che ha accolto per secoli nel suo seno le genti e le tradizioni culinarie pi\u00f9 diverse. Da tale diversit\u00e0 \u00e8 nata una cucina particolarmente variata e sapida che ha saputo coniugare mirabilmente la gastronomia mediterranea con quella mitteleuropea.\nStoria.\nCitt\u00e0 bimillenaria di fondazione pre-romana, dopo essere diventata un centro urbano di secondaria importanza in epoca romana, Tergeste decadde in et\u00e0 tardoantica e medievale, e fino ai primi secoli dell'et\u00e0 moderna rimase un borgo murato la cui economia si basava essenzialmente sulla pesca e sul commercio del sale. Con l'introduzione del porto franco (1719), inizia una nuova era per la citt\u00e0, contraddistinta da un carattere profondamente cosmopolita, cui si accompagna la nascita di una cucina propriamente triestina che di tale cosmopolitismo sar\u00e0 specchio fedele.\nNel Settecento e soprattutto nel corso del secolo successivo, la crescita della citt\u00e0 asburgica sar\u00e0 determinata in massima parte dall'apporto dell'immigrazione proveniente sia e soprattutto dai Balcani e dall'Europa centrale che, in parte minore, dall'Italia. La grande tradizione culinaria mediterranea si \u00e8 trovata ad essere in tal modo rappresentata in primo luogo da piatti istriani, dalmati, greci ed ebrei sefarditi, mentre quella mitteleuropea da piatti austriaci, slovacchi, ungheresi, boemi ed ebrei ashkenaziti. Storicamente importanti sono stati anche gli apporti di due cucine, difficilmente inquadrabili, date le proprie specificit\u00e0, nei due grandi gruppi precedenti, e cio\u00e8 quella friulana e quella dell'entroterra sloveno. Altre influenze, anche se meno marcate sulla gastronomia triestina rispetto alle precedenti, sono venute dalla Slavonia, dalla Serbia, dai paesi medio orientali, dall'Asia minore, ecc.\nA partire dall'annessione di Trieste all'Italia (1918) e, ancor pi\u00f9, dagli anni cinquanta del XX secolo, si \u00e8 assistito a un progressivo potenziamento della componente italo-mediterranea della cucina tipica triestina, con l'introduzione in citt\u00e0 di cibi e piatti un tempo sconosciuti ed entrati oggi a far parte delle abitudini culinarie cittadine (quali pasta, pizza, ecc.).\nNel 1927 la giornalista Maria Stelvio (1878-1950) pubblic\u00f2 il manuale di arte culinaria intitolato \"Cucina triestina\", inizialmente pensato come regalo di nozze per la figlia Augusta. La pubblicazione del ricettario ebbe molto successo, tanto che Maria Stelvio venne assunta prima presso il Circolo Culturale Gastronomico di Trieste (Scuola dei cuochi del Lloyd) e poi dall'Accademia Gastronomica di Roma. Ristampato ininterrottamente in oltre venti edizioni, il manuale \u00e8 tuttora in vendita nelle librerie.\nCaratteristiche.\nLa cucina tradizionale triestina ha la peculiarit\u00e0 di essere ricca non solo di ricette e piatti di mare, giustificati dalla presenza delle pescose acque dell'Adriatico, ma anche di carne, dati i tradizionali legami della citt\u00e0 con l'entroterra carsico e con il bacino danubiano. Se infatti la cucina marinara di Trieste \u00e8 prevalentemente affine a quella istro-dalmata, quella legata alle carni si riallaccia alle tradizioni culinarie mitteleuropee. Gustosi e vari sono anche i primi piatti, mentre dolci e dessert hanno fama di essere fra i pi\u00f9 raffinati d'Europa.\nNelle tavole triestine non possono mancare gli squisiti vini carsolini prodotti in provincia di Trieste (e nelle zone adiacenti appartenenti alla Slovenia), n\u00e9 quelli del Collio goriziano, la cui zona di produzione si estende in gran parte della vicina provincia di Gorizia. Particolarmente diffusi e apprezzati in citt\u00e0 sono anche i celebri vini friulani sia bianchi che rossi (Colli orientali del Friuli, Friuli-Annia, Friuli-Aquileia, Friuli-Grave ecc.).\nPiatti tipici.\nPrimi piatti.\nParticolare importanza rivestono, nella cucina triestina, i primi piatti, in massima parte costituiti da minestre e zuppe, gnocchi di vario tipo, riso e risotti e alcune paste ripiene.\nFra le minestre e le zuppe particolarmente apprezzate sono:\nPrelibati gli gnocchi e gnocchetti di vario tipo, fra cui:\nUna certa diffusione hanno anche risi e risotti:\nSecondi piatti.\nIl canovaccio va ben chiuso alle estremit\u00e0 ed avvolto da uno spago per evitare che si apra. Si inserisce in una pentola lunga di acqua bollente salata e si fa cuocere a fiamma media per circa 30 minuti.\nSi estrae, si toglie dal canovaccio e si affetta in fette di ca. 1.5 / 2\u00a0cm di spessore e si serve con accompagnamento di un sugo di umido molto cotto e piuttosto liquido. La carne deve risultare tutta sfatta e bisogna mettere abbondanti capperi nell'umido.\nPietanze di pesce.\nLa preparazione del pesce si ricollega a Trieste, come si \u00e8 gi\u00e0 accennato, alla tradizione culinaria adriatica e, pi\u00f9 in generale, a quella del mondo mediterraneo, e trova i suoi punti di forza in alcuni piatti particolarmente gustosi, fra i quali:\nPietanze di carne.\nLe famiglie triestine sono anche notevoli consumatrici di pietanze a base di carne, non solo suina e bovina ma anche ovina. Fra i piatti pi\u00f9 diffusi vi sono:\nFormaggi.\nA Trieste sono ampiamente commercializzati formaggi di varia provenienza, sia italiana che estera. Di produzione locale \u00e8 invece una crema al formaggio che, spalmata sul pane, pu\u00f2 essere consumata in qualsiasi momento della giornata, anche a merenda. Si tratta del \"liptauer\", conosciuto anche come \"spuma di formaggio d'Ungheria\" e che, nonostante il nome, sembra avere un'origine slovacca, non magiara. Dalla Slovacchia (appartenente all'epoca al Regno d'Ungheria) proveniva anche la materia base con cui nella seconda met\u00e0 dell'Ottocento si elaborava, costituita dal formaggio \"bryndza\".\nNel corso del Novecento il \"liptauer\" \u00e8 stato gradualmente sostituito dalla ricotta o, pi\u00f9 raramente, da altro formaggio morbido. Questa viene mescolata con burro, capperi, senape, cipolline, un pizzico di paprica ed erbe aromatiche (fra cui il cumino). C'\u00e8 anche chi, infrangendo la tradizione, aggiunge un po' di rum o altro distillato, con risultati, secondo i buongustai, molto discutibili.\nContorni e accompagnamenti.\nSvariati e gustosi i contorni. Fra i pi\u00f9 tipici possiamo segnalare:\nDolci.\nVaria e di alta qualit\u00e0 l'offerta di dolci. Fra questi si segnalano:\nBevande.\nVini.\nI vini tipici della provincia di Trieste sono il \"Terrano\" (in sloveno \"Teran\") e la \"Vitovska\", protetti, dal 1985, dalla denominazione di origine del Carso (in sloveno, \"Kras\") e dal Consorzio di tutela relativo, istituito nel 1993. Sono entrambi degli ottimi vini e vengono prodotti sia nel carso italiano (generalmente da viticoltori appartenenti al gruppo etnico sloveno) che in quello sloveno. Fra i due il \"terrano\" gode sicuramente di maggior fama. \u00c8 questo un vino di moderata gradazione alcolica (generalmente compresa fra i 10\u00ba e i 12\u00ba), dal color rosso acceso e dal \"bouquet\" delicato e inconfondibile. \u00c8 leggermente fruttato e adatto a ogni tipo di carne. La temperatura di servizio non deve essere mai superiore ai 18\u00a0\u00b0C n\u00e9 inferiore ai 15\u00a0\u00b0C.\nI vini della zona erano noti fin da epoca romana, e venivano considerati fra pi\u00f9 gradevoli e genuini dell'Impero. Avevano inoltre la reputazione di possedere non ben definite qualit\u00e0 terapeutiche che sembra non fossero usurpate. Secondo alcuni studiosi infatti, i vini carsolini, grazie all'alta quantit\u00e0 di polifenoli in essi contenuti, hanno il potere di prevenire le malattie cardiovascolari.\nCaff\u00e8.\nOltre ad essere la citt\u00e0 dei caff\u00e8, Trieste \u00e8 anche la citt\u00e0 del caff\u00e8. L'importanza del centro giuliano nel mercato mondiale di tale prodotto \u00e8 stata ultimamente riconosciuta anche dalla Borsa a termine di New York che ha inserito il porto di Trieste (unico in Italia) fra i cinque massimi punti di riferimento europei ai fini della determinazione delle quotazioni internazionali del caff\u00e8."}
{"id": "1660211", "revid": "486946", "url": "https://it.wikipedia.org/wiki?curid=1660211", "title": "Rfid", "text": ""}
{"id": "1660214", "revid": "110157", "url": "https://it.wikipedia.org/wiki?curid=1660214", "title": "Faro (Brasile)", "text": "Faro \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di \u00d3bidos."}
{"id": "1660215", "revid": "287204", "url": "https://it.wikipedia.org/wiki?curid=1660215", "title": "Bebedouro", "text": "Bebedouro \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660217", "revid": "26244", "url": "https://it.wikipedia.org/wiki?curid=1660217", "title": "Pattuglia Acrobatica Nazionale", "text": ""}
{"id": "1660218", "revid": "287204", "url": "https://it.wikipedia.org/wiki?curid=1660218", "title": "Guariba", "text": "Guariba \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660219", "revid": "26244", "url": "https://it.wikipedia.org/wiki?curid=1660219", "title": "Pattuglia acrobatica nazionale", "text": ""}
{"id": "1660221", "revid": "287204", "url": "https://it.wikipedia.org/wiki?curid=1660221", "title": "Pitangueiras (San Paolo)", "text": "Pitangueiras \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660225", "revid": "287204", "url": "https://it.wikipedia.org/wiki?curid=1660225", "title": "Terra Roxa (San Paolo)", "text": "Terra Roxa \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Jaboticabal."}
{"id": "1660227", "revid": "110157", "url": "https://it.wikipedia.org/wiki?curid=1660227", "title": "Juruti (Brasile)", "text": "Juruti \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di \u00d3bidos."}
{"id": "1660231", "revid": "339392", "url": "https://it.wikipedia.org/wiki?curid=1660231", "title": "BAL language", "text": ""}
{"id": "1660232", "revid": "228587", "url": "https://it.wikipedia.org/wiki?curid=1660232", "title": "Monumento alla Libert\u00e0 di Riga", "text": ""}
{"id": "1660233", "revid": "729019", "url": "https://it.wikipedia.org/wiki?curid=1660233", "title": "Battaglia di Glen Shiel", "text": "La battaglia di Glen Shiel \u00e8 stato uno scontro armato che si inserisce nel periodo di ribellione giacobita. Avvenne il 10 giugno 1719 e vi presero parte le truppe del re di Gran Bretagna Giorgio I Hannover, e quelle scozzesi fedeli a Giacomo Francesco Edoardo Stuart, figlio di Giacomo II, ultimo re cattolico d'Inghilterra. A supporto delle truppe giacobite, il re di Spagna Filippo V di Borbone invi\u00f2 un contingente di uomini armati.\nLe truppe inglesi intercettarono i ribelli e gli spagnoli che stavano marciando verso Londra sulle Highlands: qui avvenne il combattimento, che si risolse con la resa degli spagnoli e la fuga degli scozzesi. Fu l'ultima volta che truppe non inglesi combatterono sul suolo inglese."}
{"id": "1660234", "revid": "486946", "url": "https://it.wikipedia.org/wiki?curid=1660234", "title": "Primigi Vicenza", "text": ""}
{"id": "1660236", "revid": "879070", "url": "https://it.wikipedia.org/wiki?curid=1660236", "title": "Parco nazionale di Gunung Mulu", "text": "Il parco nazionale di Gunung Mulu di Miri, Sarawak, nel Borneo malese, \u00e8 un patrimonio dell'umanit\u00e0 dell'UNESCO che contiene importanti grotte e formazioni carsiche nel mezzo di una foresta equatoriale montagnosa. Il parco \u00e8 famoso per le caverne e le spedizioni organizzate per l'esplorazione delle grotte e delle foreste circostanti, soprattutto da quella condotta dalla Royal Geographical Society nel 1977-1978, che vide all'opera oltre 100 scienziati per 15 mesi.\nDescrizione.\nAll'interno del parco si trova il pi\u00f9 grande spazio chiuso naturale (la camera di Sarawak) scoperta a Gua Nasib Bagus. Misura 700x396 metri per 70 di altezza; secondo le guide sarebbe sufficientemente grande da contenere la basilica di San Pietro o numerosi Boeing 747. Altre famose grotte sono quelle di Benarat, del Cervo, del Vento e dell'Acqua Dolce, in cui si trova parte di un lungo fiume sotterraneo che attraversa il parco.\nAl giorno d'oggi Mulu continua a stimolare il senso di avventura delle originali esplorazioni grazie ad attivit\u00e0 organizzate di speleologia. Attualmente il turismo viene incentivato promuovendone l'ambiente naturale ed attivit\u00e0 di turismo responsabile che ne fanno apprezzare i valori.\nAll'interno del parco i visitatori possono alloggiare presso la struttura alberghiera all'interno della sede del parco, presso il Royal Mulu Resort, un albergo a cinque stelle, o in altri piccoli alberghi in stile tropicale sulle rive del fiume Melinau o in appartamenti pi\u00f9 economici distribuiti lungo il fiume.\nMulu \u00e8 un'area quasi inaccessibile; l'unico percorso praticabile \u00e8 quello via aerea, principalmente, usando l'aeroporto di Miri. \u00c8 possibile spostarsi nel parco usando barche, ma per la navigazione dell'ultimo tratto sono richieste imbarcazioni di un certo livello. L'intero giro richiede 12 ore, mentre il volo dura solo 30 minuti.\nIl parco prende il nome dal monte Mulu, seconda cima del Sarawak."}
{"id": "1660239", "revid": "6923", "url": "https://it.wikipedia.org/wiki?curid=1660239", "title": "Branko Zebec", "text": "Carriera.\nGiocatore.\nInizia la carriera da calciatore in diverse squadre croate: Gra\u0111anski Zagabria, NK Po\u0161tar, Lokomotiva Zagabria, NK Milicionar Zagabria.\nDopo la fine della seconda guerra mondiale, milita dapprima nell'NK Borac Zagabria per poi approdare al , di cui diventa una delle prime bandiere, disputando ben 128 incontri e vincendo tre Coppe di Jugoslavia.\nAll'inizio della campionato 1959-1960 passa ai rivali cittadini della , con cui vince proprio il campionato d'esordio.\nNel 1961 si trasferisce in Germania Ovest, all'Alemannia Aachen, dove chiuse la carriera, con il raggiungimento della finale, persa contro il , della Coppa di Germania 1965.\nCon la Nazionale jugoslava ha partecipato alle Olimpiadi del 1952, vincendo la medaglia d'argento e aggiudicandosi il titolo di capocannoniere del torneo, con 7 reti, lasciando alle spalle gente come Kocsis e Puskas, Bobek e Vukas, nonch\u00e9 l'italiano Anadio Gimona. Ha quindi preso parte ai Mondiali del 1954 e ai Mondiali del 1958, nonch\u00e9 agli Europei del 1960, persi contro l'Unione Sovietica.\nDa allenatore.\nInizia la carriera da allenatore alla guida della , con cui vince la Coppa delle Fiere 1967.\nRitornato in Germania Ovest, alla guida del prestigioso centra la vittoria del campionato 1968-1969 e della Coppa di Germania 1969. Sempre in Germania allena per due stagioni lo Stoccarda.\nRientrato in patria, alla guida dell'Hajduk Spalato conquista la Coppa di Jugoslavia 1973.\nDopo una sola stagione, per\u00f2 fa il suo ritorno in Germania, alla guida dell', dell', con cui conquista il campionato 1979-1980, il , e l'Eintracht Francoforte.\nNel 1984 guida per alcune partite la ."}
{"id": "1660242", "revid": "1305772", "url": "https://it.wikipedia.org/wiki?curid=1660242", "title": "Oriximin\u00e1", "text": "Oriximin\u00e1 \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di \u00d3bidos."}
{"id": "1660245", "revid": "287204", "url": "https://it.wikipedia.org/wiki?curid=1660245", "title": "Terra Santa (Brasile)", "text": "Terra Santa \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di \u00d3bidos."}
{"id": "1660249", "revid": "4711", "url": "https://it.wikipedia.org/wiki?curid=1660249", "title": "Haminu Draman", "text": ""}
{"id": "1660252", "revid": "767487", "url": "https://it.wikipedia.org/wiki?curid=1660252", "title": "Manuel Pla", "text": "Biografia.\nDiversamente dal fratello maggiore Juan Bautista Pla i Agust\u00ed (1720-1773) e da quello minore Josep Pla i Agust\u00ed (1728-1762), anch'essi oboisti e compositori che si esibirono nelle corti e nelle sale da concerto di tutta Europa, Manuel Pla trascorse la sua vita interamente in Spagna.\nFu attivo come strumentista nella banda degli Alabardieri Reali a Madrid, ma suon\u00f2 anche in alcune opere e concerti che venivano dati presso la cappella reale spagnola.\nCompose un gran numero di lavori strumentali e vocali: sinfonie, concerti, trii, duetti; salmi, messe, Salve Regina, Stabat Mater, zarzuele, serenate, oratori, villancicos, tonadillas, arie, cantate e trii in spagnolo. Probabilmente scrisse anche alcune opere serie (principalmente basate sui libretti di Metastasio) e comiche italiane, ma stabilire con esattezza fra i tre fratelli l'autore delle diverse composizioni non \u00e8 facile poich\u00e9 spesso sui manoscritti veniva indicato solo il cognome senza ulteriori specificazioni.\nAttualmente sopravvivono diversi suoi manoscritti, soprattutto di lavori sacri, composti prevalentemente fra il 1757 ed il 1762. Si ricordano in particolare anche i duetti per violini, che ebbero all'epoca una certa popolarit\u00e0 nel suo paese; le loro partiture sono attualmente conservate in Svizzera, Italia, Inghilterra e Spagna."}
{"id": "1660257", "revid": "1305772", "url": "https://it.wikipedia.org/wiki?curid=1660257", "title": "\u00d3bidos (Brasile)", "text": "\u00d3bidos \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di \u00d3bidos."}
{"id": "1660258", "revid": "1335027", "url": "https://it.wikipedia.org/wiki?curid=1660258", "title": "BMW N45", "text": "Con la sigla BMW N45 si intende una piccola famiglia di motori a scoppio alimentati a benzina prodotti dal 2004 al 2008 dalla casa automobilistica tedesca BMW.\nDescrizione.\nAssieme all'altra piccola famiglia N46, la \"N45\" ha sostituito la precedente famiglia N42, della quale mantiene le principali caratteristiche costruttive, e cio\u00e8:\nMolto significative ed importanti sono per\u00f2 anche le differenze rispetto alla famiglia \"N42\". Innanzitutto, la famiglia \"N45\" \u00e8 composta da soli due motori, uno da 1.6 e l'altro da 2 litri. Mentre la versione minore \u00e8 la variante plurivalvole della vecchia unit\u00e0 M43B16, la versione maggiore \u00e8 un'unit\u00e0 completamente nuova, con caratteristiche dimensionali differenti.\nUn'altra significativa differenza sta nell'assenza del sistema Valvetronic, presente invece nella famiglia \"N42\" e nella nuova famiglia \"N46\" che, come gi\u00e0 accennato, ha debuttato assieme alla \"N45\".\nDi seguito vengono descritte le principali caratteristiche e le applicazioni dei due motori \"N45\".\nN45B16.\nQuesta sigla identifica la versione minore delle due varianti motoristiche \"N45\".\nCome gi\u00e0 accennato in precedenza, tale versione riprende pari pari le caratteristiche dimensionali del 1.6 litri della famiglia \"M43\". Ritroviamo quindi le stesse misure di alesaggio e corsa, pari a 84x72 mm, per una cilindrata complessiva di 1596 cm\u00b3. La differenza \u00e8 appunto quella di avere una testata a 4 valvole per cilindro, aspetto che garantisce a tale motore prestazioni migliori, poich\u00e9 riesce a raggiungere una potenza massima di 115 CV a 6000 giri/min, mentre la coppia massima raggiunge invece i 150 Nm a 4300 giri/min.\nTale motore \u00e8 stato montato unicamente sulle prime BMW 116i E87 prodotte dal 2004 al 2007.\nN45B20S.\nDi questa versione si \u00e8 accennato precedentemente che si trattava di un motore nuovo, le cui misure di alesaggio e corsa sono differenti (85x88 mm contro 81x90 mm del 2 litri \"N42\"). La cilindrata totale corrisponde a 1997 cm\u00b3. Tale motore sviluppa una potenza massima di 173 CV a 7000 giri/min, con un picco di coppia pari a 200 N\u00b7m a 4250 giri/min.\nQuesto motore \u00e8 stato montato solo sulla BMW 320si E90, prodotta dal 2006 al 2007."}
{"id": "1660262", "revid": "599013", "url": "https://it.wikipedia.org/wiki?curid=1660262", "title": "Collin Samuel", "text": "Note.\nSamuel esord\u00ec nella Nazionale trinidadiana contro un team di Tobago l'8 dicembre 2001 segnando una tripletta. Segn\u00f2 poi un'altra tripletta contro la Grenada, l'11 gennaio 2002, in un'amichevole di preparazione verso la Gold Cup 2002, questo sar\u00e0 il suo primo gettone internazionale per Trinidad e Tobago. Collin Samuel ha fatto parte dei 18 giocatori selezionati per la Gold Cup 2002, e la Coppa del Mondo 2006 in Germania. Samuel era anche un membro della squadra Under-20 di Trinidad e Tobago nel 2001. L'11 luglio 2003 firm\u00f2 per il Dundee United in un accordo del valore di \u00a3 ."}
{"id": "1660263", "revid": "6923", "url": "https://it.wikipedia.org/wiki?curid=1660263", "title": "Leine", "text": "Il Leine (in tedesco \u00e8 un fiume tedesco che scorre nei \"L\u00e4nder\" della Turingia e della Bassa Sassonia.\n\u00c8 tributario del fiume Aller, nel quale sfocia presso Schwarmstedt, e misura all'incirca 281 chiliometri di lunghezza.\nCorso.\nIl Leine, in antico Sassone \"Lagina\", nasce in Turingia vicino alla cittadina di Leinefelde. Dopo circa 40 km. entra nel territorio della Bassa Sassonia con un corso che prosegue in direzione nord.\nLungo questo fiume si incontrano molte citt\u00e0, come Gottinga, Einbeck, Alfeld, e Gronau prima di entrare in Hannover, la citt\u00e0 pi\u00f9 grande che si sviluppa sulle sue rive.\nSuperata Hannover, dopo circa 40 km a nord delle citt\u00e0, il fiume si immette come afflunte all'altezza di Schwarmstedt nel pi\u00f9 grande Weser.\nIl fiume \u00e8 navigabile lungo la parte settentrionale del suo corso, ma in passato la navigazione del Leine raggiungeva a sud anche la citt\u00e0 di G\u00f6ttingen.\nNel secolo scorso il fiume era fortemente inquinato ma a partire dal 1960, con una serie di riforme, sono state adottate misure per migliorare la qualit\u00e0 dell'acqua. \nAd oggi sul fiume viene praticata molta pesca sportiva.\nLe acque del fiume presso la citt\u00e0 di G\u00f6ttingen sono in parte canalizzate in un canale che si sviluppa parallelo al corso naturale del Leine."}
{"id": "1660264", "revid": "599013", "url": "https://it.wikipedia.org/wiki?curid=1660264", "title": "Fib", "text": ""}
{"id": "1660266", "revid": "320578", "url": "https://it.wikipedia.org/wiki?curid=1660266", "title": "Museo Civico Diocesano di Penne", "text": ""}
{"id": "1660273", "revid": "181699", "url": "https://it.wikipedia.org/wiki?curid=1660273", "title": "Spaghetti Express Sesto San Giovanni", "text": ""}
{"id": "1660278", "revid": "1649409", "url": "https://it.wikipedia.org/wiki?curid=1660278", "title": "Fernando Jos\u00e9 Monteiro Guimar\u00e3es", "text": "Biografia.\nFernando Jos\u00e9 Monteiro Guimar\u00e3es \u00e8 nato a Recife il 19 luglio 1946.\nFormazione e ministero sacerdotale.\nHa frequentato il seminario minore dei redentoristi a Garanhuns e gli studi superiori nel seminario redentorista di Campina Grande. Ha studiato filosofia e teologia nel seminario maggiore redentorista di Juiz de Fora. Ha conseguito la licenza in filosofia nella Facolt\u00e0 \"Don Bosco\" a S\u00e3o Jo\u00e3o del Rei, il dottorato in teologia morale presso l'Accademia alfonsiana con una tesi intitolata \"O homen fonte de moral objectiva na Costitui\u00e7ao sobre a Igreja no mundo contemporaneo\" (L'uomo fonte della morale oggettiva nella Costituzione sulla Chiesa nel mondo contemporaneo) nel 1989 e poi la licenza in diritto canonico presso l'Ateneo Romano della Santa Croce a Roma.\nIl 25 gennaio 1965 ha emesso la prima professione. Il 13 dicembre 1969 ha pronunciato la professione solenne.\nIl 15 agosto 1971 \u00e8 stato ordinato presbitero. In seguito \u00e8 stato membro dell'equipe pastorale del santuario di Nostra Signora del Perpetuo Soccorso a Campos dal 1971 al 1973; vicario parrocchiale della parrocchia di Sant'Alfonso a Rio de Janeiro dal 1974 al 1978; coordinatore della pastorale della giovent\u00f9 del vicariato nord dell'arcidiocesi di Rio de Janeiro dal 1976 al 1977; membro dell'equipe di coordinamento della pastorale della stessa arcidiocesi nel 1978; vicario parrocchiale della parrocchia di San Giuseppe a Belo Horizonte dal 1979 al 1980; collaboratore presso la Segreteria di Stato della Santa Sede e successivamente presso la Congregazione per i vescovi dal 1980 al 1983; segretario esecutivo della commissione della dottrina della fede per l'arcidiocesi di Rio de Janeiro dal 1984 al 1985; perito all'VIII assemblea generale ordinaria del Sinodo dei vescovi che si \u00e8 tenuto nella Citt\u00e0 del Vaticano dal 30 settembre al 28 ottobre 1990 sul tema \"La formazione dei sacerdoti nelle circostanze attuali\"; professore di teologia morale nell'Istituto teologico dell'arcidiocesi di Rio de Janeiro e nella Scuola teologica dei benedettini di Rio de Janeiro; membro del consiglio presbiterale e del collegio dei consultori dell'arcidiocesi di Rio de Janeiro e vicario giudiziale del Tribunale della medesima arcidiocesi; assistente del cardinale Eug\u00eanio de Ara\u00fajo Sales dal 1990 al 1994.\nNel 1994 \u00e8 entrato in servizio presso la Congregazione per il clero. L'11 marzo 2000 papa Giovanni Paolo II lo ha nominato capo ufficio del dicastero. Il 14 dicembre 2002 lo stesso pontefice lo ha nominato anche consultore della Congregazione delle cause dei santi.\nAl momento della nomina a vescovo era anche membro della commissione speciale per la trattazione delle cause di dichiarazione di nullit\u00e0 della sacra ordinazione e di dispensa dagli obblighi del diaconato e del presbiterato; commissario deputato per la trattazione delle cause di dispensa dal matrimonio rato e non consumato e giudice esterno del tribunale di appello del vicariato di Roma.\nMinistero episcopale.\nIl 12 marzo 2008 papa Benedetto XVI lo ha nominato vescovo di Garanhuns. Ha ricevuto l'ordinazione episcopale il 31 marzo successivo nella chiesa di Sant'Alfonso all'Esquilino a Roma dal cardinale Cl\u00e1udio Hummes, prefetto della Congregazione per il clero, co-consacranti il cardinale Crescenzio Sepe, arcivescovo metropolita di Napoli, e l'arcivescovo Mauro Piacenza, segretario della Congregazione per il clero. Ha preso possesso della diocesi il 1\u00ba giugno 2008 successivo.\nNel settembre del 2009 ha compiuto la visita \"ad limina\".\nIl 25 gennaio 2010 papa Benedetto XVI lo ha nominato del Supremo tribunale della Segnatura apostolica.\nIl 6 luglio 2014 papa Francesco lo ha nominato ordinario militare per il Brasile.\nTra il 2014 e il 2015 ha compiuto la visita apostolica nell'arcidiocesi della Para\u00edba. Monsignor Aldo di Cillo Pagotto, all'epoca arcivescovo di quella sede, era stato accusato di aver accolto in diocesi religiosi accusati di abusi sessuali in altri luoghi e poi di avere perpetrato egli stesso tale crimine. Da quest'ultima accusa \u00e8 stato poi assolto.\nNel febbraio del 2020 ha compiuto una seconda visita \"ad limina\".\nIn seno alla Conferenza nazionale dei vescovi del Brasile \u00e8 presidente della commissione per l'implementazione dell'Accordo Brasile-Santa Sede.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1660280", "revid": "767487", "url": "https://it.wikipedia.org/wiki?curid=1660280", "title": "Happy, Texas", "text": "Happy, Texas \u00e8 una commedia del 1999 che ha ricevuto il premio speciale della giuria al Sundance Film Festival.\nTrama.\nTre criminali di mezza tacca evadono di prigione, datisi alla fuga i tre si dividono, Bob da una parte mentre Wayne e Harry fuggono assieme. Durante la loro fuga Wayne e Harry rubano una roulotte ad una coppia di coreografi omosessuali organizzatori di concorsi di bellezza per bambini. I due giungono nella piccola cittadina di Happy, in Texas, dove fingendosi gay sconvolgono la noiosa esistenza degli abitanti, tra cui lo sceriffo Chappy Dent, realmente omosessuale che si infatuer\u00e0 di Harry. Continuando a fingersi gay, i due si integreranno con la comunit\u00e0 fino a quando non si far\u00e0 vivo Bob, arrivato a Happy con l'intento di rapinare la banca locale."}
{"id": "1660282", "revid": "198277", "url": "https://it.wikipedia.org/wiki?curid=1660282", "title": "Milan Associazione Calcio 1981-1982", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1981-1982.\nStagione.\nIl nuovo allenatore della squadra \u00e8 Luigi Radice, gi\u00e0 giocatore del Milan dal 1955 al 1959 e dal 1961 al 1965.\nLa stagione del Milan parte con il raduno di venerd\u00ec 17 luglio 1981. I tornei non iniziano nel migliore dei modi per i rossoneri: in Coppa Italia la squadra perde l'esordio stagionale contro il Verona ma poi vince le due partite casalinghe seguenti contro Pescara e , presentandosi cos\u00ec alla partita dell'ultima giornata contro l'Inter a pari punti con la squadra veneta (ma con una differenza reti migliore) e uno in meno dei nerazzurri. A pochi minuti dal termine il Milan conduce per 2-1, risultato che varrebbe la qualificazione ai quarti di finale della manifestazione, ma all'89' viene raggiunto da un gol di Giuseppe Bergomi che permette all'Inter di qualificarsi a discapito proprio dei rossoneri.\nIn campionato il Milan non mostra un gioco sufficiente e fatica a segnare: alla fine saranno solo 21 le reti realizzate, a segnare di meno sar\u00e0 solo il , che chiuder\u00e0 all'ultimo posto. La squadra concluder\u00e0 il campionato al terz'ultimo posto, maturato negli ultimi minuti di un campionato in cui i rossoneri conquistano solo 24 punti in 30 partite. I rossoneri vincono solo 3 delle 15 partite del girone d'andata, che chiudono al terzultimo posto. Franco Baresi \u00e8 assente per quasi quattro mesi (tra ottobre e gennaio: il sostituto in tale periodo \u00e8 il nuovo acquisto Maurizio Venturi) a causa di una malattia, e durante la sua assenza dal campo la squadra totalizza appena 8 punti in 12 partite, mentre con lui ne raccoglie 16 in 18.\nIl campionato vede un inizio con due pareggi e una vittoria nelle prime tre giornate, e un finale con tre vittorie e due pareggi nelle ultime cinque partite. Tra ottobre e met\u00e0 aprile arrivano tre successi, sei pareggi e tredici battute d'arresto, con la squadra che arriva anche a toccare l'ultimo posto in classifica. Le incomprensioni tra allenatore e giocatori e la sconfitta interna nella prima partita del girone di ritorno contro l'Udinese spingono la societ\u00e0 a sostituire Radice con Italo Galbiati, allenatore della Primavera (a marzo sar\u00e0 affiancato per un paio di partite da Francesco Zagatti): emblematica la frase pronunciata da Rivera (rimasto in societ\u00e0 come vicepresidente) al termine della partita persa contro la squadra friulana: \"Non potendo esonerare tutti i giocatori, cambiamo l'allenatore\". Nel corso della stagione cambiano anche il presidente, con Giuseppe Farina, gi\u00e0 in precedenza al comando del , che subentra a Gaetano Morazzoni, e il capitano, con Fulvio Collovati che sostituisce Aldo Maldera. La reazione della squadra sembra inizialmente non esserci, ma nelle ultime 5 partite il Milan ottiene 8 dei 10 punti disponibili.\nAnche se all'ultima giornata la vittoria sul in rimonta (da 2-0 a 2-3) sembra risparmiare al club una nuova retrocessione, in Napoli-Genoa, a cinque minuti dal termine (il secondo tempo era iniziato in ritardo per il lancio di fumogeni), con i partenopei sicuri dell'ingresso in UEFA anche in caso di pareggio (chiuderanno il campionato a pari punti con l'Inter, con gli scontri diretti a favore) e i liguri rivali del Milan nella lotta salvezza, il portiere del , Luciano Castellini, commette un clamoroso errore (definito \"Quel pasticciaccio brutto del portiere napoletano\"): Castellini infatti ha il pallone tra le mani e lo sta per rinviare in avanti, ma la sfera gli sfugge incredibilmente dalle mani e finisce addirittura in calcio d'angolo da cui nascer\u00e0 il gol del 2-2, di Mario Faccenda (tenuto in gioco da un difensore dei partenopei), il quale sancisce la salvezza del Grifone e la prima e unica retrocessione sul campo dei rossoneri. A penalizzare il Milan \u00e8 inoltre lo 0-0 tra Cagliari e Fiorentina, con i sardi in lotta come il Milan per la salvezza, e i viola in lotta con la Juventus per lo scudetto (le due squadre prima dell'ultimo turno erano appaiate in vetta alla classifica). Attorno al quarto d'ora del secondo tempo i viola subiscono l'annullamento di un gol, per un dubbio fallo di Bertoni sul portiere del Cagliari Roberto Corti, da parte dell'arbitro Maurizio Mattei. L'episodio scatener\u00e0 a Firenze forti recriminazioni. Con la sconfitta del Genoa e/o del Cagliari, infatti, il Milan avrebbe ottenuto la salvezza, in quanto avanti negli scontri diretti con entrambe. In quel periodo lo spareggio era previsto solo per assegnare la vittoria del campionato, mentre per determinare gli altri piazzamenti rilevanti (come la qualificazione alle coppe europee e le retrocessioni) erano utilizzati altri criteri, quali la classifica avulsa o la differenza reti. Ci\u00f2 accadde, ad esempio, nel campionato precedente (dove chiusero in coda cinque squadre a pari punti) e in quello di due anni pi\u00f9 tardi, dove a retrocedere fu proprio il Genoa (che chiuse il campionato a pari punti con la Lazio, con gli scontri diretti a sfavore) per questo motivo.\nIn questo campionato la squadra realizza 21 reti in 30 partite (record negativo della storia rossonera nel girone unico), ne subisce 31, vince 7 partite, ne pareggia 10 e ne perde 13. La difficolt\u00e0 nel trovare la via della rete (sono 15 le partite senza gol segnati e con diversi rigori sbagliati) \u00e8 dovuta anche alla non positiva stagione dello scozzese, nuovo acquisto, Joe Jordan, che realizza solo 2 gol in 22 presenze. Il migliore marcatore della squadra in campionato \u00e8 Roberto Antonelli a segno 4 volte in 24 match. L'altro acquisto estivo, Adelio Moro, totalizza 19 presenze con un gol in campionato. In questa stagione, inoltre, il Milan viene sconfitto in entrambi i derby di campionato con l'Inter (0-1 e 1-2) e in entrambi i derby con la Juventus (0-1 e 2-3; gli autori dei gol juventini furono Virdis nella gara d'andata e Galderisi in quella di ritorno, entrambi futuri giocatori del Milan) e con il Catanzaro (0-1 e 0-3, con Bivi a segno, tra l'altro, in entrambe le partite). Contro le altre due retrocesse di quel campionato, il Bologna e il Como, il Milan totalizza, rispettivamente, tre (2-1 e 0-0 i risultati con i rossobl\u00f9) e un punto (1-1 e 0-2 contro i lariani, con recriminazioni rossonere nella gara d'andata a Milano, per la mancata concessione di un calcio di rigore a favore per una trattenuta su Fulvio Collovati nell'area di rigore del Como non sanzionata). Dopo la sconfitta subita a Como per 0-2 (i lariani chiuderanno all'ultimo posto con appena tre vittorie in tutto il campionato, con il peggiore attacco e la peggiore difesa, e in questa partita, tra l'altro, Roberto Antonelli sbaglia un rigore) e la contestazione dei tifosi (Collovati viene colpito da un sasso lanciato dagli spalti), le due successive gare interne contro Ascoli (0-0, con un rigore sbagliato da Sergio Battistini) e Roma (1-2) vengono disputate in campo neutro a Verona.\nQuattro giorni prima della retrocessione (il 12 maggio) la squadra vince la quarantesima edizione della Coppa Mitropa, la terza edizione da quando il torneo \u00e8 stato trasformato in una competizione per squadre neopromosse dalla serie cadetta dei campionati d'Europa. Dopo la sconfitta esterna all'esordio contro i cecoslovacchi del V\u00edtkovice, il Milan ottiene un pareggio e 4 vittorie, l'ultima delle quali per 3 a 0 a San Siro contro la squadra cecoslovacca (reti di Baresi, Cambiaghi e Jordan) che gli consente di chiudere il girone (formato anche da e ) al primo posto a quota 9 punti e di vincere cos\u00ec la manifestazione.\nMaglie e sponsor.\nLo sponsor tecnico per la stagione 1981-1982 \u00e8 Linea Milan; per la prima volta sulla maglia compare anche uno sponsor ufficiale, Pooh jeans. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. Tra gennaio e febbraio del 1982 vengono utilizzati pantaloncini rossi. La divisa di riserva \u00e8 una maglia bianca con spalle e colletto rossi e neri, pantaloncini bianchi e calzettoni bianchi con risvolto rosso e nero.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 durante la stagione."}
{"id": "1660283", "revid": "188717", "url": "https://it.wikipedia.org/wiki?curid=1660283", "title": "Quota (geometria)", "text": ""}
{"id": "1660284", "revid": "309289", "url": "https://it.wikipedia.org/wiki?curid=1660284", "title": "Marcha\u010dan", "text": "Il Marcha\u010dan () \u00e8 un fiume della Russia siberiana orientale, affluente di sinistra della Lena. Scorre nell'Ol\u00ebkminskij ulus della Sacha (Jacuzia).\nDescrizione.\nIl fiume, che ha origine sull'altopiano della Lena, scorre in direzione meridionale, parallela a est al fiume Marcha attraverso una taiga di larici. La lunghezza del fiume \u00e8 di 248\u00a0km, l'area del suo bacino \u00e8 di 4\u00a0350\u00a0km\u00b2. Sfocia nella Lena a 1\u00a0914\u00a0km dalla sua foce. "}
{"id": "1660285", "revid": "287204", "url": "https://it.wikipedia.org/wiki?curid=1660285", "title": "Itajobi", "text": "Itajobi \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660286", "revid": "80339", "url": "https://it.wikipedia.org/wiki?curid=1660286", "title": "Marha\u010dan", "text": ""}
{"id": "1660287", "revid": "80339", "url": "https://it.wikipedia.org/wiki?curid=1660287", "title": "Markha\u010dan", "text": ""}
{"id": "1660288", "revid": "80339", "url": "https://it.wikipedia.org/wiki?curid=1660288", "title": "Markhachan", "text": ""}
{"id": "1660289", "revid": "31789", "url": "https://it.wikipedia.org/wiki?curid=1660289", "title": "Sempre pi\u00f9 blu", "text": " \u00e8 un manga creato da K\u014d Fumizuki e pubblicato dalla Hakusensha nella rivista \"Young Animal\" dal 1999 al 2005, per un totale completo di 17 \"tank\u014dbon\".\nDalla serie sono state tratte due serie anime, intitolate \"Ai yori aoshi\" e \"Ai yori aoshi \uff5eEnishi\uff5e\", prodotte entrambe dallo studio J.C.Staff, con la regia di Masami Shimoda. La prima serie \u00e8 composta da 24 episodi, trasmessi nel 2002 sulla Fuji TV, mentre la seconda, di 12 episodi, venne trasmessa l'anno successivo sulla stessa emittente.\nNel giugno del 2005 Planet Manga ha presentato questo manga anche in Italia, comprensivo di 18 volumi, mentre le due serie anime risultano inedite.\nLa serie ha ispirato tre diverse visual novel per Microsoft Windows e PlayStation 2, tutte con il titolo \"Ai yori aoshi\". Una di queste, prodotta in Giappone nel 2003, \u00e8 giunto anche in America nel 2005, edito da Hirameki International.\nTrama.\nPrima serie.\nKaoru Hanabishi, uno studente universitario che vive da solo, incontra un giorno ad una stazione della metropolitana una bellissima ragazza in kimono, spaesata dalla grandezza della citt\u00e0. Si offre allora di accompagnarla alla ricerca dell'indirizzo a cui doveva la ragazza arrivare, scoprendo che l'indirizzo \u00e8 vicino a casa sua. Una volta arrivati sul posto, per\u00f2, si trovano davanti un campo vuoto. Kaoru decide allora di invitare la ragazza nel suo appartamento per darle ospitalit\u00e0. Il ragazzo scopre cos\u00ec che la ragazza di fronte a lui \u00e8 Aoi Sakuraba, una sua amica d'infanzia, tornata a Tokyo unicamente per sposarlo. La sera successiva, a casa del ragazzo si presenta Miyabi, la tutrice di Aoi, per riportarla a casa. Kaoru capisce che la ragazza se n'\u00e8 andata di casa senza avvertire, poich\u00e9 i genitori erano contrari ai suoi desideri. Quando il giorno successivo arriva anche la madre di Aoi, i due ragazzi esprimono il loro desiderio di restare insieme. La madre decide di accettare la cosa, ma non pu\u00f2 permettere che si diffonda la notizia che sua figlia sia fidanzata ad un comune studente. Kaoru e Aoi si trasferiscono quindi in una villa della famiglia Sakuraba, sotto la supervisione di Miyabi. Per celare la relazione, Aoi diventa cos\u00ec ufficialmente la padrona di casa, Miyabi l'amministratrice, e Kaoru un inquilino. Ben presto, alcune amiche di Kaoru, per varie vicissitudini, si trasferiscono nella villa, ritrovandosi a vivere tutti insieme.\nSeconda serie.\nDue anni dopo aver incontrato Aoi, Kaoru ed i suoi amici trascorrono ancora la vita di sempre, senza per\u00f2 pi\u00f9 l'enorme oppressione dei loro genitori. A questa \"famiglia\", si aggiunge ufficialmente anche Chika, che fa conoscere agli altri anche due sue amiche di scuola.\nPersonaggi.\nKaoru Hanabishi.\n \u00e8 il protagonista della storia. \u00c8 uno studente dell'universit\u00e0 Meiritsu dove \u00e8 membro del club della fotografia, la cui vita \u00e8 stata travolta dall'arrivo di Aoi, sua amica d'infanzia che si \u00e8 presentata come sua futura moglie. \u00c8 una persona che non incarna lo stereotipo dell'eroe, come altri protagonisti di questo genere di manga. Si dimostra un bravo studente ed una persona molto gentile.\nProva un profondo disprezzo per la famiglia Hanabishi, a causa del trattamento che ha riservato a sua madre: ai suoi genitori non venne dato il permesso di sposarsi, e quando suo padre mor\u00ec in un incidente, suo nonno lo port\u00f2 via alla madre per farlo diventare il suo erede, separandolo dalla genitrice. Dopo la sua morte, suo nonno bruci\u00f2 tutti i ricordi di sua madre, punendolo fisicamente per fargliela dimenticare. Quando raggiunse la maggiore et\u00e0, decise quindi di tagliare i legami con la famiglia e and\u00f2 a vivere da solo.\nIl suo nome significa \"fragrante\". \u00c8 doppiato da S\u014dichir\u014d Hoshi.\nAoi Sakuraba.\n \u00e8 la protagonista femminile. Si dimostra generalmente molto timida e riservata, riferendosi a Kaoru come \"Kaoru-sama\". Ha la caratteristica di indossare sempre il kimono, \u00e8 un'ottima cuoca e mantiene la casa sempre pulita e ordinata, incarnando l'ideale di bellezza giapponese della Yamato Nadeshiko. Pura ed educata secondo le pi\u00f9 antiche tradizioni, follemente innamorata di Kaoru fin da bambina, ricambiata da lui, ma che non pu\u00f2 mostrare in pubblico i sentimenti per non incrinare l'immagine della famiglia.\nQuando Aoi, Kaoru e Miyabi si trasferiscono nella villa estiva dei Sakuraba, Aoi diventa pubblicamente la padrona di casa di Kaoru, cos\u00ec da nascondere la loro relazione. Quando poi Tina e le altre ragazze si trasferiscono da loro, Aoi deve sopportare la vista delle attenzioni che dedicano a Kaoru, potendo stare con lui solo in pochi momenti.\nHa la \"brutta\" abitudine di stringere a s\u00e9 le cose nel sonno.\nIl nome di Aoi, ha la stessa pronuncia della parola giapponese per , ma il kanji usato si traduce come alcea rosea. Il suo cognome, , significa \"giardino di ciliegi\". \u00c8 doppiata da Ayako Kawasumi.\nMiyabi Kagurazaki.\n \u00e8 l'insegnante e fedele tutrice di Aoi. Spende la maggior parte del suo tempo, supervisionando la casa e aiutando Aoi; \u00e8 inoltre molto attiva nel mandare avanti l'azienda dei Sakuraba. \u00c8 generalmente molto severa, cercando di mantenere una certa seriet\u00e0 in tutta la casa. Anche se inizialmente non gradisce Kaoru e tutti i suoi amici, impara ad accettarli perch\u00e9 capisce che sono l'unica cosa che riesca a far sorridere Aoi.\nNonostante la sua apparenza, dimostra di essere una persona molto compassionevole, come dimostra quando salva Uzume danneggiando il prezioso mobile a cui teneva. Ha anche una passione per i cocomeri.\nNel manga viene rivelato che i suoi genitori lavoravano per la famiglia Sakuraba, prima di morire in un incidente. La madre di Aoi accolse Miyabi, dandole il compito di fare da insegnante ad Aoi.\nIl suo nome significa \"raffinamento\", a dimostrazione del suo ruolo verso Aoi, che ha trasformato in una buona moglie. \u00c8 doppiata da Akiko Hiramatsu.\nTina Foster.\n \u00e8 una ragazza di origini americane, ma che ha passato la maggior parte della sua vita ad Hakata, un quartiere di Fukuoka, nella prefettura omonima. Compagna di Kaoru all'universit\u00e0 Meiritsu, \u00e8 colei che ha convinto il ragazzo ad unirsi al club di fotografia, di cui \u00e8 anch'essa membro. Si trasferisce da Kaoru non avendo altro posto dove vivere, dopo aver viaggiato per il mondo per un anno. Ama palapare il seno delle altre ragazze, trasformandolo nel suo modo di salutare. \u00c8 molto energetica e schietta, e ama moltissimo bere, finendo spesso per ubriacarsi. Ha paura del buio, ma \u00e8 un'esperta nuotatrice e pattinatrice.\nA dispetto del suo comportamento, Tina \u00e8 uno dei personaggi pi\u00f9 profondamente sviluppati, e in qualche modo tragici, della serie. Essendo di origini americane, ma cresciuta in Giappone, \u00e8 costantemente tormentata dal pensiero di non riuscire ad inserirsi nel suo paese. Quando lasci\u00f2 il Giappone per studiare in America, spieg\u00f2 che non riusc\u00ec ad inserirsi a causa della sua cultura giapponese, ma neanche nel paese del sol levante riusc\u00ec a farlo, a causa del suo aspetto.\n\u00c8 doppiata da Satsuki Yukino.\nTaeko Minazuki.\n \u00e8 una compagna di universit\u00e0 di Kaoru e nuovo membro del club di fotografia. Si trasferisce dagli altri per lavorare come domestica, dopo essere stata licenziata dal suo precedente lavoro. Le principali caratteristiche sono un seno prominente, una grande goffaggine e una passione per il cioccolato, che arriva a mettere persino sul pesce. Taeko ha cos\u00ec la tendenza a rompere diversi oggetti in casa, ma s'impegna al massimo per migliorare. La ragazza spiega che la ragione per cui ha scelto di essere una domestica, \u00e8 per emulare la madre che la crebbe da sola.\nIl suo nome significa \"figlia delicata\", riflettendo anche la sua personalit\u00e0 goffa. \u00c8 doppiata da Kaori Mizuhashi.\nMayu Miyuki.\n \u00e8 una giovane ragazza prodigio, iscritta all'universit\u00e0 a soli 16 anni, e figlia dell'importante famiglia Miyuki. \u00c8 follemente innamorata di Kaoru da quando si dimostr\u00f2 gentile con lei poco prima del suo dodicesimo compleanno. Mayu, a causa dell'incessante lavoro dei genitori, \u00e8 spesso costretta a rimanere sola, e si prodiga per rendere Kaoru felice, come imparare a cucinare per lui. Lei e Tina si trovano spesso a discutere, poich\u00e9 i loro caratteri sono quasi l'opposto. Mayu \u00e8 seria, Tina \u00e8 giocosa; mentre quest'ultima nasconde i suoi sentimenti per Kaoru, la prima non esita a sbandierarli. Mayu \u00e8 giapponese con una cultura occidentale, Tina \u00e8 americana con una cultura orientale. Anche il loro incontro con Kaoru \u00e8 opposto: mentre Mayu viene consolata da Kaoru, \u00e8 Tina a consolare il ragazzo al primo incontro.\nIl suo nome significa \"bozzolo\", un riferimento alla famiglia che possiede un'azienda tessile. Sebbene si atteggi come un'adulta, Mayu parla di s\u00e9 in terza persona, un modo molto infantile di parlare in Giappone, ed un ulteriore riferimento al suo nome, a dimostrazione che non \u00e8 ancora maturata. \u00c8 doppiata da Sayaka Narita.\nChika Minazuki.\n \u00e8 la cugina minore di Taeko, incontrata dagli altri durante una breve vacanza allo stabilimento balneare della nonna delle due. Vivendo in un posto molto assolato, \u00e8 molto abbronzata, ma a causa del costume intero della divisa scolastica, mostra la sua pelle chiara in bikini. Quando incontra Kaoru e gli altri, intuisce immediatamente i sentimenti di sua cugina, e cerca di spingerla a dichiararsi. In seguito per\u00f2, sebbene lo tratti come fratello maggiore, sembra anche lei innamorarsi del ragazzo.\nIl suo nome significa \"vicino\". \u00c8 doppiata da Haruko Momoi.\nUzume.\n \u00e8 un furetto. Inizialmente portato a casa da Tina, si affeziona di pi\u00f9 alla persona che inizialmente non lo voleva in casa: Miyabi. Il suo arrivo in casa \u00e8 molto caotico, ma alla fine anche Miyabi si affeziona all'animale.\nIl nome Uzume deriva da Ame-no-Uzume, la dea della mitologia giapponese che liber\u00f2 Amaterasu dalla Ama-no-Iwato. \u00c8 doppiata da Yuka Inokuchi.\nManga.\nScritto e illustrato da Kou Fumizuki, il manga fu serializzato nel 1998 dalla rivista Young Animal di Hakusensha. Il primo volume fu pubblicato il 28 maggio 1999 e la serie ne ha un totale di 17.\nIl manga fu in seguito pubblicato in diversi altri paesi, tra cui Italia, Francia, Germania, Spagna, Russia, Cina, Korea, Stati Uniti e Messico.\nSebbene abbia molte somiglianze con le due serie animate, il manga espande argomenti come il fratello minore di Kaoru e il passato di Miyabi.\nAnime.\nUn adattamento anime del manga \u00e8 stato prodotto da J.C.Staff con la regia di Masami Shimoda, trasmesso su Fuji TV, dal 10 aprile 2002 al 25 settembre 2002, per un totale di 24 episodi. La maggior parte delle musiche della serie sono state composte da Toshio Masuda. La sigla d'apertura \u00e8 di Y\u014dko Ishida mentre quelle di chiusura sono e (ep. 15) entrambe di The Indigo, \"I'll Be Home\" di Satsuki Yukino (ep. 18) e \"Towa no hana\" di Y\u014dko Ishida (ep. 24).\nJ.C.Staff produsse una seconda serie intitolata , sempre con la regia di Masami Shimoda e trasmessa da JAITS, dall'ottobre 2003 al 28 dicembre dello stesso anno, per un totale di 12 episodi. La sigla d'apertura \u00e8 di Y\u014dko Ishida mentre quella di chiusura sono \"I Do!\" (ep. 1-8, 10-11) e \"Presence\" (ep. 9) entrambe cantate da The Indigo e \"Towa no hana\" di Y\u014dko Ishida (ep. 12).\nUno speciale di quindici minuti, conosciuto come \"Episodio 00\", \"Bellissima neve\" o \"Enishi Christmas Special\" fu prodotto ed inserito nel primo DVD della seconda serie animata.\nVideogiochi.\nUna visual novel omonima \u00e8 stata pubblicata dalla KID il 20 marzo 2003 per PlayStation 2, poi ripubblicata il 23 giugno 2005 da Success in una nuova versione con contenuti addizionali, ovvero minigiochi, nuove immagini e modifiche apportate all'interfaccia, mostrando i dialoghi dei personaggi nella parte inferiore dello schermo come nuvolette. Tale gioco \u00e8 stato poi pubblicato in inglese dalla Hirameki International per Microsoft Windows. Il gioco presenta due diverse storie, \"Haru Natsu\" ambientata in primavera e in estate e \"Aki Fuyu\" che ha luogo nell'autunno e nell'inverno appena successivi. Al momento dell'uscita, i quattro recensori della rivista \"Famits\u016b\" hanno dato un punteggio di 13/40 alla versione originale del 2003.\nAltre due visual novel sono state pubblicate in Giappone da J.C.Staff per Windows 98, ma sono inedite nel resto del mondo."}
{"id": "1660290", "revid": "287204", "url": "https://it.wikipedia.org/wiki?curid=1660290", "title": "Marapoama", "text": "Marapoama \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660291", "revid": "287204", "url": "https://it.wikipedia.org/wiki?curid=1660291", "title": "Urup\u00eas", "text": "Urup\u00eas \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660295", "revid": "1610260", "url": "https://it.wikipedia.org/wiki?curid=1660295", "title": "Angelo Inganni", "text": "Biografia.\nNato a Brescia il 24 novembre 1807, il giovane Angelo Inganni viene avviato alla pittura, insieme al fratello maggiore Francesco, nella bottega del loro padre. Iniziano cos\u00ec a lavorare a dipinti a soggetto sacro, commissionati al padre e destinati a chiese della campagna bresciana.\nNel 1827 \u00e8 chiamato alle armi, svolge il servizio nel battaglione Cacciatori a Milano e nei momenti di libert\u00e0 dipinge vedute con caserme. \u00c8 notato dal maresciallo Radetzky che gli chiede un ritratto. Soddisfatto dell'opera, Radetzky lo dispensa dal servizio militare e procura perch\u00e9 sia iscritto all'Accademia di Brera, dove Angelo Inganni si forma sotto la guida di Giovanni Migliara e di Francesco Hayez. Espone alle mostre annuali dell'Accademia tele con paesaggi.\nApre un \"atelier\" a Milano, in via San Marco e in breve tempo diviene uno dei vedutisti pi\u00f9 noti del XIX secolo. Le committenze gli arrivano dalla nobilt\u00e0 e dalla borghesia del Lombardo Veneto, ma anche da Vienna. I suoi panorami sono realistiche vedute di cittadine lombarde, con belle prospettive e molte figure, soprattutto popolani, rappresentati come macchiette, nelle loro occupazioni quotidiane: questo modo di dipingere la realt\u00e0 cittadina \u00e8 in chiara antitesi con il mondo rigido del neoclassicismo e prelude al Romanticismo.\nAngelo Inganni possiede occhio attento ai particolari e mano felice e veloce nel dipingere. Le sue tele sono anche una documentazione visiva della Milano del suo tempo. Nella sua attenzione alla realt\u00e0, sa cogliere anche luminosit\u00e0 notturne, giornate gelide invernali, scenette nella strada.\nNei primi anni quaranta del XIX secolo torna pi\u00f9 volte a Brescia ed espone al locale Ateneo. Soggiorna a Gussago - dove \u00e8 ospite di Paolo Richiedei - e dipinge tele ispirandosi a scene di vita contadina. Nel 1845 inizia ad affrescare la Chiesa di San Marco a Milano e pi\u00f9 tardi la cupola di San Carlo al Corso a Milano, un lavoro che concluder\u00e0 nel 1865.\nRimasto vedovo della prima moglie, si trasferisce a Gussago dopo gli anni cinquanta, rinunciando talvolta ad essere presente a mostre milanesi. Si sposa con una sua allieva, divenuta poi sua amante\u02d0 la pittrice francese Amanzia Gu\u00e9rillot. Dipinge altre scene di vita contadina e vedute notturne. Nel 1853 prende parte ad un'esposizione a Parigi. \u00c8 nuovamente presente a mostre milanesi nel 1874, con sue vedute di Milano e di Brescia.\nIn una chiesa di Gussago ha cos\u00ec firmato una \"Deposizione\"\u02d0 \"Angelo Inganni detto volgarmente pittore prospettico\".\nMuore a Gussago nel 1880 mentre sta lavorando ad un dipinto, per un monumento dedicato alle Cinque Giornate."}
{"id": "1660296", "revid": "6447", "url": "https://it.wikipedia.org/wiki?curid=1660296", "title": "FIPAC", "text": ""}
{"id": "1660297", "revid": "125688628", "url": "https://it.wikipedia.org/wiki?curid=1660297", "title": "Norberto Oberburger", "text": "Carriera.\nHa gareggiato in quattro edizioni dei Giochi olimpici. Alla sua prima partecipazione (Mosca 1980, categoria fino a 90 kg) chiuse decimo. Quattro anni dopo a Los Angeles, complice anche il boicottaggio da parte di tutti i paesi del patto di Varsavia ad eccezione della Romania, conquist\u00f2 la medaglia d'oro nella categoria fino a 110 kg (categoria in cui garegger\u00e0 fino al termine della carriera). L'Italia non conquistava un oro nel sollevamento pesi da 60 anni.\nAi Giochi olimpici di Seul nel 1988 si ritrov\u00f2 di fronte di nuovo gli atleti dell'Europa dell'est, conquistando comunque un sesto posto. La sua ultima esperienza olimpica \u00e8 a Barcellona 1992, dove chiuse decimo.\nOberburger \u00e8 stato anche campione mondiale (ancora nel 1984, mentre fu terzo l'anno successivo). A livello europeo conta invece un argento (1984) ed un bronzo (1986).\nLa squalifica per doping.\nSubito dopo Oberburger fu trovato positivo ad una gara provinciale, squalificato dalla federazione italiana, fece ricorso e gli fu ridotta la pena, fatto che gli consent\u00ec di partecipare alla sua quarta Olimpiade a .\nDopo il ritiro.\nDopo il ritiro \u00e8 divenuto addestratore ed allevatore di cani, in particolare di razza cane da pastore tedesco oltre ad esser divenuto allenatore in una palestra di Merano."}
{"id": "1660299", "revid": "125261300", "url": "https://it.wikipedia.org/wiki?curid=1660299", "title": "Sales", "text": ""}
{"id": "1660303", "revid": "767487", "url": "https://it.wikipedia.org/wiki?curid=1660303", "title": "Prisca romana", "text": "Agiografia.\nCon questo nome compaiono almeno due sante vissute a Roma nel I e nel III secolo d.C. &lt;br&gt;\nUna tradizione che non ha conferma storica riferisce che la santa vissuta nel I secolo, gi\u00e0 all'et\u00e0 di tredici anni, venne battezzata dallo stesso Pietro apostolo, al tempo dell'attivit\u00e0 missionaria dell'apostolo a Roma. La leggenda pi\u00f9 tarda, risalente all'VIII secolo, ha iniziato ad identificare in questa giovane proprio sua madre Priscilla, menzionata da Paolo di Tarso nella Lettera ai Romani ()\nSecondo queste tradizioni, Prisca fu la prima santa dell'Occidente a testimoniare col martirio la sua fede in Cristo, come suggerisce il suo nome, di origine latina, col significato di \"primitiva\". &lt;br&gt;\nIl Martirologio Romano secondo gli \"Acta S. Priscae\" racconta che durante le persecuzioni ordinate dall\u2019Imperatore Claudio fu sottoposta a numerosi tormenti, venendo infine decapitata presso il X miglio della via Ostiense, dove venne eretta una chiesa e successivamente sepolta nella chiesa dei Santi Aquila e Priscilla all'Aventino. &lt;br&gt;\nDiversamente il corpo della santa protomartire dopo essere stato martirizzato verso la met\u00e0 del I secolo venne sepolto nella Catacombe di Priscilla, le pi\u00f9 antiche di Roma.\nI presunti resti della santa sono stati rinvenuti nel III secolo dal papa Eutichiano e trasferiti poi nella chiesa che da lei prese il nome."}
{"id": "1660305", "revid": "125354499", "url": "https://it.wikipedia.org/wiki?curid=1660305", "title": "Forte d'Ampola", "text": "Il forte d'Ampola (in tedesco: \"Stra\u00dfensperre Ampola\" o \"Werk Ampola\") \u00e8 stata una fortezza austro-ungarica. La struttura era parte del grande sistema di fortificazioni austriache al confine italiano.\nStoria.\nLa fortezza fu costruita negli anni dal 1848 al 1861 lungo la strada che da Storo, nella valle del Chiese, sale verso la Val di Ledro, ed aveva la funzione di sbarrare una delle vie di accesso che portavano a Trento, in un punto estremamente favorevole dove la valle si stringe fino a diventare una gola. Il manufatto era detto anche forte Glisenti, dal cognome della famiglia che possedeva delle fucine nei paraggi.\nIl forte, dotato di due obici da 130 mm, sub\u00ec un pesante bombardamento ad opera delle truppe garibaldine durante il mese di luglio del 1866 nel corso dell'invasione garibaldina del trentino. Venne definitivamente demolito poco tempo dopo e di esso non rimangono che pochi sassi completamente coperti di arbusti."}
{"id": "1660306", "revid": "729019", "url": "https://it.wikipedia.org/wiki?curid=1660306", "title": "Novo Horizonte", "text": ""}
{"id": "1660307", "revid": "287204", "url": "https://it.wikipedia.org/wiki?curid=1660307", "title": "Irapu\u00e3", "text": "Irapu\u00e3 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660309", "revid": "287204", "url": "https://it.wikipedia.org/wiki?curid=1660309", "title": "Novo Horizonte (San Paolo)", "text": "Novo Horizonte \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660310", "revid": "1573940", "url": "https://it.wikipedia.org/wiki?curid=1660310", "title": "Chiesa di San Pietro in Gallicantu", "text": "La chiesa di San Pietro in Gallicantu \u00e8 un luogo di culto cattolico costruito nel 1931 sul versante orientale del monte Sion a Gerusalemme.\nIl nome deriva dal ricordo dell'episodio evangelico del pianto di Pietro subito dopo aver sentito il gallo cantare (Vangelo secondo Luca ), dopo aver negato per tre volte di conoscere Ges\u00f9, come Ges\u00f9 stesso gli aveva preannunciato durante l'ultima cena ().\nStoria.\nNel sito scavi archeologici compiuti nel 1888 da padri assunzionisti portarono alla luce le rovine di un monastero cristiano bizantino e una grotta nel sottosuolo. Il luogo \u00e8 stato indicato da alcuni, e viene tuttora indicato ai turisti, come sede dove sorgeva il palazzo di Caifa, sommo sacerdote ai tempi di Ges\u00f9, e si crede che la grotta sia la cella usata per la detenzione di Ges\u00f9 durante il suo processo. Nella grotta ci sono diverse immagini di croci che risalgono ai primi secoli del cristianesimo. Questa identificazione tuttavia non \u00e8 sicura ed \u00e8 rigettata dalla maggior parte degli studiosi, che in accordo con i resoconti pervenutici di antichi pellegrini collocano il palazzo di Caifa sul versante nord del monte Sion, poco distante dal cenacolo e dalla chiesa della dormizione di Maria.\nIl monastero bizantino dedicato al pentimento di San Pietro, di cui sono stati ritrovati i resti fu costruito alla met\u00e0 del V secolo e fu distrutto dalle invasioni arabe. La cappella fu ricostruita dai crociati che gli diedero il nome attuale, (in latino \"galli cantu\" significa il canto del gallo). Sul tetto della chiesa attuale c'\u00e8 un gallo d'oro.\nLa scalinata.\nA pochi metri dalla chiesa ci sono i resti di una scalinata risalente al periodo romano, forse uno dei pochi posti dove potrebbe essere passato davvero Ges\u00f9, recandosi dal luogo dell'ultima cena al Getsemani."}
{"id": "1660311", "revid": "125708011", "url": "https://it.wikipedia.org/wiki?curid=1660311", "title": "Stazione di Castronno", "text": "La stazione di Castronno \u00e8 una fermata ferroviaria posta sulla ferrovia Gallarate-Varese, a servizio dell'omonimo comune.\nStoria.\nNonostante la linea ferroviaria Gallarate Varese fosse stata attivata nel 1865, la fermata venne attivata dopo il 1876\nStrutture ed impianti.\nIl piazzale dispone di due binari di corsa, attraversabili tramite un sottopassaggio:\nLa stazione era classificata come Posto di Blocco Intermedio e pertanto presenziata da guardablocco.\nMovimento.\nLa fermata \u00e8 servita dai treni del servizio ferroviario suburbano di Milano, linea S5 (Varese-Pioltello Limito-Treviglio), svolti da Trenord, nell'ambito di contratto stipulato con Regione Lombardia.\nServizi.\nLa stazione \u00e8 classificata da RFI nella categoria \"Silver\" e dispone di:"}
{"id": "1660312", "revid": "287204", "url": "https://it.wikipedia.org/wiki?curid=1660312", "title": "Sales (Brasile)", "text": "Sales \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Novo Horizonte."}
{"id": "1660315", "revid": "767487", "url": "https://it.wikipedia.org/wiki?curid=1660315", "title": "Russell Latapy", "text": "Carriera.\nDal 2009 al 2011 \u00e8 stato commissario tecnico della Nazionale di Trinidad e Tobago."}
{"id": "1660325", "revid": "320578", "url": "https://it.wikipedia.org/wiki?curid=1660325", "title": "Museo d'Arte &quot;Costantino Barbella&quot;", "text": ""}
{"id": "1660330", "revid": "125708988", "url": "https://it.wikipedia.org/wiki?curid=1660330", "title": "Stazione di Cavaria-Oggiona-Jerago", "text": "La stazione di Cavaria-Oggiona-Jerago \u00e8 una fermata ferroviaria posta sulla linea Gallarate-Varese.\nLa stazione serve il comune di Cavaria con Premezzo, e i comuni limitrofi di Oggiona con Santo Stefano e Jerago con Orago.\nStoria.\nNonostante la linea ferroviaria fosse stata attivata nel 1865, la fermata venne attivata dopo il 1876\nStrutture ed impianti.\nIl piazzale dispone di due binari di corsa, serviti da sottopasso ed ascensori:\nNel luglio del 2012 viene abbattuto il vecchio magazzino merci e costruito un nuovo fabbricato tecnologico per l'installazione delle apparecchiature del sistema telefonico ferroviario GSM-R. Contemporaneamente la stazione viene trasformata in fermata ratificando una situazione che era gi\u00e0 tale di fatto in seguito alla soppressione della comunicazione tra i binari di corsa e del binario tronco a servizio del Piano Caricatore e del Magazzino Merci, entrambe avvenute gi\u00e0 nel 2009.\nMovimento.\nLa stazione \u00e8 servita dai treni del servizio ferroviario suburbano di Milano, linea S5 (Varese-Pioltello Limito-Treviglio), svolti da Trenord, nell'ambito di contratto stipulato con Regione Lombardia.\nServizi.\nLa stazione \u00e8 classificata da RFI nella categoria \"Silver\"."}
{"id": "1660331", "revid": "289247", "url": "https://it.wikipedia.org/wiki?curid=1660331", "title": "Cacciata dei venditori dal tempio", "text": ""}
{"id": "1660332", "revid": "44454395", "url": "https://it.wikipedia.org/wiki?curid=1660332", "title": "Stazione di Cavaria", "text": ""}
{"id": "1660335", "revid": "36426", "url": "https://it.wikipedia.org/wiki?curid=1660335", "title": "La vecchia ubriaca", "text": ""}
{"id": "1660338", "revid": "767487", "url": "https://it.wikipedia.org/wiki?curid=1660338", "title": "Un ciclone in casa", "text": "Un ciclone in casa (\"Bringing Down the House\") \u00e8 un film del 2003 diretto da Adam Shankman. Tra i principali interpreti figurano Steve Martin e Queen Latifah.\nTrama.\nPeter Sanderson \u00e8 un avvocato che ha sempre anteposto il lavoro alla famiglia finendo cos\u00ec col separarsi dalla moglie Kate con cui ha avuto i figli Sarah (15 anni) e Georgey (8 anni); \u00e8 talmente preso dal lavoro che non riesce nemmeno a portare i figli alle Hawaii nel weekend come aveva promesso loro. Su una chat, inizia a stringere amicizia con Charlene Morton, un'affascinante avvocatessa bionda, che apparentemente sembra una donna interessante. I due decidono cos\u00ec di incontrarsi una sera a casa di Peter e l'uomo scopre che Charlene in realt\u00e0 \u00e8 una donna di colore evasa dal carcere dove era stata rinchiusa per rapina a mano armata e in cerca di un avvocato che possa dimostrare la sua innocenza. Peter, scioccato nel rendersi conto che la donna non \u00e8 come se l'aspettava, decide di cacciarla, ma la ragazza non ha alcuna intenzione di andarsene e cos\u00ec Peter \u00e8 costretto ad ospitarla creando per\u00f2 scompiglio organizzando una festa in casa di Peter senza il suo consenso alla quale partecipano anche i figli dell'avvocato che stringono presto amicizia con Charlene, che entra invece in conflitto con Ashley, sorella di Kate, arrivando persino a lottare selvaggiamente in un bagno pubblico in cui Charlene riesce a mettere ko Ashley. A quel punto, pur di liberarsi della donna, Peter accetta il caso mentre Charlene cerca di aiutare Peter a riconquistare la ex moglie; tutto ci\u00f2 mentre Peter, con il suo collega Howie Rottman, sta per fare un accordo promessa per Virginia Arness, sua cliente.\nCharlene riesce anche a far leggere Georgey (che aveva problemi nella lettura) e a vendicare Sarah da un ragazzo che aveva cercato di molestarla ad una festa. Grazie a Charlene, Peter riesce a divertirsi ad una festa con Charlene in cui si scatena tirando fuori l'uomo che c'\u00e8 in lui; alla festa c'\u00e8 anche Ashley e Kate; questa sembra essere attratta dall'ex marito ma le donne li evitano poich\u00e9 Ashley era stata aggredita da Charlene. Quella notte, Charlene incontra Widow, un suo ex fidanzato che gli parla di nuove prove che potrebbero incriminarla ma vengono uditi da Peter, che pensa stiano progettando un altro crimine.\nLa sera successiva, la signora Arness viene invitata per cena a casa di Peter dove Charlene si finge tata dei bambini ma poco dopo ad un notiziario, scoprono la verit\u00e0 su Charlene e cos\u00ec lei viene cacciata. Il giorno successivo alla sua ditta Peter, temendo che il suo capo sta per licenziarlo, si rende conto che Arness non ha chiamato la polizia, ma l'FBI; allora Peter si affretta a salire in auto ma scopre Widow che lo minaccia affinch\u00e9 non riapra il caso di Charlene e che non la frequenti. Ormai Peter ha infatti capito che Charlene \u00e8 innocente e che era stata vittima di un raggiro da parte di Widow. Peter cerca di raggiungere Charlene e Sarah dice al padre che Charlene ha il suo cellulare e cos\u00ec lui la chiama con il suo telefono di casa e raggiunge il locale dove si trova Widow e qui, travestito per non essere riconosciuto, raggiunge Widow che manda le sue guardie del corpo per cacciare Peter ma in quel momento arrivano Howie e Charlene che salvano Peter mentre la donna chiama l'FBI. Nasce una colluttazione in cui Howie apre una sparatoria seminando il panico tra la gente che fugge dal locale mentre la pistola finisce di nuovo a Widow che spara a Charlene mentre Howie, inferocito, si accanisce su Widow mentre Peter soccorre Charlene che \u00e8 rimasta illesa poich\u00e9 il proiettile ha preso il telefono salvandole la vita mentre Widow e le sue guardie del corpo vengono arrestati. Dopo questa esperienza, la signora Arness non vuole pi\u00f9 Peter, ma lui, accompagnandola ad una cena tutta la notte, riesce a farsi riassumere.\nIl giorno successivo, Peter lascia lo studio e ne apre uno tutto suo a casa sua avendo Howie come socio e nella casa lavora anche Charlene, ora divenuta fidanzata di Howie mentre Peter si riconcilia con Kate; da quel momento, Peter rester\u00e0 di pi\u00f9 in famiglia.\nProduzione.\nIl film \u00e8 stato prodotto dalla Touchstone Pictures, in collaborazione della Hyde Park Films, mentre la colonna sonora \u00e8 stata eseguita dalla Hollywood Records. Le scene sono state girate principalmente a Pittsburgh (stato del Pennsylvania), Los Angeles, Pasadena, Whittier e Santa Monica, tutti nello stato della California. Il budget per il film ammonta a circa .\nDistribuzione.\nLa pellicola \u00e8 stata distribuita in diversi paesi con titoli e date differenti: Negli Stati Uniti il film \u00e8 stato vietato ai minori di 13 anni.\nAccoglienza.\nIl film nel primo week-end di apertura negli USA guadagna $ 31.101.026, \u00a3 1.133.139 nell'isola britannica e \u20ac 270.490 in Italia. In totale in patria guadagna $ 132.541.238, in Gran Bretagna \u00a3 3.484.651 e \u20ac 1.704.769 in Italia; nel resto del mondo arriva a $ 31.955.288, per un totale di $ 164.729.679."}
{"id": "1660339", "revid": "1048993", "url": "https://it.wikipedia.org/wiki?curid=1660339", "title": "Steffen Zacharias", "text": "Biografia.\nCompare in 5 film di Bud Spencer e Terence Hill, interpretando ruoli di discreta importanza. Il ruolo pi\u00f9 importante lo interpreta nel film \"Lo chiamavano Trinit\u00e0...\", vestendo i panni di Jonathan Swift, assistente dello sceriffo Bud Spencer. Appare inoltre nei film \"Anche gli angeli mangiano fagioli\", \"...e poi lo chiamarono il Magnifico\" e \"I quattro dell'Ave Maria\". In alcuni film \u00e8 accreditato come Stephen Zacharias.\nMuore nel 1989 a causa di un cancro."}
{"id": "1660340", "revid": "2057018", "url": "https://it.wikipedia.org/wiki?curid=1660340", "title": "Paulo Nagamura", "text": ""}
{"id": "1660341", "revid": "767487", "url": "https://it.wikipedia.org/wiki?curid=1660341", "title": "Salaam Namaste", "text": "Salaam Namaste \u00e8 un film di Bollywood diretto da Siddharth Anand nel 2005 con Saif Ali Khan e Preity Zinta. Il film \u00e8 dedicato al padre del regista.\nSi tratta della quarta volta in cui Saif Ali Khan e Preity Zinta recitano insieme.\nIl titolo si riferisce alla stazione radio in cui lavora Ambar e significa la stessa cosa in due lingue diverse: \u00e8, infatti, un modo di salutarsi rispettivamente in urdu e in hindi. In Italia \u00e8 noto anche come \"Cuori in onda\", titolo con cui \u00e8 stato trasmesso, seppur tagliato nelle scene musicali, da Rai1 nel ciclo \"Amori con... turbanti\" l'8 agosto 2009 in prima serata.\nIl film \u00e8 narrato in prima persona da Abhishek Bachchan, che alla fine compare come un dottore.\nC'\u00e8 anche un cameo del regista verso la fine nella parte del tassista.\nTrama.\n\"Salaam Namaste\" \u00e8 una stazione radio di Melbourne, in Australia. Una delle conduttrici \u00e8 Ambar, che conduce una trasmissione mattutina. Un giorno deve intervistare lo chef Nicki. La mattina dell'intervista il proprietario della radio, Deepa Niar, lo chiama al telefono, ma Nicki si \u00e8 appena svegliato e dice che sta per arrivare. Ambar inizia a criticare Nicki, dicendo che non vuole venire alla sua trasmissione, che si vergogna delle sue origini indiane dato che ha cambiato nome. Nicki sente tutto in autoradio, chiama Niar che a sua volta lo fa parlare con Ambar. I due battibeccano al telefono e Ambar riattacca.\nIl capo del ristorante incontra Nicki e gli fa notare che non c'\u00e8 nessun cliente a causa della cattiva pubblicit\u00e0 fatta dalla radio e che l'indomani dovr\u00e0 andare a chiedere scusa. Ambar intanto sta continuando la sua campagna contro il ristorante di Nicki, sconsigliandolo a tutti. Ron, un amico di Nicki, lo porta a un matrimonio per fare da chef; lungo la strada parlano della questione della radio e Ron consiglia a Nicki di citare il proprietario della stazione in tribunale. Cos\u00ec Nicki lo chiama e lo minaccia.\nDurante il matrimonio Nicki tenta un approccio con Ambar, ma si presenta come Nick, un architetto; anche lei per\u00f2 si finge un'altra persona, una certa Amby. In breve i due comprendono la verit\u00e0 e si separano bruscamente. La mattina dopo Nicki si presenta in radio da Ambar per l'intervista: se la cava bene finch\u00e9 non le dice che la ama. Lei inizialmente lo prende per pazzo, ma dopo qualche riluttanza accetta di andare a vivere con lui.\nDue mesi dopo anche Ambar comunica a Nick di essere incinta, ma entrambi vogliono l'aborto ma in seguito lei cambia idea e vuole tenere il bambino: il loro rapporto si incrina. Durante un litigio tra i due, il bimbo per la prima volta scalcia. Nick sembra commuoversi: inizia a comprare libri sulla maternit\u00e0 e una signora con un bambino in libreria le dice che, a prima vista, sar\u00e0 un buon padre. Ambar si accorge del cambiamento di Nicki e una sera gli dice che dovrebbe farsi le analisi del sangue, perch\u00e9 ha piccoli problemi di talassemia e se anche lui li avesse, ci\u00f2 potrebbe pregiudicare la salute del bambino. Nick ha paura degli aghi e le dice di no. Per\u00f2 il giorno dopo, a insaputa di Ambar, va in ospedale e fa le analisi. L\u00ec scopre che Ambar \u00e8 incinta di due gemelli.\nNick decide di comprare l'anello di fidanzamento, ma quando sta per uscire dal negozio vede Ambar che asseconda l'acquisto di un anello da parte del suo amico Jignesh. Deluso, si ubriaca in un bar, dove conosce una ragazza di nome Stella. I due finiscono a letto. Il giorno Nicki capisce che Ambar era al negozio solo per dare un consiglio a Jignesh. Nick riesce a ritrovarla e, proprio mentre si inginocchia per chiederle di sposarlo, si rompono le acque. Corrono allora all'ospedale, dove nascono due gemelli.\nCollegamenti ad altre pellicole.\nLe scene in cui Nick ed Ambar in cerca di casa, parlano con l'indiano divenuto ormai australiano convinto, sono un chiaro riferimento alla saga di Mr. Crocodile Dundee e la musica omaggia quella di Ennio Morricone nel film Il buono, il brutto, il cattivo.\nMusica.\nNel film sono presenti quattro canzoni, di seguito elencate nell'ordine in cui compaiono."}
{"id": "1660343", "revid": "106456", "url": "https://it.wikipedia.org/wiki?curid=1660343", "title": "Concistori di papa Gregorio XV", "text": "Questa voce raccoglie l'elenco completo dei Concistori per la creazione di nuovi cardinali presieduti da papa Gregorio XV, con l'indicazione di tutti i cardinali creati. Durante il suo pontificato, Gregorio XV ha creato 11 nuovi cardinali in 4 distinti concistori, provenienti da 3 diverse nazioni.\n15 febbraio 1621 (I).\nIn questo concistoro \u00e8 stato nominato 1 cardinale:\n19 aprile 1621 (II).\nIn questo concistoro sono stati nominati 4 cardinali:\n21 luglio 1621 (III).\nIn questo concistoro sono stati nominati 2 cardinali:\n5 settembre 1622 (IV).\nIn questo concistoro sono stati nominati 4 cardinali. Inoltre, secondo una lettera del capitolo metropolitano della Cattedrale di Lima a papa Urbano VIII, conservata nell'Archivo de Indias a Siviglia, venne chiesto al papa di creare cardinale anche Bartolom\u00e9 Lobo Guerrero, arcivescovo di Lima, ma la risposta del pontefice non \u00e8 nota. Quindi, i nuovi cardinali furono:"}
{"id": "1660353", "revid": "1543377", "url": "https://it.wikipedia.org/wiki?curid=1660353", "title": "Pando (Uruguay)", "text": "Pando \u00e8 una citt\u00e0 del dipartimento di Canelones, in Uruguay, di circa 24.000 abitanti fondata nel 1780. Costituisce un importante centro commerciale e industriale nella zona est del dipartimento.\nPopolazione.\nSecondo il censimento del 2011, Pando aveva una popolazione di 25.947 Nel 2010, la Intendencia de Canelones aveva stimato una popolazione di 31.713 per il comune durante le elezioni.\nFonte: \"Instituto Nacional de Estad\u00edstica de Uruguay\"\nAmministrazione.\nGemellaggi.\n\ud83c\uddee\ud83c\uddf9 Bessica"}
{"id": "1660364", "revid": "1305772", "url": "https://it.wikipedia.org/wiki?curid=1660364", "title": "AMSA (disambigua)", "text": ""}
{"id": "1660365", "revid": "31886", "url": "https://it.wikipedia.org/wiki?curid=1660365", "title": "Legge di potenza", "text": "Una legge di potenza (\"power law\") \u00e8 una qualsiasi relazione del tipo:\ndove \"a\" e \"k\" sono costanti e formula_2 \u00e8 una funzione asintoticamente piccola di formula_3. \"k\" \u00e8 di solito chiamato \"esponente di scala\".\nLeggi di potenza ricorrono nelle distribuzioni di probabilit\u00e0 di molti fenomeni fisici (ad esempio la magnitudo dei terremoti, il diametro dei crateri dei pianeti, la dimensione dei frammenti degli oggetti che si infrangono per urti, l'intensit\u00e0 delle esplosioni solari), sociali (il numero dei morti nelle guerre, la popolazione delle citt\u00e0, il numero di collegamenti ai siti web, il numero di citazioni) ed economici (la distribuzione della ricchezza, le vendite di libri e cd, ecc.); cos\u00ec come ricorrono in altri tipi di relazioni, come quella tra il tasso metabolico di una specie e la sua massa corporea (cosiddetta legge di Kleiber), o quella tra la forza di gravit\u00e0 e la distanza tra le masse.\nNel caso delle distribuzioni di probabilit\u00e0, una distribuzione che obbedisce alla legge di potenza \u00e8 denominata \"power law distribution\", \"scale-free distribution\" (distribuzione a invarianza di scala), o anche \"distribuzione di Pareto\" - dal nome dell'economista Vilfredo Pareto, che per primo la individu\u00f2 nella distribuzione del reddito - o infine \"legge di Zipf\" - dal linguista George Kingsley Zipf che la individu\u00f2 studiando la frequenza d'uso delle parole nei testi.\nLa particolarit\u00e0 di questo tipo di distribuzioni sta proprio nell'assenza di una scala caratteristica dei fenomeni. Cos\u00ec, ad esempio, dire che la distribuzione del reddito rispecchia la legge di potenza, o che la distribuzione del reddito \u00e8 una paretiana, significa dire che, se ogni quattro individui con reddito annuo pari a diecimila euro, ne esiste uno con reddito pari a ventimila, allora ci sar\u00e0 una persona che guadagna 2 trilioni di euro per ogni quattro con reddito pari a 1 trilione.\nDistribuzioni a legge di potenza.\nUna distribuzione a legge di potenza, o distribuzione power-law, o distribuzione di Pareto, nella sua forma pi\u00f9 generale ha la forma:\ndove formula_5 indica proporzionale, cio\u00e8 uguale a meno di un fattore moltiplicativo, \u03b1 (&gt; 1) \u00e8 chiamato \"esponente della power-law\" e \"L(x)\" \u00e8 una funzione \"che varia lentamente\", cio\u00e8 qualsiasi funzione tale per cui \ncon \"t\" costante. Questa propriet\u00e0 di \"L(x)\" segue direttamente dalla condizione che \"p(x)\" sia asintoticamente invariante alla scala.\nQuando \"L(x)\" \u00e8 una costante, la distribuzione diventa:\nInoltre, poich\u00e9 per qualsiasi valore positivo di \"\u03b1\" la distribuzione diverge quando \"x\" tende a zero, \u00e8 normale imporre un valore minimo formula_8. Dato l'esponente, quando \"x\" \u00e8 una variabile continua si ha che la costante di normalizzazione \"C\" \u00e8 data da:\nda cui:\nMomenti della distribuzione.\nIl valore atteso della distribuzione a legge di potenza \u00e8:\nche \u00e8 finito solo se \u03b1 &gt; 2.\nPi\u00f9 in generale, il momento di ordine \"m\" \u00e8 dato da:\ned \u00e8 finito solo se \"m\" &lt; \"\u03b1\" -1.\nRappresentare graficamente le distribuzioni a legge di potenza.\nDi solito le distribuzioni power-law sono rappresentate su un grafico log-log, cio\u00e8 un grafico in cui entrambe le variabili sugli assi sono misurate in logaritmi. Trasformando in logaritmi si ha infatti:\ne la relazione diventa lineare.\nInoltre, per evitare le fluttuazioni frazionarie nella coda della distribuzione dovute alla costanza dell'intervallo di classe nell'istogramma, si utilizza un intervallo di classe logaritmico, o, pi\u00f9 frequentemente, si rappresenta la funzione di probabilit\u00e0 cumulata complementare, cio\u00e8:\nche segue anch'essa una legge di potenza con esponente pi\u00f9 piccolo.\nPercentili della distribuzione.\nLa mediana della distribuzione \u00e8 data da:\nda cui:\nIl k-esimo percentile \u00e8:\novvero:\nLa regola 80/20.\nSe si considera la distribuzione della ricchezza, la frazione della popolazione la cui ricchezza eccede un determinato valore \"x\" \u00e8 semplicemente:\nLa percentuale della ricchezza totale in mano a queste persone sar\u00e0:\nda cui segue:\nPoich\u00e9 l'esponente nel caso della distribuzione della ricchezza \u00e8 circa 2,15, si ha:\nChe \u00e8 nota come legge 80/20 (o principio di Pareto), in base alla quale il 20% della popolazione detiene l'80% della ricchezza mondiale.\nVa notato come, in base alla stessa distribuzione, segue come, ad esempio, il 50% della ricchezza mondiale sia detenuto solo da meno dell'1% della popolazione, e cos\u00ec via.\nInvarianza di scala e legge di potenza.\nUna distribuzione di probabilit\u00e0 \u00e8 invariante alla scala se:\ncio\u00e8 se, cambiando la scala o l'unit\u00e0 di misura della variabile \"x\" di un fattore \"b\", la distribuzione di probabilit\u00e0 rimane invariata a meno di una costante moltiplicativa \"f(b)\".\nL'invarianza di scala \u00e8 condizione necessaria e sufficiente affinch\u00e9 una distribuzione sia \"power-law\".\nInfatti, una distribuzione \u00e8 invariante alla scala se \u00e8 una distribuzione \"power-law\". Dato\nsegue infatti:\nInoltre, una distribuzione \u00e8 \"power-law\" se \u00e8 invariante alla scala. Infatti, se una distribuzione \u00e8 \"scale-free\", per \"x = 1\" si ha:\ne quindi:\nDifferenziando rispetto a \"b\" otteniamo:\nche, per \"b = 1\" diventa:\nche \u00e8 un'equazione differenziale la cui soluzione \u00e8:\nche \u00e8 una distribuzione \"power-law\".\nInvarianza di scala e \"cutoff\".\nNonostante siano molti i fenomeni che presentano distribuzioni ad invarianza di scala per alcuni intervalli, sono rari i casi in cui questo vale lungo tutto il supporto.\nCos\u00ec, ad esempio, nonostante la legge Gutenberg-Richter venga di solito citata come un esempio di distribuzione a legge di potenza, la distribuzione reale della magnitudo dei terremoti, visto il limite costituito dall'energia totale racchiusa nella crosta terrestre, smette di essere scalabile quando ci si avvicina ad esso.\nPer tenere conto di questo, si usa spesso introdurre un \"cutoff esponenziale\" nella distribuzione originale, adottando la forma seguente:\nIn questa distribuzione, il saggio di decadimento esponenziale formula_32 alla fine tender\u00e0 a prevalere sull'invarianza di scala per valori via via pi\u00f9 grandi di \"x\".\nDistribuzioni lognormali e a legge di potenza.\nData una variabile casuale logonormale, la cui funzione di probabilit\u00e0 \u00e8:\nprendendo il logaritmo si ottiene:\nQuesta \u00e8 una funzione quadratica di ln \"x\", che quindi presenta una curvatura verso il basso. Tuttavia, pu\u00f2 approssimarsi ad una linea per piccoli tratti e l'approssimazione \u00e8 tanto migliore quanto pi\u00f9 grande \u00e8 la deviazione standard.\nData questa forma, di fatto risulta molto difficile in pratica distinguere una power-law con un cut-off da una lognormale."}
{"id": "1660366", "revid": "1574531", "url": "https://it.wikipedia.org/wiki?curid=1660366", "title": "Gioco di realt\u00e0 interattiva", "text": "Il gioco di realt\u00e0 interattiva \u00e8 un'attivit\u00e0 ricreativa che coinvolge una o pi\u00f9 persone (i giocatori), svolta in un ambiente di gioco fisico in cui i giocatori, mediante l'interazione con l'ambiente circostante, ottengono elementi per andare avanti nella loro partita.\nAnche se generalmente si cerca di dare una larga libert\u00e0 di azione per mantenere una parvenza di libert\u00e0 di agire possiede un insieme di regole, che determinano ci\u00f2 che i giocatori possono e non possono fare durante l'attivit\u00e0 ludica; intraprendere un'azione al di fuori delle stesse costituisce generalmente un errore o fallo (e se quest'ultimo \u00e8 intenzionale significa barare). Generalmente tali giochi vengono svolti in luoghi creati appositamente per tale attivit\u00e0, in strutture adeguatamente calzanti all'ambientazione di gioco per dare l'atmosfera e gli elementi necessari per fare sentire il giocatore come se fosse realmente in quella situazione.\nUn esempio di gioco di realt\u00e0 interattiva \u00e8 N\u00e9gone."}
{"id": "1660370", "revid": "125399083", "url": "https://it.wikipedia.org/wiki?curid=1660370", "title": "Il Foglio (quotidiano)", "text": "Il Foglio Quotidiano, meglio conosciuto come Il Foglio, \u00e8 un quotidiano a diffusione nazionale fondato il 30 gennaio 1996 da Giuliano Ferrara, che ne \u00e8 poi stato fin dal primo numero e per diciannove anni \u2013 salvo un breve periodo tra il 1996 e il 1997 \u2013 il direttore responsabile. Dal 28 gennaio 2015 \u00e8 diretto da Claudio Cerasa.\nDescrizione.\nIl giornale prende il nome dalla sua veste editoriale: esce infatti in un unico foglio, in formato lenzuolo. All'interno del foglio c'\u00e8 un inserto, di solito in quattro pagine, con approfondimenti. Le pagine dell'inserto sono indicate con numeri romani, mentre quelle del giornale portano impressi i numeri arabi.\nIl sabato appare la dicitura \"Edizione weekend\" vicino alla data del giorno. L'inserto pu\u00f2 arrivare a 16 pagine, contenenti rubriche e recensioni bibliografiche e cinematografiche. Spesso al centro dell'inserto viene inserito un ulteriore foglio tipografico, denominato \"speciale\" e dedicato a discorsi pubblici su varie tematiche.\nL'edizione del luned\u00ec \u00e8 preparata nei giorni precedenti, \u00e8 impaginata in maniera diversa e gli articoli sono stampati in un corpo pi\u00f9 grande. Il numero contiene soprattutto opinioni e commenti. In prima pagina appare un saggio; pagina 3 \u00e8 titolata \"Un Foglio internazionale\" e contiene segnalazioni dalla stampa estera.\nStoria.\nIl primo numero del quotidiano \u00e8 uscito a Milano il 30 gennaio 1996. Inizialmente era pubblicato per cinque giorni alla settimana (dal marted\u00ec al sabato), si presentava con una foliazione a quattro pagine e un'impaginazione fitta su sei colonne. Non comparivano fotografie, ma solo ritratti disegnati e vignette (firmate da Vincino). Si presentava come giornale di approfondimento, per una seconda lettura delle notizie del giorno.\nIn apertura di prima pagina vi era una rubrica, \"La Giornata\" in cui erano riassunti i fatti del giorno. A pagina tre comparivano gli editoriali, incolonnati nella parte sinistra. Il quotidiano era composto prevalentemente da articoli di approfondimento sull'attualit\u00e0 e sulla politica (italiana e internazionale). Il quotidiano esprimeva una linea conservatrice in politica e liberale in economia.\nTutti gli articoli erano rigorosamente anonimi, tranne le rubriche personali pubblicate quotidianamente: \"Nove colonne\" di Pierluigi Battista, \"Vite parallele\" di Sandro Fusina, \"Andrea's Version\" di Andrea Marcenaro, \"Alta societ\u00e0\" di Carlo Rossella, \"Piccola posta\" di Adriano Sofri, \"Il riempitivo\" di Pietrangelo Buttafuoco. Erano riconoscibili anche gli articoli del direttore, marchiati in calce con il simbolo dell'elefantino. A partire dal settembre 1996 e fino al 2009, a firma Mauro della Porta Raffo, apparve la rubrica settimanale \"Pignolerie\". Sette mesi dopo la fondazione viene varata l'edizione del luned\u00ec, corredata di una testata autonoma, \"Il Foglio dei Fogli\" e di una numerazione indipendente. Il fascicolo \u00e8 redatto a cura di Giorgio Dell'Arti, che compie una cernita degli articoli usciti sulla stampa nazionale e internazionale nella settimana appena passata.\nGi\u00e0 dopo un anno di vita il peso della redazione romana veniva aumentando, a scapito di quella di Milano. Dall'11 settembre 1997 il quotidiano viene chiuso nella capitale, mentre a Milano rimangono la sede legale e l'amministrazione.\nNonostante la sua vicinanza al centrodestra, \"Il Foglio\" \u00e8 stato talvolta in contrasto con le posizioni della sua area politica di riferimento, tanto che il direttore Ferrara ha sostenuto nel 1999 la candidatura di Massimo D'Alema, con il quale ha condiviso una pluriennale esperienza nel PCI, alla Presidenza della Repubblica.\nNel 2000 viene lanciata l'edizione domenicale: \"Il Foglio\" \u00e8 ora presente in edicola tutti i giorni della settimana. L'edizione, curata da Sandro Fusina, non incontra per\u00f2 il favore del pubblico e viene chiusa con il numero del 28 dicembre 2004.\nPrima delle elezioni politiche del 2006 \u00e8 stato fatto un censimento all'interno del giornale per scoprire quali fossero i partiti di riferimento della redazione: il risultato \u00e8 stato trasversale (Forza Italia, Rosa nel Pugno e Rifondazione Comunista sono stati i pi\u00f9 votati).\nNel 2007, Giuliano Ferrara ha condotto una battaglia contro l'aborto dalle pagine del suo giornale, approdata poi nella creazione di una sua lista alle elezioni politiche del 2008.\nA inizio febbraio 2014 l'UNICEF pubblica un rapporto sul pericolo pedofilia nel clero, che contiene la richiesta alla Chiesa cattolica di rivedere la propria dottrina in materia di omosessualit\u00e0 e matrimonio gay. L'11 febbraio \"Il Foglio\" diffonde una lettera-appello a papa Francesco affinch\u00e9 non ceda \"al ricatto sempre pi\u00f9 forte delle avanguardie fanatizzate del mondo laicizzato\".\nIl 27 gennaio 2015, dopo 19 anni, Giuliano Ferrara lascia la direzione del giornale (rimanendone per\u00f2 editorialista), venendo sostituito da Claudio Cerasa.\nCampagna contro l'aborto.\nIl 18 dicembre 2007 Giuliano Ferrara ha lanciato dal suo programma televisivo \"Otto e mezzo\" la proposta di una campagna per una moratoria contro l'aborto. Il giorno dopo ha scritto un editoriale sul \"Foglio\" in cui ha spiegato le ragioni che lo hanno spinto a fare questa proposta:\nFinanziamenti pubblici.\nDal 1997 \"Il Foglio\" \u00e8 organo della \"Convenzione per la Giustizia\", movimento politico fondato dai parlamentari Marcello Pera (Popolo della libert\u00e0) e Marco Boato (Verdi). In questo modo pu\u00f2 beneficiare dei finanziamenti pubblici ai giornali di partito, secondo quanto previsto dalla \nAl riguardo, Giuliano Ferrara ha dichiarato:\nSito web.\nIl Foglio \u00e8 stato uno dei primi quotidiani italiani integralmente consultabili in Internet.\nIl titolo \"Foglianti\" deriva dal soprannome attribuito ai lettori del quotidiano che, con un gioco di parole, richiama l'omonimo gruppo rivoluzionario francese di tendenze moderate.\nRedazione.\nPer i primi 19 anni della sua vita il direttore responsabile del Foglio \u00e8 sempre stato Giuliano Ferrara, tranne quando il giornalista romano ha assunto la direzione del settimanale \"Panorama\" (28 novembre 1996-25 settembre 1997). Durante questo periodo Ferrara ha mantenuto la direzione editoriale del \"Foglio\", delegando le funzioni di direttore responsabile al condirettore Lodovico Festa.\nOggi la redazione del Foglio \u00e8 composta da:"}
{"id": "1660373", "revid": "1529788", "url": "https://it.wikipedia.org/wiki?curid=1660373", "title": "Bajan (strumento musicale)", "text": "Il bajan (in russo \u0431\u0430\u044f\u043d) \u00e8 un tipo di fisarmonica cromatica a bottoni, sviluppata in Russia all'inizio del XX secolo; prende il suo nome da quello del bardo Boyan. La radice etimologica dello strumento si ritrova, nonostante la distanza temporale, anche nelle forme dialettali di radice Pretuzia in cui la dicitura del comune organetto \u00e8 \"du bajot\" (). (Scevola Dagust,\"Tradizioni e sapere \";Ed. Nap.Alm)\nCaratteristiche.\nIl bajan differisce dalle comuni fisarmoniche a bottoni in alcuni dettagli costruttivi: le ance sono pi\u00f9 ampie e rettangolari, invece che trapezoidali, e sono spesso avvitate su una piastra comune in grossi gruppi (e non a coppie), invece di essere attaccate con della cera; inoltre non sono accordate con il tremolo.\nLa tastiera al canto \u00e8 posizionata vicino alla met\u00e0 del corpo, invece di essere attaccata alla parte posteriore.\nLa fila di bassi con gli accordi di settima diminuita \u00e8 spostata di modo che, rispetto al sistema di bassi Stradella, al posto dell'accordo di do si trovi quello di sol settima diminuita; in alcuni modelli \u00e8 disponibile il sistema \"converter\", grazie al quale \u00e8 possibile utilizzare i bassi sciolti oltre a quelli precostituiti.\nLe differenze nella costruzione interna danno al bajan un timbro distinto rispetto alla fisarmonica, specialmente per quanto riguarda i bassi che presentano un suono pi\u00f9 potente.\nI bajan vengono spesso scelti dai virtuosi della fisarmonica che eseguono musica classica o contemporanea per l'estensione e la pulizia del loro suono.\nLa compositrice Sofia Gubaidulina ha scritto diversi lavori per bajan, alcuni per bajan solista e altri per bajan e strumenti a corde. Il compositore slovacco Peter Machajd\u00edk ha scritto un concerto per bajan e orchestra."}
{"id": "1660375", "revid": "71433", "url": "https://it.wikipedia.org/wiki?curid=1660375", "title": "Mtv Movie Award alla miglior sequenza di ballo", "text": ""}
{"id": "1660382", "revid": "41851", "url": "https://it.wikipedia.org/wiki?curid=1660382", "title": "Parco nazionale del Lago Malawi", "text": "Il parco nazionale del Lago Malawi \u00e8 un parco nazionale del Malawi, posizionato sulla costa meridionale dell'omonimo lago.\nLe sue specie ittiche endemiche della famiglia Cichlidae sono un tipico esempio di radiazione adattativa e di speciazione simpatrica.\nA causa delle sue caratteristiche \u00e8 stato aggiunto ai patrimoni dell'umanit\u00e0 dell'UNESCO."}
{"id": "1660383", "revid": "125701752", "url": "https://it.wikipedia.org/wiki?curid=1660383", "title": "Federazione anarchica iberica", "text": "La Federazione anarchica iberica (in spagnolo Federaci\u00f3n Anarquista Ib\u00e9rica, FAI) \u00e8 una organizzazione anarchica iberica attiva in gruppi di affinit\u00e0 all'interno del sindacato della Confederazione nazionale del lavoro (Confederaci\u00f3n Nacional del Trabajo, CNT). Spesso il suo nome viene abbreviato in CNT-FAI per le strettissime relazioni tra le due organizzazioni. La FAI pubblica il periodico Tierra y Libertad e cura la programmazione e gestione di Radio Klara a Valencia.\nL'aggettivo \"iberica\" allude allo scopo di unificare i movimenti anarchici spagnoli e portoghesi in una organizzazione pan-iberica. Agli incontri della FAI partecipavano membri della Unione anarchista portoghese (Uni\u00e3o Anarquista Portuguesa) e della Confederazione generale del lavoro (Confedera\u00e7\u00e3o Geral do Trabalho) del Portogallo (compreso il congresso di Saragozza della CNT del 1936).\nStoria.\nLa FAI venne fondata nel 1927 (dopo un incontro preliminare l'anno precedente a Marsiglia) per tentare di preservare la tendenza anarchica nella CNT sfidandone l'apparato burocratico, giudicato troppo impegnato con il capitale, piuttosto che rappresentativo della classe lavoratrice. La situazione si fece molto tesa, soprattutto durante il regime dittatoriale di Miguel Primo de Rivera.\nL'egemonia che la FAI acquis\u00ec all'interno della CNT caus\u00f2 la fuoriuscita di alcuni membri pi\u00f9 moderati, come \u00c1ngel Pesta\u00f1a che fond\u00f2 il Partito sindacalista nel 1931.\nI membri della FAI furono tra i pi\u00f9 attivi tra le file dei repubblicani durante la guerra civile spagnola che li vide opposti alle forze del generale Francisco Franco. La Federazione anarchica iberica ha la sua propria radio Radio Klara 104.4 FM a Valencia."}
{"id": "1660389", "revid": "339392", "url": "https://it.wikipedia.org/wiki?curid=1660389", "title": "Sant' Artelaide", "text": ""}
{"id": "1660390", "revid": "974994", "url": "https://it.wikipedia.org/wiki?curid=1660390", "title": "Bruto capitolino", "text": "Il cosiddetto Bruto capitolino \u00e8 una statua bronzea con occhi in avorio e pasta vitrea, conservata nei Musei Capitolini a Roma. Solo la testa \u00e8 antica.\nLa statua \u00e8 conosciuta fin dal Cinquecento e l'identificazione con Lucio Giunio Bruto, il mitico fondatore della Repubblica romana, venne condotta tramite i confronti con i ritratti sulle monete del 59 e 43 a.C. fatte coniare dal presunto suo discendente Marco Giunio Bruto, l'assassino di Cesare. Oggi viene accolta come ipotesi suggestiva e non del tutto impossibile. Durante la campagna napoleonica in Italia, nel 1797, fu portata a Parigi per volont\u00e0 del generale Napoleone, insieme alle altre opere prelevate per mezzo del Trattato di Tolentino, quali il Galata morente, la Venere Capitolina, e lo Spinario, nel contesto delle spoliazioni napoleoniche. La statua ritorn\u00f2 poi a Roma nel 1815 e fu da quel momento esposta presso i Musei Capitolini, dove \u00e8 a tutt'oggi conservata, grazie all'intervento del Canova successivamente al Congresso di Vienna.\nDescrizione.\nLa parte originaria doveva far parte di una statua pi\u00f9 grande andata perduta. La testa, a parte una risarcitura nella calotta, ci \u00e8 giunta integra, ed \u00e8 uno straordinario esempio di ritrattistica romana di epoca medio repubblicana.\nLa raffigurazione del personaggio \u00e8 caratterizzata dalla barba, resa in ciocchette diseguali, e da una capigliatura che ricade senza un ordine stereotipato sulla fronte.\nProfilo artistico e ipotesi di datazione.\nI caratteri indicano una ricerca fisiognomica verso un ritratto, con connotazioni psicologiche come la \"gravitas\" e l'ideale tensione tipica del patriziato romano.\nIl ritratto, se confrontabile davvero con quello sulle monete, \u00e8 per\u00f2 ideale, non eseguito al tempo della persona, quindi pi\u00f9 che altro si tratta di una ricostruzione dell'aspetto e delle qualit\u00e0 psicologiche del personaggio.\nMesso in confronto con altre teste statuarie di produzione medio-italica (come la testa fiesolana al Louvre o l'Arringatore di Firenze), si nota in comune una certa sensibilit\u00e0 alle proporzioni e all'anatomia generale. \u00c8 diversa invece la resa dei particolari, che nel caso del \"Bruto\", sono un elemento tutt'altro che accessorio, anzi la loro resa minuta e secca indica un rapporto con la ritrattistica ellenistica dell'inizio del III secolo a.C.\nDa questi paragoni si \u00e8 giunti a ipotizzare una datazione risalente al primo quarto del III secolo a.C., che coincide nella storia romana con un momento di grande espansione culturale e politica. In quello stesso periodo, quando la citt\u00e0 si era avviata ormai al predominio di tutta la penisola, si \u00e8 infatti riscontrato anche un particolare entusiasmo nella spinta alla ricerca di documenti del passato a sostegno della politica imperialista ormai avviata."}
{"id": "1660392", "revid": "36426", "url": "https://it.wikipedia.org/wiki?curid=1660392", "title": "Bruto Capitolino", "text": ""}
{"id": "1660394", "revid": "339392", "url": "https://it.wikipedia.org/wiki?curid=1660394", "title": "Federaci\u00f3n Anarquista Ib\u00e9rica", "text": ""}
{"id": "1660396", "revid": "339392", "url": "https://it.wikipedia.org/wiki?curid=1660396", "title": "Federazione Anarchica Iberica", "text": ""}
{"id": "1660398", "revid": "110157", "url": "https://it.wikipedia.org/wiki?curid=1660398", "title": "Dahlem (Renania Settentrionale-Vestfalia)", "text": "Dahlem \u00e8 un comune della Germania, nel sud della Renania Settentrionale-Vestfalia, appartenente al circondario di Euskirchen."}
{"id": "1660399", "revid": "8911", "url": "https://it.wikipedia.org/wiki?curid=1660399", "title": "Simone Cinotto", "text": ""}
{"id": "1660400", "revid": "31886", "url": "https://it.wikipedia.org/wiki?curid=1660400", "title": "Specie di Clubionidae", "text": "Di seguito sono descritte tutte le 582 specie della famiglia di ragni Clubionidae note al dicembre 2012\nArabellata.\n\"Arabellata\" \nCarteroniella.\n\"Carteroniella\" \nCarteronius.\n\"Carteronius\" \nClubiona.\n\"Clubiona\" \nClubionina.\n\"Clubionina\" \nElaver.\n\"Elaver\" \nInvexillata.\n\"Invexillata\" \nMalamatidia.\n\"Malamatidia\" \nMatidia.\n\"Matidia\" \nNusatidia.\n\"Nusatidia\" \nPristidia.\n\"Pristidia\" \nPteroneta.\n\"Pteroneta\" \nScopalio.\n\"Scopalio\" \nSimalio.\n\"Simalio\" \nTixcocoba.\n\"Tixcocoba\" "}
{"id": "1660405", "revid": "767487", "url": "https://it.wikipedia.org/wiki?curid=1660405", "title": "BMW N46", "text": "Con la sigla BMW N46 si intende una piccola famiglia di motori a scoppio alimentati a benzina e prodotti dal 2004 al 2015 dalla casa automobilistica tedesca BMW.\nDescrizione.\nTale piccola famiglia, assieme alla famiglia N45 ha preso il posto della precedente famiglia N42, di cui conserva le principali caratteristiche costruttive, e cio\u00e8:\nPoche le differenze rispetto alla famiglia precedente, soprattutto a livello prestazionale. Strutturalmente, le differenze principali stavano nella miglior equilibratura e quindi nella riduzione delle vibrazioni mediante appositi contralberi di equilibratura; erano inoltre presenti nuove bielle, nuove punterie a rullo per gli assi a camme, nuove candele ed una nuova testata. Di seguito vengono descritte le due versioni di cui la famiglia \"N46\" si compone.\nN46B18.\nRiprende le caratteristiche dimensionali e prestazionali della corrispondente unit\u00e0 da 1.8 litri della famiglia \"N42\". Abbiamo quindi 4 cilindri in linea, ognuno con misure di alesaggio e corsa pari ad 84x81 mm, per una cilindrata totale di 1796 cm\u00b3. La potenza massima \u00e8 di 115 CV a 5500 giri/min, con una coppia massima di 175 Nm a 3750 giri/min.\nQuesto motore \u00e8 stato montato sulle ultime BMW 316i E46 berlina e Touring, nonch\u00e9 sulle ultime BMW 316ti Compact E46.\nQuesta versione, la minore tra le due versioni della famiglia \"N46\" \u00e8 quella prodotta per minor tempo, dal momento che nel 2005 \u00e8 gi\u00e0 stata tolta di produzione.\nN46B20.\nAnche questo motore, come la versione da 1.8 litri, riprende le caratteristiche dimensionali del 2 litri \"N42\". Viene cos\u00ec riproposto un 4 cilindri con alesaggio e corsa pari ad 84x90 mm per ogni cilindro, cos\u00ec da ottenere nuovamente una cilindrata totale di 1995 cm\u00b3. A differenza del 2 litri \"N42\", per\u00f2, questo motore \u00e8 stato proposto in tre livelli di potenza, che di seguito vengono illustrati, ciascuno con le sue applicazioni:"}
{"id": "1660412", "revid": "473692", "url": "https://it.wikipedia.org/wiki?curid=1660412", "title": "Monte Altissimo (Lombardia)", "text": "Il Monte Altissimo \u00e8 una montagna delle Prealpi Bergamasche alta 1703 m.\nDescrizione.\nSi eleva tra la bassa Val Camonica e la bassa Val di Scalve e costituisce la vetta pi\u00f9 elevata del modesto gruppo montuoso compreso tra le due valli citate poc'anzi e l'altopiano di Borno, che lo divide dal ben pi\u00f9 imponente Pizzo Camino.\nVisto dalla bassa Val Camonica il suo versante meridionale appare roccioso e scosceso, pressoch\u00e9 privo di vegetazione: tra il letto del fiume Oglio e la cima vi \u00e8 un dislivello di 1500 metri.\nCompletamente diverso il versante settentrionale, che si presenta in dolce declivio verso l'altopiano di Borno ed \u00e8 ammantato di abeti (\"pagh\u00e9r\" in dialetto camuno, da cui deriva il toponimo \"Pagherola\", localit\u00e0 nelle vicinanze della vetta).\nIl contrasto evidente tra i due versanti \u00e8 dovuto alla disposizione degli strati rocciosi, inclinati in direzione nord, unita all'azione degli enormi ghiacciai che durante le varie glaciazioni scavarono il fondo della Valle Camonica e ne plasmarono i versanti.\nVistosi sono anche gli effetti della presenza dell'uomo: se i versanti meridionali sono pressoch\u00e9 disabitati e mantengono un aspetto selvaggio, il versante settentrionale e quello occidentale sono disseminati di malghe, cascine e piccole baite, molte delle quali tuttora abitate nella stagione estiva. Un grande impatto ha avuto, infine, la realizzazione delle piste di sci e degli impianti di risalita del comprensorio Borno-Monte Altissimo.\nAlpinismo.\nItinerari di salita.\nIl Monte Altissimo, pur frequentato dagli appassionati di sci alpino grazie agli impianti di risalita e alle piste di discesa di Borno, che si trovano sul versante settentrionale della montagna, \u00e8 di scarso interesse alpinistico, se si esclude il semplice escursionismo che \u00e8 ampiamente praticabile grazie a una buona rete di sentieri.\nDiversi sono infatti i percorsi segnalati che conducono dal fondovalle alla vetta, e la maggior parte di essi \u00e8 di difficolt\u00e0 escursionistica (E). I sentieri che partono da Gorzone, Erbanno o Mazzunno richiedono di affrontare dislivelli notevoli, superiori ai 1200\u00a0m in quanto si snodano sui dirupati versanti sud-est e sud-ovest. Al contrario, i sentieri che hanno inizio a Borno (912\u00a0m) oppure a Croce di Salven (1109\u00a0m) sono meno ripidi e generalmente pi\u00f9 agevoli.\nIl sentiero con segnavia 155 delle sezioni CAI di Val Camonica \u00e8 la via pi\u00f9 diretta dal versante meridionale. Inizia a Erbanno (243\u00a0m), frazione di Darfo Boario Terme, e con ripidi tornanti raggiunge l'eremo di San Valentino (663\u00a0m) da cui prosegue, sempre ripido, in direzione di un antico casolare, recentemente restaurato, a quota 1066\u00a0m. Dal casolare la mulattiera diviene un semplice sentiero, che prosegue la sua risalita sino a un valico (1391\u00a0m) che immette nella conca della malga Mine. Il sentiero, divenuto un'aerea traccia, prosegue invece verso sinistra tagliando a mezza costa i ripidi prati delle \"segable\" e aggirando lo sperone roccioso che costituisce la vetta del monte, alla quale si giunge senza altre difficolt\u00e0. Le guide assegnano a questo itinerario, che supera un dislivello di 1460 metri, un tempo di percorrenza di circa 4 ore e una difficolt\u00e0 escursionistica (E).\nSenza considerare le numerose diramazioni, due sono i percorsi segnalati che permettono di salire la montagna dal versante settentrionale. Il primo ha inizio a Borno, il secondo al passo di Croce di Salven. L'itinerario pi\u00f9 breve \u00e8 quello che inizia a Borno e che porta il segnavia numero 3 della sezione CAI di Borno. La prima parte del percorso \u00e8 una strada forestale, in parte asfaltata, in parte a fondo naturale, percorribile anche in automobile (purch\u00e9 a trazione integrale, come prescritto da un cartello posto all'inizio della strada stessa). In localit\u00e0 Dosso Plai (1307\u00a0m), ove terminano due seggiovie che partono da Borno (attive in inverno e per brevi periodi anche in estate), termina il tratto aperto al traffico veicolare. La strada per\u00f2 prosegue, alternando tratti in forte pendenza a tratti di falsopiano, seguendo la pista di sci detta \"Pi\u00e0 d'Avril\" (che, in base alle normative in vigore, non pu\u00f2 essere risalita a piedi durante la stagione sciistica) e giungendo infine in vetta. In base alle indicazioni fornite dalla sezione CAI di Borno, l'itinerario (che supera un dislivello di circa 650\u00a0m) \u00e8 percorribile in 2 ore e 40 minuti e ha difficolt\u00e0 escursionistica (E).\nLa cima del monte era raggiungibile sino al 2005 mediante una cabinovia con partenza da Borno, poi smantellata e sostituita, nel suo tronco iniziale (da Borno al Dosso Plai) da una seggiovia quadriposto; da Dosso Plai alla vetta vi \u00e8 un'altra seggiovia quadriposto, in funzione per\u00f2 solo durante i periodi di apertura delle piste, come pure il ristorante-rifugio posto poco sotto la cima.\nScialpinismo.\nUn percorso sci-alpinistico \u00e8 stato realizzato nel 2007 sfruttando, come via di salita, alcune mulattiere del versante bornese della montagna e segmenti degli itinerari escursionistici estivi. Il percorso, utilizzabile anche da escursionisti muniti di ciaspole in quanto la risalita delle piste da sci \u00e8 vietata dalla legge, inizia presso la partenza della seggiovia del campo scuola sci delle Ogne (960\u00a0m) ed \u00e8 vistosamente segnalato. Con un percorso che alterna mulattiere, strade forestali, terreno libero raggiunge la vetta del monte passando per la baita Mensi (1155\u00a0m), il Dosso Plai (1307\u00a0m), la Malga Guccione (1427\u00a0m)."}
{"id": "1660417", "revid": "131358", "url": "https://it.wikipedia.org/wiki?curid=1660417", "title": "Perth Glory", "text": ""}
{"id": "1660419", "revid": "599013", "url": "https://it.wikipedia.org/wiki?curid=1660419", "title": "Monte Altissimo", "text": ""}
{"id": "1660420", "revid": "287204", "url": "https://it.wikipedia.org/wiki?curid=1660420", "title": "Fratture a cuneo", "text": "Le fratture a cuneo, pi\u00f9 note col termine inglese di \"shatter cones\", sono create dalla propagazione attraverso il suolo di onde sismiche dovute agli impatti di asteroidi, meteoriti e comete: nessun altro fenomeno conosciuto sulla Terra \u00e8 in grado di creare tali strutture, che di conseguenza sono considerate, in caso di loro presenza nelle rocce, come sicuro indicatore di un impatto meteoritico. Le fratture a cuneo hanno dimensioni variabili da alcuni centimetri fino ad oltre 2 metri e indicano che la roccia \u00e8 stata sottoposta ad uno shock in cui le pressioni hanno raggiunto valori compresi tra 2 e 30 GPa."}
{"id": "1660424", "revid": "122992914", "url": "https://it.wikipedia.org/wiki?curid=1660424", "title": "Slingerland Drum Company", "text": "La Slingerland Drum Company \u00e8 una ditta statunitense di strumenti a percussione, in passato un marchio illustre nel jazz. Ha la sede principale a Conway (Arkansas) ed \u00e8 stata fino a ottobre del 2019 una divisione della Gibson.\nNel novembre 2019 \u00e8 stata acquisita dalla DWdrums.\nStoria.\nLa Slingerland fu fondata da Henry Heanon Slingerland nel 1912 ed inizi\u00f2 la propria attivit\u00e0 fabbricando ukulele e banjo. Nel 1928, l'azienda si spost\u00f2 verso il mercato delle percussioni. La Slingerland divenne, in questo periodo, un nome altisonante nel jazz e forn\u00ec batteristi prestigiosi come Gene Krupa e Buddy Rich (quest'ultimo fu il primo endorser dell'azienda nel 1936).\nDurante la seconda guerra mondiale, il governo degli Stati Uniti pose dei limiti per quanto riguarda l'impiego di metalli come ottone e acciaio su materie non essenziali. Cos\u00ec la Slingerland, come molte altre aziende musicali statunitensi, pot\u00e9 usare, al massimo, il 10% di parti metalliche nei suoi prodotti ed i cerchi dei tamburi vennero fatti con materiali come noce e palissandro.\nLa Slingerland nel 1955 acquist\u00f2 la \"Leedy Drum Company\" dalla ditta \"Conn\" che gi\u00e0 dal 1929 era proprietaria sia della \"Ludwig Drum Company\" che della \"Leedy\".\nIl marchio mantenne un'ottima reputazione anche tra gli anni sessanta e settanta, avendo tra le sue file noti batteristi come Neil Peart (Rush), Danny Seraphine (Chicago), Carmine Appice (Vanilla Fudge), Nigel Olsson (Elton John), Neal Smith (Alice Cooper),Franz Di Cioccio (PFM),Clive Bunker (Jethro Tull), Barriemore Barlow (Jethro Tull), Johannes Dorschfeldt (J. True Tale-Tau), Keith Moon (Who), Micky Dolenz (Monkees).\nSul finire degli anni settanta, a seguito della morte di Naomi e Buddy Slingerland (moglie e figlio di Henry Heanon), la ditta conobbe un periodo di forte declino, causato anche dall'avvento di aziende pi\u00f9 competitive (soprattutto quelle giapponesi) ed il suo marchio venne acquisito da numerose ditte (come Baldwin e Gretsch). Nel 1994, la Gibson acquist\u00f2 la Slingerland dalla Gretsch e ha continuato a fabbricare percussioni sotto questo marchio fino al 2003.\nRADIO KING.\nLa linea di tamburi \"Radio King\" venne introdotta nel 1936 e rimase fino al 1957 come prodotto di punta della Slingerland, nel 1960 venne reintrodotta fino al 1962 e aveva come famosi endorsers Gene Krupa e Buddy Rich.\nI primi modelli di rullante avevano il nome inciso sul cerchio superiore, i blocchetti di metallo dove venivano inserite le viti per tendere le pelli erano le \"Streamlined\", nel catalogo Slingerland del 1936 il rullante \"The Gene Krupa Model \"Radio King\"\" aveva 8 blocchetti e 16 chiavi era configurato con misure 6 1/2 x 14 e aveva i cerchi a doppia flangia.\nI rullanti Radio King vengono collezionati ossessivamente dai batteristi e dai cultori del \"vintage-drums\" e\nerano in sostanza i vecchi \"Broadcaster\" del 1935, ma la Gretsch utilizzava il nome \"Broadcaster\" gi\u00e0 dal 1928, quindi una sentenza del tribunale per violazione di brevetto convinse la Slingerland a bloccare la produzione dei \"Broadcaster\" e cambiare il nome in \"Radio King\".\nSempre provvisto di sordina interna, il \"Radio King\" si distingueva dagli altri rullanti in commercio, per la sua costruzione: anzich\u00e9 avere diversi strati di legno come la maggior parte dei tamburi dell'epoca, \u00e8 creato da un singolo pezzo di acero piegato a vapore, con solidi anelli di rinforzo sempre in acero, che aiutano a mantenere il tamburo rotondo sotto la pressione dei cerchi di metallo ad esso collegato.\nNei primi modelli la macchinetta tendicordiera era la \"#967 Strainer\" il cui vero nome era \"Speedy Sure Hold Snare Strainer\" conosciuta come \"Three point Strainer\", (perch\u00e9 era avvitata con tre viti sul legno del rullante e costruita gi\u00e0 dal 1926 dalla \"Liberty Musical Instrument Company\" e utilizzata con diverse modifiche fino al 1980), poi nel 1940 la macchinetta tendicordiera fu sostituita con la \"Super Strainer\" (denominata \"Clamshell\" per la somiglianza artistica a una conchiglia marina) e in seguito, sostituita ancora dalla \"Radio King strainer\" e dalla \"Rapid strainer\", quindi solo dal 1963 comparve sui rullanti della serie \"Artist\" la nuova \"Zoomatic Strainer\" .\nDal 1955 al 1962 il rullante Radio King \u00e8 stato messo in produzione chiamandolo semplicemente \"Super Gene Krupa snare drum\", i cui cerchi saver sticks erano garantiti a vita e il nome Radio King venne abbandonato.\nTutte queste caratteristiche ne fanno uno strumento dal suono brillante e corposo quindi sensibile alle diverse dinamiche, mentre le grancasse e i toms sempre della linea Radio King sono costruiti con tre strati di mogano -pioppo- mogano rinforzati anch'essi con anelli in acero e hanno il suono a rapido decadimento."}
{"id": "1660428", "revid": "767487", "url": "https://it.wikipedia.org/wiki?curid=1660428", "title": "Goa Gil", "text": " \u00c8 uno dei fondatori dei generi goa trance e psy-trance.\nBiografia.\nGil crebbe a San Francisco, California. Fu testimone della nascita del movimento hippie ed acid rock, e fece parte dei collettivi freak Family Dog e Sons of Champlin. Rendendosi conto che la scena musicale di San Francisco stava tramontando, se ne and\u00f2 nel 1969, prima ad Amsterdam e poi in India, stabilendosi nella mecca hippie di Goa. Qui egli scopr\u00ec i sadhu, saggi viandanti che vivevano nella foresta e si coprivano di cenere e bevevano l'elisir degli dei. Gil stesso divenne un Sadhu, Baba Mangalanand, dell'ordine di Juna Akhara, patrocinato dal Guru, Mahant Nirmalanand Saraswati Ji Maharaj.\nDurante gli inizi degli anni ottanta, molti hippie di Goa si avvicinarono alla musica elettronica ascoltando musicisti come i Kraftwerk. Gil e i suoi amici presto aggiunsero alcuni strumenti e iniziarono a suonare come DJ, suonando musica live per tutta la notte sulle spiagge di Goa. Il mix di \"Outdoor Electronic Dance Parties\" con la \"Musica Mistica Orientale\" e gli \"Spiritual Overtones\" giunsero a definire esteticamente il movimento psytrance. Per Gil, la dance \u00e8 una forma attiva di meditazione e l'uso della trance music \u00e8 un modo per \"ridefinire il rituale tribale per il ventunesimo secolo\". Durante gli anni novanta, l'estetica del movimento Goa Trance si espanse in Europa e Israele. Ora, Gil abita ancora a Goa per alcuni mesi dell'anno, e passa il resto del tempo viaggiando e facendo party per lo pi\u00f9 nel Nord California.\nGil \u00e8 sposato con Ariane MacAvoy, anche lei figlia di un freak Goa. Insieme formano la band the Nommos con Peter Zigelmeier di Kode IV."}
{"id": "1660431", "revid": "64860", "url": "https://it.wikipedia.org/wiki?curid=1660431", "title": "Slingerland", "text": ""}
{"id": "1660435", "revid": "729019", "url": "https://it.wikipedia.org/wiki?curid=1660435", "title": "Annibale II Bentivoglio", "text": "Biografia.\nEra figlio di Giovanni II Bentivoglio e di Ginevra Sforza. Prese il nome dal nonno Annibale I Bentivoglio, assassinato nel 1445.\nCrebbe a Bologna dove il padre era Gonfaloniere e aveva di fatto nelle mani il governo della citt\u00e0.\nVenne armato cavaliere dal re Cristiano I di Danimarca nel 1474.\nDal 1478 al 1481 frequent\u00f2 assiduamente Ferrara, accolto dal duca Ercole I d'Este, il quale gli diede in sposa la figlia naturale Lucrezia. Il matrimonio venne celebrato con grande sfarzo il 28 gennaio 1487 a Bologna.\nCome condottiero di ventura, partecip\u00f2 a varie battaglie ora a fianco dei fiorentini contro genovesi a Sarzana, ora appoggiando gli Sforza.\nL'anno dopo per\u00f2 dovette affrontare a Bologna i tumulti provocati dalla congiura dei Malvezzi, famiglia bolognese nemica dei Bentivoglio.\nMandato dal padre, cerc\u00f2 di trovare un accordo con Cesare Borgia, in quel momento spalleggiato sia dai francesi che dagli spagnoli, che intendeva invadere Bologna: il figlio di papa Alessandro VI chiese ed ottenne Castel Bolognese. Parte integrante dei patti era l'accordo di far sposare Costanzo, figlio di Annibale, con una nipote del Papa. Nel 1503, alla morte di Alessandro VI, and\u00f2 a Roma per chiederne al nuovo papa Pio III la restituzione.\nNel 1505, il da poco eletto papa Giulio II, deciso a riprendere il controllo dei possedimenti pontifici in Emilia-Romagna, mosse guerra ai signorotti locali, mettendosi egli stesso alla guida delle sue truppe. Pertanto, intim\u00f2 ai Bentivoglio di abbandonare Bologna. Annibale trov\u00f2 rifugio prima a Parma, poi a Ferrara e a Mantova, citt\u00e0 che dovette lasciare quando il papa le pun\u00ec con l'interdetto ecclesiastico per aver accolto il Bentivoglio. Il papa mise addirittura su lui e il fratello Ermes una taglia per la loro cattura.\nSuccessivamente, riusc\u00ec a radunare un esercito cercando di riprendere il potere a Bologna, ma i bolognesi rimasero fedeli al Pontefice e Annibale fu messo in fuga. Nel 1511 ci riprov\u00f2, mettendo in piedi un'organizzazione migliore riguardo all'aspetto militare. Infatti, con l'aiuto dei francesi, riusc\u00ec a sconfiggere i veneziani e le truppe pontificie, riuscendo a conquistare il titolo di Signore di Bologna. A causa, per\u00f2, del ripiegamento dei francesi e alla ribellione dei bolognesi, dovette definitivamente lasciare Bologna.\nMorto Giulio II, tent\u00f2 ancora una volta di riconquistare la citt\u00e0 cercando il favore del nuovo papa Leone X. Negatagli la reintegrazione nella signoria di Bologna, cerc\u00f2 di organizzarsi militarmente ma senza successo.\nNel 1529 riusc\u00ec per\u00f2, entrando a patti con i pontefici, a recuperare i beni della sua famiglia nel territorio bolognese. Si ritir\u00f2 cos\u00ec a Ferrara, dove mor\u00ec nel 1540. Sei anni prima l'imperatore Carlo V gli aveva conferito i feudi di Covo e di Antegnate. Fu sepolto nella Basilica di San Giacomo Maggiore a Bologna.\nDiscendenza.\nAnnibale e Lucrezia ebbero numerosi figli:\nEbbe un figlio naturale, Alessandro."}
{"id": "1660436", "revid": "112123638", "url": "https://it.wikipedia.org/wiki?curid=1660436", "title": "Etelredo", "text": "Origine e diffusione.\nDeriva dall'anglosassone \"\u00c6\u00f0elred\", composto dagli elementi \"\u00e6\u00f0el\", \"nobile\", e \"r\u00e6d\", \"consiglio\": il significato \u00e8 pertanto \"di nobile consiglio\". Non va confuso con \"Eteldreda\" (da cui \"Audrey\"), simile ma di diverso significato.\nIl nome era diffuso nell'Inghilterra del periodo alto-medievale, e venne portato da due re sassoni fra cui Etelredo II \"l'Impreparato\", il cui regno fu invaso dai danesi. Il nome venne usato raramente dopo la conquista normanna, ma la forma \"Ethelred\" venne brevemente ripresa durante il XIX secolo.\nOnomastico.\nL'onomastico si pu\u00f2 festeggiare il 12 gennaio (3 febbraio per i cistercensi e 3 marzo nelle diocesi di Liverpool, Middlesbourgh e Hexham) in memoria di sant'Aelredo di Rievaulx, monaco cistercense a Rievaulx, oppure il 4 maggio in ricordo di sant'Aethelred di Mercia (o di Bardney).\nLa forma femminile pu\u00f2 festeggiarlo invece il 2 agosto in memoria di santa Alfreda di Crowland, conosciuta anche come Etelreda, monaca benedettina a Crowland."}
{"id": "1660438", "revid": "767487", "url": "https://it.wikipedia.org/wiki?curid=1660438", "title": "Vivimi", "text": "Vivimi \u00e8 un brano musicale della cantante italiana Laura Pausini.\nIl brano viene tradotto in lingua spagnola con il titolo \"V\u00edveme\". La canzone fu la colonna sonora della telenovela spagnola La Madrastra, 2005, la cui protagonista principale fu Victoria Ruffo.\n\"Vivimi\".\nIl brano.\nVivimi \u00e8 il secondo singolo estratto il 26 novembre dall'album \"Resta in ascolto\" del 2004.\nLa canzone \u00e8 scritta da Biagio Antonacci; l'adattamento spagnolo \u00e8 di Laura Pausini e Badia.\nLa canzone viene tradotta in lingua spagnola con il titolo \"V\u00edveme\", inserita nell'album \"Escucha\", estratta come secondo singolo in Spagna e in America Latina.\nI due brani vengono trasmessi in radio; vengono realizzati i due videoclip.\nLa cantante esegue \"Vivimi\" in estate al \"Festivalbar 2005\" (anche se partecipa con \"Come se non fosse stato mai amore\").\nIl video.\nIl videoclip della canzone (in lingua italiana e in lingua spagnola) \u00e8 stato diretto dal regista Gaetano Morbioli, girato alla fine di novembre 2004 a Venezia, nel sontuoso salone barocco di Ca' Zenobio degli Armeni (lo stesso scenario utilizzato da Madonna per il video di \"Like a Virgin\" nel 1984) e trasmesso per la prima volta il 12 dicembre 2004. Nel videoclip si contrappongono due ambienti: il backstage di un concerto, rappresentato da un lungo corridoio e dall'oscurit\u00e0 di un camerino, e un ampio salone.\nIl videoclip di \"V\u00edveme\" viene inserito negli album \"Escucha\" \"Enanched Edition\" e \"CD+DVD Edition\".\nFormazione.\nRiconoscimenti e nomination.\nNel 2006 con il brano \"V\u00edveme\" Laura Pausini si aggiudica il premio \"Billboard Latin Music Awards\" nella categoria \"Canzone Pop femminile dell'anno\" e due premi \"ASCAP Latin Music Awards\" nelle categorie \"Miglior brano Pop/Ballad Song\" e \"Miglior sigla per Soap Opera\" per la telenovela sudamericana \"La madrastra\".\nSempre nel 2006, con il brano \"V\u00edveme\", Laura Pausini riceve due nomination al Premio Lo Nuestro nelle categorie \"Canzone dell'anno\" e \"Video musicale dell'anno\".\n\"V\u00edveme\" - Edizione 2013.\nIl brano.\nNel 2013 la canzone V\u00edveme viene inserita nell'album raccolta \"20 - Grandes Exitos\" in una nuova versione in duetto con Alejandro Sanz.\nIl brano in lingua spagnola viene nuovamente estratto come singolo ed \u00e8 il 2\u00b0 singolo estratto il 4 dicembre 2013 in Spagna e in America Latina dall'album \"20 - Grandes Exitos\".\nAnche nell'album in lingua italiana \"20 - The Greatest Hits\" viene inserita la nuova versione in duetto in lingua italo-spagnola con il titolo \"Vivimi/V\u00edveme\", ma non viene estratta come singolo.\nIl video.\nIl videoclip (solo in lingua spagnola) \u00e8 stato diretto dal registra Gaetano Morbioli, girato all'Hotel \"ME Madrid Reina Victoria\" di Madrid a dicembre 2013 e reso disponibile il 1\u00ba gennaio 2014 sul canale \"YouTube\" della \"Warner Music Italy\". Viene realizzato anche il \"Making of the video\" di \"V\u00edveme\" e reso disponibile sul canale \"YouTube\" della \"Warner Music Italy\" il 14 febbraio 2014.\nNel 2015 il videoclip di \"V\u00edveme\" in duetto con Alejandro Sanz viene inserito nel DVD della versione \"20 - Grandes Exitos - Spanish Deluxe\" pubblicata in Spagna.\nNomination.\nCon \"V\u00edveme\" Laura Pausini e Alejandro Sanz, ricevono a febbraio 2014 due nomination ai \"World Music Awards 2014\" nelle categorie \"Miglior canzone\" e \"Miglior video\".\nColonna sonora.\nNel 2005 \"V\u00edveme\" viene utilizzato come colonna sonora della telenovela messicana \"La madrastra\".\nPubblicazioni.\n\"Vivimi\" viene inserita in una versione rinnovata nell'album \"20 - The Greatest Hits\" del 2013 in lingua italo-spagnola (\"Vivimi/V\u00edveme\") in duetto con il cantante spagnolo Alejandro Sanz e nell'album compilation del 2014 \"Los n\u00b0 1 de Cadena 100\"; in versione \"Live\" negli album \"Live in Paris 05\" del 2005 (audio e video), \"San Siro 2007\" del 2007 (\"Medley\" audio e video), \"Laura Live World Tour 09\" del 2009 (audio) e \"Fatti sentire ancora\"/\"Hazte sentir m\u00e1s\" del 2018 (video).\n\"V\u00edveme\" viene inserita in una \"versione unplugged\" registrata nel camerino del \"Wilthern Theater\" a Los Angeles nell'album \"Live in Paris 05\" del 2005 (audio); in una versione rinnovata nell'album \"20 - Grandes Exitos\" del 2013 in duetto con il cantante spagnolo Alejandro Sanz; in versione \"Live\" negli album \"San Siro 2007\" del 2007 (\"Medley\" audio e video), \"Laura Live World Tour 09\" e \"Laura Live Gira Mundial 09\" del 2009 (audio e video); nelle compilation \"Grandes canciones de grandes telenovelas\" del 2007 e \"Grandes canciones de telenovela\" del 2014.\nInterpretazioni dal vivo.\n\"Vivimi\" viene eseguita in alcune esibizioni dal vivo da Laura Pausini in duetto con altri artisti: il 24 novembre 2009 in duetto con il cantante italiano Tiziano Ferro durante il programma televisivo di Rai 2 \"Due\" (in onda l'8 dicembre); il 26 marzo 2012 in duetto con il cantante italiano Biagio Antonacci durante il programma televisivo di Canale 5 \"Panariello non esiste\" condotto da Giorgio Panariello e Nina Zilli; durante 4 tappe del \"The Greatest Hits World Tour 2013-2015\" - il 22 dicembre 2013 al \"Mediolanum Forum\" d'Assago, il 2 marzo 2014 al \"James L. Knight\" di Miami (versione italo-spagnola), il 6 marzo 2014 al \"The Theater at Madison Square Garden\" di New York (versione italo-spagnola) e il 18 maggio 2014 al \"Teatro antico\" di Taormina (trasmesso in tv su Rai 1 il 20 maggio con il titolo \"Stasera Laura: ho creduto in un sogno\").\nIl 23 ottobre 2011 esegue il brano \"V\u00edveme\" in versione live in duetto con il cantante messicano Alex Syntek durante il programma televisivo messicano \"La Voz\".\nCover.\nNel 2008 Biagio Antonacci realizza una cover di \"Vivimi\" inserendola nell'album \"Il cielo ha una porta sola\".\nEsiste anche una versione cinese del brano."}
{"id": "1660442", "revid": "1776051", "url": "https://it.wikipedia.org/wiki?curid=1660442", "title": "Michele Camposarcuno", "text": ""}
{"id": "1660443", "revid": "112146240", "url": "https://it.wikipedia.org/wiki?curid=1660443", "title": "Joe Bar Team", "text": "Joe Bar Team \u00e8 una serie umoristica francese a fumetti basata sulle spericolate ed imbarazzanti vicende vissute dai protagonisti nel corso della loro vita da motociclisti. I protagonisti del Joe Bar Team rispecchiano gli stereotipi tipici di ogni motociclista medio, qualit\u00e0 che li accomunano in tutto il mondo.\nLa striscia \u00e8 stata ideata nel 1989 da e proseguita poi da Fane. \nStoria.\nIl primo volume, che raccoglieva le strisce pubblicate sino ad allora sulla rivista Moto Journal, \u00e8 stato dato alle stampe nel 1990 e ha avuto un seguito di altri 6 volumi, per un totale di 7.\nA questi volumi va aggiunta \"L'enciclopedia imbecille della moto\", pubblicata nel 1998 da Bar2 e Michel Bidault, ironica guida al mondo delle due ruote illustrata con i personaggi del \"team\".\nLe strisce sono ambientate in una Parigi degli anni '70, a cavallo delle pi\u00f9 significative moto di quegli anni\nad omaggio allo stile Inglese ed Italiano e alle incredibili proposte motoristiche dei Giapponesi.\nMa nei nuovi volumi i vecchi protagonisti perdono il loro ruolo principale per fare da spalla, vent'anni dopo, a nuovi motociclisti. Anche se da spalla i vetusti motociclisti continueranno a corredare i capitoli con le loro imprese e goliardie.\nRitorneranno in sella ai loro antichi bolidi nel 5 capitolo.\nIn Italia le strisce arrivano nei primi anni '90 come inserto di Motosprint e in seguito come pagina finale del settimanale, diventando subito oggetto di curiosit\u00e0 ed in seguito di culto.\nI personaggi e le loro moto.\nNuovi albi.\nNella nuova serie di albi ai personaggi storici della serie si sono aggiunti i giovani:\nCollegamenti esterni.\nSito ufficiale"}
{"id": "1660444", "revid": "1543377", "url": "https://it.wikipedia.org/wiki?curid=1660444", "title": "Vittor Ugo Bistoni", "text": "Biografia.\nFiglio di un bersagliere della prima guerra mondiale, pratic\u00f2 vari mestieri fino all'impiego pubblico. Giovanissimo ader\u00ec alla Federazione Anarchica Italiana, tenendo una vasta corrispondenza epistolare con personaggi come Maro Mastrodicasa, fratello di Leonida Mastrodicasa.\nCollabor\u00f2 con riviste tra cui \u201cUmanit\u00e0 Nova\u201d e \u201cl'Adunata dei Refrattari\u201d, partecipando inoltre a scioperi, manifestazioni e comizi.\nNel 1957 fu il primo cittadino umbro a vincere un quiz televisivo, il celebre \"Lascia o raddoppia?\" di Mike Bongiorno, portando come materia la storia dei Longobardi, e destin\u00f2 parte della vincita all'istituzione di borse di studio per figli di operai disagiati.\nSul finire degli anni cinquanta, ader\u00ec al Partito Socialista Italiano e da quel momento alterner\u00e0 il suo lavoro di studioso con molteplici incarichi civici ricoperti nella citt\u00e0 di Perugia. Fu Consigliere comunale a Perugia dal 1960 al 1974, dirigente provinciale, pi\u00f9 volte capo del Gruppo Consiliare e assessore per il comune dal 1964 al 1974, quando volle ripristinato per intero il simbolo di Perugia, il Grifo censurato dalla Chiesa cattolica.\nPresiedette inoltre alla Commissione per la toponomastica che diede i nomi alle nuove strade del circondario di Perugia, molte delle quali assunsero nomi di suoi concittadini. La strada principale di Ponte Felcino, nel comune di Perugia, fu allora dedicata al concittadino anarchico Leonida Mastrodicasa, distintosi per attivit\u00e0 antimilitarista ed antifascista in Svizzera, Francia e Spagna e morto a Treviri in Germania a seguito della cattura da parte delle milizie naziste. Membro della suddetta commissione fu fra gli altri Aldo Capitini. Dopo il 1974, per un decennio \u00e8 stato presidente dell'Istituto Autonomo Case Popolari della Provincia di Perugia.\nVenne iniziato in Massoneria nell'Obbedienza del Grande Oriente d'Italia nel 1948, e fu Presidente del Collegio Circoscrizionale dei Maestri Venerabili dell'Umbria, Consigliere dell'Ordine tra il 1980. Nel 1983 fond\u00f2 la Loggia \"Guglielmo Miliocchi\", in onore del celebre massone e mazziniano perugino del quale si sent\u00ec sempre figlio spirituale e sul quale organizz\u00f2 diverse ricerche poi confluite nelle sue pubblicazioni pi\u00f9 celebri.\nNel 1994 venne investito dell'onorificenza Giordano Bruno, uno dei riconoscimenti massonici pi\u00f9 ambiti.\nGi\u00e0 Sovrano Gran Commendatore \"ad vitam\" del Rito scozzese antico ed accettato, dove aveva raggiunto il 33\u00b0 e massimo grado, cofondatore della rivista \"Hiram\", spese gli ultimi anni a perfezionare le sue ricerche, contribuendo con numerosi articoli di storia locale ed opuscoli di carattere commemorativo. Mor\u00ec a Perugia a causa di un tumore il 25 agosto 1997 e secondo le sue volont\u00e0 venne cremato e le sue ceneri furono tumulate nel cimitero di San Marco di Perugia.\nBench\u00e9 fosse autodidatta, si costru\u00ec da solo un percorso sorprendente con studi che ancora oggi sono considerate pietre miliari per il loro valore di ricostruzione storica e politica. Il suo archivio privato \u00e8 oggi depositato presso l'Archivio di Stato di Perugia, mentre una parte \u00e8 custodita all'Archivio storico della Federazione anarchica italiana di Imola.\nNel 2009 l'amministrazione comunale di Perugia ha deciso di onorarne la figura intitolando a suo nome una via della citt\u00e0, a ridosso della Stazione del Mini-Metr\u00f2 della Cupa, penultima fermata prima del centro storico."}
{"id": "1660446", "revid": "709565", "url": "https://it.wikipedia.org/wiki?curid=1660446", "title": "Sant'Etelredo", "text": "Sotto il nome di Etelredo o Aelredo, rispettivamente in lingua sassone, \"Ethelred\" o \"Aelred\" (ma anche \"\u00c6lred\") sono venerati i seguenti santi:"}
{"id": "1660447", "revid": "1355461", "url": "https://it.wikipedia.org/wiki?curid=1660447", "title": "Picnic sul ciglio della strada", "text": "Picnic sul ciglio della strada (in russo \u041f\u0438\u043a\u043d\u0438\u043a \u043d\u0430 \u043e\u0431\u043e\u0447\u0438\u043d\u0435 - \"Pikn\u00edk na ob\u00f3\u010dine\") \u00e8 un romanzo di fantascienza dei fratelli Arkadij e Boris Strugackij pubblicato nel 1972; al 1998 risultavano pubblicate 38 edizioni del romanzo in 20 lingue diverse.\nNel 1979 il regista sovietico Andrej Tarkovskij ne ha tratto il film \"Stalker\", alla cui sceneggiatura hanno partecipato gli stessi autori. Il romanzo \u00e8 apparso in Italia sulla collana \"Urania Mondadori\" con quest'ultimo titolo.\nTrama.\nAntefatto.\nTredici anni prima dell'inizio della vicenda, appaiono improvvisamente manufatti di chiara origine extraterrestre in sei punti del pianeta, disposti lungo una linea curva \u00abcome se qualcuno avesse sparato sulla Terra sei colpi di pistola da un qualche punto sulla traiettoria Terra-Deneb\u00bb: il punto teorico di partenza viene denominato \"radiante Peelman\". Tra queste \"zone\" vi sono il deserto del Gobi, Terranova e l'immaginaria cittadina industriale di Marmont, dove il romanzo \u00e8 ambientato. \nL'ipotesi pi\u00f9 probabile \u00e8 che esseri alieni abbiano visitato la terra per poi ripartire, abbandonando una quantit\u00e0 di residui tecnologici incomprensibili per i terrestri, e spesso cos\u00ec pericolosi che i luoghi visitati, le cosiddette \"Zone\", vengono recintate e sorvegliate. Solo veterani estremamente esperti chiamati \"stalker\" osano entrare nella Zona a rischio della vita per portare all'esterno oggetti da rivendere a caro prezzo. \nGli stalker formano una vera e propria sottocultura con le proprie regole e un proprio codice d'onore influenzati dal pericolo mortale della Zona.\n13 anni dopo la Visita.\nUno dei pi\u00f9 abili stalker di Marmont \u00e8 Redrich Schuhart detto \"Roscio\", 23 anni, dipendente dell'Istituto delle civilt\u00e0 extraterrestri. In cambio di un sostanzioso compenso, Red accompagna occasionali visitatori nella Zona con l'obiettivo di recuperare i manufatti abbandonati dagli alieni. I pericoli sono elevatissimi: trappole mortali e imprevedibili accolgono chiunque cerchi di addentrarsi, tanto che Red cerca di percorrere sempre vie gi\u00e0 esplorate, anche se non \u00e8 una garanzia assoluta. Alterna le sue visite ufficiali nella Zona con quelle clandestine, durante le quali saccheggia i reperti alieni per rivenderli illegalmente, pratica questa diffusa tra gli abitanti del luogo.\nUna notte accompagna nella Zona un suo amico, lo scienziato russo Kirill Panov, lungo una via gi\u00e0 conosciuta, fino a una costruzione nota come \"garage\"; qui si impossessano di un manufatto chiamato \"guscio\" per studiarlo. Durante la sortita, lo scienziato rimane contaminato da una sostanza aliena. Alcune ore dopo il rientro dalla zona, Kirill viene trovato morto nella doccia per arresto cardiaco; Schuhart \u00e8 sicuro che la morte dell'amico sia stata causata dalla contaminazione ed \u00e8 afflitto per essere stato disattento durante l'escursione. La sera stessa scopre che la sua fidanzata Guta \u00e8 incinta.\n18 anni dopo la Visita.\nTornato nella Zona per ragioni economiche dopo aver perduto il lavoro, Schuhart incappa in una sostanza aliena chiamata \"gelatina di strega\" che attacca le gambe dell'anziano stalker che lo accompagna, \"Beccamorti\" Burbridge. Schuhart medita di abbandonarlo perch\u00e9 potrebbe essere di intralcio se intercettato dalle forze dell'ordine al momento di tornare all'esterno, ma Burbridge lo supplica di portarlo in fretta in ospedale dove sopporter\u00e0 un'amputazione degli arti inferiori. In cambio si dichiara disposto a rivelargli come impadronirsi della \"sfera d'oro\", mitico manufatto alieno che si dice possa esaudire qualsiasi desiderio di chi vi entra in contatto.\nSchuhart acconsente ma viene poi aspramente redarguito da Dina, la figlia di Burbridge, arrabbiata perch\u00e9 l'ha portato in salvo. Si dimostra riluttante a vendere la \"gelatina di strega\" a un cliente per il dubbio che possa essere usata nella creazione di un'arma di distruzione di massa. Cade per\u00f2 in una trappola di Ernest, proprietario del ristorante C\u00e0mpero che lo consegna alla polizia. Schuhart riesce a fuggire e rivela per telefono al cliente dov'\u00e8 nascosta la gelatina, chiedendogli di consegnare alla moglie Guta il compenso che gli spetta. I due hanno avuto una figlia mutante con il corpo completamente ricoperto da un sottile vello che i genitori chiamano affettuosamente \"Scimmietta\".\nDopo la telefonata, Schuhart si costituisce.\n20 anni dopo la Visita.\nSchuhart \u00e8 appena uscito di prigione dopo una condanna a due anni. Il suo vecchio amico Richard H. Noonan lavora sotto copertura per un'agenzia governativa che combatte il traffico illegale di reperti dalla Zona; convinto di avere quasi arrestato il flusso con la dispersione dei vecchi stalker, in realt\u00e0 scopre tramite il suo superiore che il contrabbando \u00e8 ancora intenso. A tirare le fila del nuovo commercio \u00e8 il vecchio Burbridge, sopravvissuto all'amputazione delle gambe, che porta avanti i traffici illeciti sotto la copertura di pic-nic per turisti organizzati ai margini della Zona. Durante un lungo colloquio con Valentin Peelman, tra i maggiori esperti mondiali della Visita, Noonan si fa spiegare cosa pensa il premio Nobel sull'origine delle Zone.\n21 anni dopo la Visita.\nRed Schuhart ritorna nella Zona per cercare la sfera d'oro portando con s\u00e9 Arthur Burbridge, il figlio di Beccamorti. Il vecchio stalker ha convinto Red e il figlio a recuperare il miracoloso oggetto alieno che potrebbe fargli riottenere le gambe amputate. Al termine di un lungo percorso tra insidie di ogni tipo, il giovane viene sacrificato da Red che lo usa come esca per liberarsi da una trappola che gli ostruiva la strada per la sfera d'oro. Quando Schuhart raggiunge il manufatto non \u00e8 pi\u00f9 capace di esprimere alcun desiderio, non chiede nulla per la figlia o per s\u00e9, interrogando invece la sfera circa i suoi veri desideri reconditi.\nIl titolo e l'ambientazione.\nNella terza parte del romanzo un personaggio, il premio Nobel Valentin Peelman, avanza un'ipotesi sull'origine delle Zone, che spiega il titolo:\nL'edizione Urania accredita direttamente in quarta di copertina l'ipotesi che il romanzo sia ambientato in Canada; ma se fosse vero, le Zone in questo paese sarebbero due perch\u00e9 un'altra si trova esplicitamente a Terranova, come specificato nell'\u201dintervista\u201d che apre il romanzo. C'\u00e8 un unico passaggio dal quale si \u00e8 voluto dedurre che l'immaginaria Harmont si trova in Canada; \u00e8 la scena in cui il capitano Quarterblad ferma Schuhart all'uscita dalla Zona:\nIn realt\u00e0 poco prima Red si rivolgeva a altri caschi blu qualificandoli come svedesi, per cui non si pu\u00f2 dedurre automaticamente l'ambientazione da questa unica indicazione.\nIn un'intervista dell'ottobre 2003, a un fan di Mosca che gli domanda se Harmont si trovi negli Stati Uniti o in Inghilterra, Boris Strugackij risponde: \u00abSecondo gli autori si trova probabilmente in Canada, o forse in Australia, comunque in un'ex colonia britannica.\u00bb\nAltri media.\nDal romanzo il regista Andrej Tarkovskij ha tratto nel 1979 il film \"Stalker\", alla cui sceneggiatura hanno partecipato gli stessi autori anche se l'intreccio del film ha pochissime relazioni con l'opera letteraria: a detta del regista le sole due parole in comune tra il romanzo e il film sono \"Stalker\" e \"Zona\". L'unico personaggio presente in entrambe le opere \u00e8 il protagonista, Red. Il romanzo psicologico viene trasformato, sullo schermo, in una storia metafisica."}
{"id": "1660448", "revid": "78273", "url": "https://it.wikipedia.org/wiki?curid=1660448", "title": "Il tumulto di Dinamo - Stella Rossa 1990", "text": ""}
{"id": "1660457", "revid": "35707", "url": "https://it.wikipedia.org/wiki?curid=1660457", "title": "Incidenti della partita Dinamo Zagabria - Stella Rossa Belgrado - 1990", "text": ""}
{"id": "1660460", "revid": "729019", "url": "https://it.wikipedia.org/wiki?curid=1660460", "title": "BMW N43", "text": "Con la sigla BMW N43 si intende una piccola famiglia di motori a scoppio alimentati a benzina prodotti dal 2007 al 2014 dalla casa automobilistica tedesca BMW.\nDescrizione.\nQuesta famiglia di motori \u00e8 destinata ad affiancare ed in seguito a sostituire le famiglie N45 ed N46. Di queste ultime, la famiglia \"N43\" riprende svariate caratteristiche, tra cui:\nDalla famiglia \"N46\" viene ripreso inoltre il sistema di fasatura continua Valvetronic.\nLa novit\u00e0 proposta dalla famiglia \"N43\" \u00e8 costituita dall'alimentazione ad iniezione diretta, denominata \"HPI\" (\"High Precision Injection\"), che assicura una migliore combustione della miscela aria/benzina all'interno delle camere di scoppio.\nLa piccola famiglia \"N43\" \u00e8 costituita da una versione da 1.6 litri e da uno da 2 litri, quest'ultimo disponibile in tre varianti di potenza.\nVersione da 2 litri.\nLa versione da 2 litri \u00e8 ripresa dal 2 litri \"N46\", di cui conserva le dimensioni, per cui le misure di alesaggio e corsa sono di 84x90 mm e la cilindrata totale \u00e8 di 1995 cm\u00b3. Si tratta della prima versione tra i motori \"N43\" ad esordire.\nEcco di seguito le caratteristiche delle tre versioni.\nVariante di base.\nLa variante di base \u00e8 stata introdotta nel corso del 2009, inizialmente solo in alcuni mercati, tra cui quello tedesco. Essa va a sostituire in tali mercati il 1.6 N43 illustrato pi\u00f9 avanti. Di questo motore viene mantenuta la stessa potenza, 122 CV a 6000 giri/min, perci\u00f2 si tratta di un 2 litri molto depotenziato. Ne giova per\u00f2 la coppia motrice, sensibilmente superiore a quella fornita dal precedente 1.6. Tale coppia tocca il suo apice a 185 Nm a 3000 giri/min. Questo motore viene montato nelle BMW 116i E81/E87. In mercati come quello italiano, per\u00f2, tale motore non viene utilizzato e la 116i prevista per questi mercati monta ancora il 1.6 N43.\nVariante intermedia: N43B20 M1.\nQuesta sigla indica il propulsore di livello intermedio, che raggiunge i 143 CV a 6000 giri/min ed i 190 Nm a 4500 giri/min. Tale propulsore viene montato su:\nVariante di punta: N43B20 O1.\nQuesta \u00e8 invece la versione pi\u00f9 prestante delle tre, ed arriva a 170 CV a 6700 giri/min, con un picco di coppia pari a 210 N\u00b7m a 4250 giri/min. Questo motore trova applicazione su:\nVersione da 1.6 litri: N43B16 O0.\nLa versione da 1.6 litri della famiglia \"N43\" ha debuttato invece nel 2007. Questo 1.6 va a sostituire il precedente 1.6 della famiglia N45, rispetto al quale \u00e8 completamente nuovo e riprende le tecnologie introdotte dal 2 litri \"N43\" appena illustrato.\nIl nuovo 1.6 ha una cilindrata di 1596 cm\u00b3 ed \u00e8 stato proposto in una sola variante, siglata N43B16O0, la quale vanta un rapporto di compressione pari a 12:1, una potenza massima di 122 CV a 6000 giri/min ed un picco di coppia di 160 N\u00b7m a 4250 giri/min. Le sue applicazioni si limitano alle \"BMW 116i E87\" ed \"E81\" (cio\u00e8 la 5 porte e la 3 porte) prodotte dal 2007 al 2011. Questo motore viene sostituito, come gi\u00e0 spiegato, da una variante molto depotenziata del 2 litri della stessa famiglia, ma almeno inizialmente solo in alcuni mercati."}
{"id": "1660463", "revid": "879070", "url": "https://it.wikipedia.org/wiki?curid=1660463", "title": "Riserva naturale integrale Tsingy di Bemaraha", "text": "La Riserva naturale integrale Tsingy di Bemaraha \u00e8 una riserva naturale situata vicino alla costa occidentale del Madagascar. \nA causa della geografia unica, delle ben conservate foreste di mangrovia, degli uccelli selvatici e della popolazione di lemuri, venne aggiunto ai patrimoni dell'umanit\u00e0 dell'UNESCO nel 1990. In seguito, nel 1997, la parte meridionale dell'area protetta (666\u00a0km\u00b2) \u00e8 diventata ufficialmente il Parco nazionale Tsingy di Bemaraha.\nTerritorio.\nL'attuale riserva naturale integrale copre una superficie di 853\u00a0km\u00b2, caratterizzata dalla presenza degli \"tsingy\", caratteristiche formazioni rocciose calcaree di origine carsica, dall'aspetto a guglia, tra le quali scorre il fiume Manambolo.\nFlora.\nNella riserva sono state censite 430 diverse specie botaniche, 85% delle quali endemiche.La vegetazione dominante \u00e8 rappresentata dalla foresta decidua secca, con prevalenza di \"Dalbergia\" spp., \"Commiphora\" spp. e \"Hildegardia\" spp., a cui si alternano piccole \"isole\" di foresta umida. Alcune specie sono esclusive di quest'area come per esempio l'ebano del Madagascar (\"Diospyros perrieri\"), l'albero di fuoco (\"Delonix regia\") e il banano selvatico \"Ensete perrieri\". Sono presenti anche il baobab \"Adansonia digitata\" e diverse xerofite come \"Aloe\" spp., \"Euphorbia\" spp. (tra cui l'endemica \"E. bemarahaensis\"), \"Kalanchoe\" spp. e \"Pachypodium\" spp. \u00c8 segnalato anche un discreto contingente di Orchidaceae (\"Angraecum\" spp, \"Bulbophyllum\" spp, \"Oeceoclades\" spp.). In alcuni corsi d'acqua cresce infine la pianta acquatica \"Aponogeton madagascariensis\".\nFauna.\nTra i mammiferi presenti nella riserva vi sono 11 specie di lemuri, alcuni facilmente osservabili come il sifaka di Decken (\"Propithecus deckenii\") e il lemure dalla fronte rossa (\"Eulemur rufus\"); altri pi\u00f9 elusivi, per le loro abitudini notturne, come il lepilemure di Milne-Edwards (\"Lepilemur edwardsi\"), il valuvi pallido (\"Phaner pallescens\"), l'apalemure occidentale (\"Hapalemur occidentalis\"), il licanoto occidentale (\"Avahi occidentalis\"), l'avahi di Bemaraha (\"Avahi cleesei\"), il microcebo murino (\"Microcebus murinus\"), il microcebo di Coquerel (\"Mirza coquereli\") e il cheirogaleo medio (\"Cheirogaleus medius\"). Altre specie di cui \u00e8 segnalata la presenza sono il fossa (\"Cryptoprocta ferox\"), la mangusta dalla coda ad anelli (\"Galidia elegans\"), il ratto degli tsingy (\"Eliurus antsingy\") e il ratto di foresta rosso (\"Nesomys rufus\"). Numerose le colonie di pipistrelli che trovano riparo nelle grotte della riserva; tra le specie censite vi sono \"Rousettus madagascariensis\", \"Eidolon dupreanum\", \"Taphozous mauritianus\", \"Triaenops menamena\", \"Triaenops furculus\", \"Miniopterus gleni\", \"Miniopterus manavi\", \"Myotis goudoti\", \"Otomops madagascariensis\", \"Scotophilus tandrefana\" e \"Hipposideros commersoni\".\nMolto ricco il contingente dell'avifauna che annovera numerosi endemismi tra cui l'aquila pescatrice del Madagascar (\"Haliaeetus vociferoides\"), l'astore di Henst (\"Accipiter henstii\"), lo sparviero del Madagascar (\"Accipiter madagascariensis\"), l'assiolo del Madagascar (\"Otus rutilus\"), l'alzavola di Bernier (\"Anas bernieri\"), il rallo golabianca (\"Mentocrex kioloides\"), l'albanella del Madagascar (\"Circus macrosceles\"), il tuffetto del Madagascar (\"Tachybaptus pelzelnii\"), l'airone di Humblot (\"Ardea humbloti\"), la sgarza del Madagascar (\"Ardeola idae\"), l'ibis crestato di foresta (\"Lophotibis cristata\"), il cua di Coquerel (\"Coua coquereli\"), il cua gigante (\"Coua gigas\") e il cua capirosso (\"Coua ruficeps\").\nUn spedizione scientifica del 2006 ha registrato 19 specie di anfibi e 60 specie di rettili. Tra i primi vanno menzionate alcune specie il cui areale \u00e8 esclusivo della riserva quali \"Plethodontohyla fonetana\", \"Boophis tampoka\" e \"Gephyromantis atsingy\". Tra i rettili meritano una menzione il camaleonte \"Brookesia perarmata\", un endemismo il cui areale \u00e8 ristretto al territorio della riserva e del limitrofo parco nazionale, e il geco \"Phelsuma borai\".\nAccessi.\nIl parco pu\u00f2 essere visitato facendo base a Bekopaka, un comune rurale collegato a Belo sur Tsiribihina e Morondava attraverso la strada nazionale RN 8."}
{"id": "1660464", "revid": "47767", "url": "https://it.wikipedia.org/wiki?curid=1660464", "title": "Santa Etelreda", "text": ""}
{"id": "1660465", "revid": "110157", "url": "https://it.wikipedia.org/wiki?curid=1660465", "title": "Fosfoenolpiruvato carbossichinasi", "text": "La fosfo\"enol\"piruvato carbossichinasi (o PEPCK) \u00e8 un enzima appartenente alla classe delle liasi che catalizza il primo passaggio della gluconeogenesi, ovvero la reazione:\nQuesta reazione usa come cofattore essenziale lo ione Mg2+, evento frequente in presenza di nucleotidi trifosfato. Analizzando la modalit\u00e0 di lavoro dell'enzima, esso risulta avere sia una componente liasica che chinasica.\nSono stati creati in laboratorio dei topi con una sovraespressione di PEP-CK fosfoenolpiruvato carbossichinasi che arriva ad essere 100 volte superiore al normale.\nL'enzima nella gluconeogenesi.\nSecondo un gergo specifico, questo enzima risulta essere \"asservito\" alla via gluconeogenetica. Esso catalizza infatti una reazione di per s\u00e9 reversibile che, tuttavia, \"in vivo\" \u00e8 spostata fortemente verso destra dalla legge di azione di massa, fino a farla apparire praticamente irreversibile. Il fosfoenolpiruvato (o PEP), infatti, viene velocemente \"consumato\" (a seconda dei bisogni della cellula) dall'enzima enolasi, posto immediatamente dopo lungo il pathway di biosintesi del glucosio. L'attivit\u00e0 dell'enzima \u00e8 finemente regolata dall'ormone glucagone.\nLo \"shuttle malico\".\nL'enzima \u00e8 di localizzazione citosolica, anche se il suo substrato (l'ossaloacetato) \u00e8 prodotto dalla piruvato carbossilasi all'interno del mitocondrio. Non potendo l'ossaloacetato attraversare la barriera interna del mitocondrio (e non avendo un trasportatore di membrana specifico), esso viene portato dentro il citoplasma tramite il sistema dello \"shuttle malico\". Esso consiste nella conversione del composto in malato all'interno del mitocondrio (attraverso la malato deidrogenasi, che consuma una molecola di NADH) e nella riconversione del malato ad ossaloacetato presso il citosol (attraverso un'altra molecola di malato deidrogenasi): il malato possiede infatti uno specifico trasportatore di membrana. Nella ossidazione citosolica che riconverte il malato ad ossalacetato si produce NADH indispensabile in una successiva reazione della via glucogenetica. Se \u00e8 attiva la gluconeogenesi \u00e8 inattiva la glicolisi che \u00e8 la via che genera NADH citosolico."}
{"id": "1660466", "revid": "111433", "url": "https://it.wikipedia.org/wiki?curid=1660466", "title": "Qian Xuesen", "text": "Biografia.\nQian Xuesen nacque in Cina, ad Hangzhou. Nel 1935 si trasfer\u00ec negli Stati Uniti. Qian studi\u00f2 al Caltech (California Institute of Technology) con Theodore von Karman. Durante e dopo il periodo bellico, lavor\u00f2 nell'industria aerospaziale militare, essendo Ufficiale dell'esercito statunitense nella Seconda guerra mondiale. Negli anni cinquanta fu sottoposto a un'indagine politica da parte delle autorit\u00e0 statunitensi, che lo accusavano di essere una spia al soldo della Cina comunista. Questo gli imped\u00ec di proseguire la sua attivit\u00e0 professionale. Successivamente Qian Xuesen fu espulso dal paese (nel 1955), nonostante sostenesse di avere sempre servito con lealt\u00e0 gli Stati Uniti. Il governo della nuova RPC accolse calorosamente Qian, che riscopr\u00ec la sua identit\u00e0 cinese. \nEgli propose al suo paese un programma di sviluppo per dei missili balistici e ne divenne subito il direttore del programma missilistico cinese, lavorando allo sviluppo del famoso missile antinave cinese Silkworm.\nRiconoscimenti.\nFu presidente onorario dell'Associazione cinese per le scienze e la tecnologia. \nA lui \u00e8 dedicato l'asteroide 3763 Qianxuesen."}
{"id": "1660469", "revid": "1776051", "url": "https://it.wikipedia.org/wiki?curid=1660469", "title": "Giuseppe Candela", "text": ""}
{"id": "1660478", "revid": "767487", "url": "https://it.wikipedia.org/wiki?curid=1660478", "title": "Concistori di papa Clemente VIII", "text": "Papa Clemente VIII, Ippolito Aldobrandini, ha creato 53 Cardinali, in 6 concistori, in 13 anni di pontificato.\n17 settembre 1593 (I).\nIn questo concistoro sono stati nominati 4 cardinali:\n5 giugno 1596 (II).\nIn questo concistoro sono stati nominati 16 cardinali:\n18 dicembre 1596 (III).\nIn questo concistoro \u00e8 stato nominato 1 cardinale:\n3 marzo 1599 (IV).\nIn questo concistoro sono stati nominati 13 cardinali:\nNei primi mesi del 1600, Papa Clemente VIII avrebbe inviato un suo breve apostolico a Guillaume d'Avan\u00e7on de Saint-Marcel, arcivescovo di Embrun, con cui gli garantiva la dignit\u00e0 cardinalizia; purtroppo il candidato mor\u00ec nel luglio 1600, prima che il suo procuratore potesse giungere a Roma per la creazione in concistoro.\n17 settembre 1603 (V).\nIn questo concistoro \u00e8 stato nominato 1 cardinale:\n9 giugno 1604 (VI).\nIn questo concistoro sono stati nominati 18 cardinali:"}
{"id": "1660480", "revid": "1272592", "url": "https://it.wikipedia.org/wiki?curid=1660480", "title": "Il divo", "text": ""}
{"id": "1660487", "revid": "74801", "url": "https://it.wikipedia.org/wiki?curid=1660487", "title": "Giuseppe Canepa", "text": "Biografia.\nFu nel 1892 a Genova, con Filippo Turati e Camillo Prampolini, tra i fondatori del Partito dei Lavoratori Italiani - divenuto l'anno dopo Partito Socialista dei lavoratori Italiani a Reggio Emilia e nel 1895 a Parma Partito Socialista Italiano; a Roma, fu allievo di Antonio Labriola.\nTornato a Genova, fond\u00f2 e diresse il quotidiano socialriformista \"Il Lavoro\", sul quale scrissero le migliori firme del giornalismo italiano: Giovanni Ansaldo, Missiroli, Irene Brin, Adriano Tilgher,Vittorio Cavassa e Salvatorelli. Ricordiamo la campagna coraggiosa del \"Il Lavoro\" condotta da Canepa contro il fascismo all'epoca del processo Matteotti. Del \"Il Lavoro\" divenne direttore dopo la liberazione Sandro Pertini. Canepa, coerente con la campagna interventista condotta da \"Il Lavoro\" partecip\u00f2 volontario, a 50 anni, alla Prima guerra mondiale, riportando una ferita nel luglio del 1915 ed ebbe la medaglia d'argento. Fu Commissario ai Consumi nel governo di Paolo Boselli e all'avvento del fascismo fu costretto a ritirarsi dalla vita politica.\nNel 1945 diresse \"Il Secolo Liberale\" che era \"Il Secolo XIX\" sotto gestione del CLN Alta Italia come organo del PLI.\nNell'immediato dopoguerra fece parte dell'Assemblea Costituente e fu deputato nella I legislatura tra le file del Partito Socialista dei Lavoratori Italiani."}
{"id": "1660498", "revid": "148107", "url": "https://it.wikipedia.org/wiki?curid=1660498", "title": "Modello di Drude", "text": "Il modello di Drude della conduzione elettrica fu proposto nel 1900 da Paul Drude per spiegare le propriet\u00e0 di trasporto degli elettroni nei materiali, in particolare nei metalli. Il modello di Drude, che \u00e8 l'applicazione della teoria cinetica dei gas agli elettroni in un solido, assume che il comportamento microscopico degli elettroni in un solido possa essere trattato classicamente. Il comportamento rassomiglia alla dinamica in un flipper con un mare di elettroni che casualmente urtano e riurtano degli ioni molto pi\u00f9 pesanti, che vibrano intorno alla posizione di equilibrio a causa della agitazione termica. Il gas di elettroni liberi quindi scambia energia con gli ioni e assume la stessa energia media. \nIpotesi.\nIl modello di Drude considera il metallo formato da ioni carichi positivamente da cui si sono staccati, delocalizzandosi, gli elettroni di valenza.\nIl modello assume che il materiale contenga un \"gas di elettroni\" classici, non interagenti, di densit\u00e0 \"n\" e quindi la velocit\u00e0 quadratica media formula_1 \u00e8 data dal teorema di equipartizione dell'energia:\nindicando con formula_3 la massa dell'elettrone, con formula_4 la costante di Boltzmann e con formula_5 la temperatura. A temperatura ambiente le velocit\u00e0 quadratiche medie degli elettroni sono maggiori di .\nIl modello trascura le interazioni a distanza tra elettroni e ioni e le interazioni tra elettroni, limitandosi a considerare la sola possibilit\u00e0 di collisioni istantanee tra elettroni liberi e ambiente. Il tempo medio tra collisioni, indicato con formula_6, \u00e8 detto \"tempo di rilassamento\".\nConducibilit\u00e0 elettrica in corrente continua.\nImmaginando che localmente sia presente un campo elettrico formula_7 che non varia nel tempo esso eserciter\u00e0 sugli elettroni una forza di trascinamento:\na cui si oppone una forza di attrito viscoso dovuta alle collisioni con gli ioni:\nNotiamo come formula_10 \u00e8 la velocit\u00e0 di deriva che \u00e8 sempre di molti ordini di grandezza inferiore alla velocit\u00e0 quadratica media.\nSe il tempo di rilassamento \u00e8 molto piccolo, come si evince a posteriori vedi tabella, il moto dei singoli elettroni \u00e8 un moto a velocit\u00e0 costante: \nDalla definizione di densit\u00e0 di corrente elettrica:\nsegue che:\ndefinendo con formula_14 la resistivit\u00e0 elettrica e quindi il modello di Drude giustifica la legge di Ohm.\nIl tempo di rilassamento \u00e8 in tutti i metalli molto piccolo, come si evince da alcuni casi mostrati in tabella.\nLa velocit\u00e0 di deriva \u00e8 di molti ordini di grandezza inferiore alla velocit\u00e0 quadratica media dovuta alla agitazione termica.\nConducibilit\u00e0 elettrica in corrente alternata.\nIl modello microscopico della legge di Ohm si pu\u00f2 estendere facilmente in corrente alternata considerando un campo elettrico variabile nel tempo con la legge esponenziale:\nConsiderando l'equazione della dinamica di un singolo elettrone :\nImponendo che la soluzione sia del tipo:\nsegue che:\nda cui:\nSe chiamo, estendendo il concetto di densit\u00e0 di corrente:\nda cui segue la generalizzazione della legge di Ohm in corrente alternata:\ncon:\nLa presenza di formula_24fa s\u00ec che vi sia uno sfasamento tra corrente e tensione, e questo con l'algebra dei numeri complessi si esprime mediante una resistivit\u00e0 complessa. Solo quando formula_25 si hanno effetti connessi con la parte complessa della resistenza. Ma abbiamo visto come formula_24 sia dell'ordine di frazioni di ps per cui solo alle frequenze molto elevate (infrarosso) si hanno effetti connessi con la parte complessa della resistivit\u00e0.\nCapacit\u00e0 termica degli elettroni.\nIl modello classico dell'elettrone ha una chiara incongruenza macroscopica: la capacit\u00e0 termica dei metalli. La legge di Dulong-Petit afferma che tutti i solidi hanno un calore specifico molare pari a formula_27. Ci si aspetterebbe, quindi che essendo presenti in una mole di metallo anche formula_28 particelle libere, gli elettroni di conduzione debbano contribuire significativamente alla energia interna. Si \u00e8 indicata con formula_29 la costante di Avogadro e con formula_30 la valenza del metallo, cio\u00e8 il numero di elettroni liberi messi a disposizione da ogni singolo atomo. L'energia interna dei metalli dovrebbe avere un termine in pi\u00f9 elettronico:\ne quindi il calore specifico per mole dovuta al solo gas di elettroni di conduzione, la derivata di tale espressione rispetto alla temperatura, dovrebbe essere pari a:\nIn definitiva il calore specifico molare dei metalli dovrebbe essere:\nLa tabella seguente illustra come tale comportamento sia completamente diverso dal valore sperimentale. Infatti nella seconda colonna sono dati i calori specifici sperimentali di alcuni elementi e nelle ultime due colonne viene riportato sia il valore appena calcolato formula_34, che quanto trovato sperimentalmente a temperatura ambiente per alcuni metalli:\nIl modello di Drude non spiega in maniera assoluta il comportamento degli elettroni, mentre il modello di Dulong-Petit sembra rendere conto perfettamente del comportamento di tutti i solidi indipendentemente se siano isolanti o conduttori.\nConducibilit\u00e0 termica.\nPer piccole differenze di temperature vale nei solidi la legge di Fourier dice che la corrente termica (che ha dimensioni di un calore diviso un tempo) \u00e8 proporzionale al gradiente di temperatura:\nLa costante di proporzionalit\u00e0 \u00e8 chiamata conducibilit\u00e0 termica. \nIl modello di Drude ha avuto molto successo, in quanto spiega quantitativamente la legge di Wiedemann-Franz, una legge empirica che esprime il fatto facilmente verificabile che i buoni conduttori di calore sono anche buoni conduttori elettrici. Tale legge afferma che il prodotto tra la resistivit\u00e0 elettrica formula_36, la conducibilit\u00e0 termica formula_37 divisa la temperatura assoluta, \u00e8 una costante universale per tutti metalli:\nLa \"L\" \u00e8 detta \"numero di Lorenz\".\nConsideriamo un caso unidimensionale in cui gli elettroni si muovono solo lungo l'asse delle formula_39. In maniera tale che fissata l'attenzione in un punto dello spazio formula_39 met\u00e0 degli elettroni verranno dal lato ad alta temperatura e met\u00e0 dal lato a bassa temperatura. Quindi \nse definiamo formula_41 la energia termica per elettrone in un metallo dovuta alla ultima connessione. Quindi arrivano dal lato a temperatura pi\u00f9 alta dal punto formula_42 e dal lato a temperatura pi\u00f9 bassa formula_43\nLa corrente termica (nel caso unidimensionale uno scalare) che\nAbbiamo messo formula_45 in quanto la met\u00e0 degli elettroni per unit\u00e0 di volume viene da un lato e la met\u00e0 dall'altro. Se la variazione di temperatura locale \u00e8 piccola rispetto al cammino libero medio formula_46 possiamo approssimare con:\nQuindi andando al modello tridimensionale bisogna rimpiazzare la velocit\u00e0 quadratica media formula_48 con la velocit\u00e0 formula_49 mediata su tutte le tre direzioni spaziali: poich\u00e9 non vi \u00e8 nessuna direzione privilegiata nello spazio formula_50, si ha che a formula_48 va sostituito formula_52, per cui:\nQuindi confrontando l'espressione della legge di Fourier:\nPonendo formula_55 (legge di Ohm) e formula_56 (usando l'ipotesi rivelatasi sbagliata per il calore specifico elettronico) di conseguenza formula_57 si ha che:\nda cui:\nche \u00e8 circa la met\u00e0 del valore sperimentale.\nEffetto Seebeck secondo il modello di Drude.\nIl modello di Drude pu\u00f2 essere usato per calcolare l'effetto Seebeck: cio\u00e8 la differenza di potenziale che si crea se applico una differenza di temperatura tra gli estremi di un conduttore. Se gli elettroni sono un gas libero di particelle carico mi aspetto una densit\u00e0 minore dove la temperatura \u00e8 maggiore. Quindi per compensare l'effetto si crea localmente un campo che bilancia tale effetto:\ndove la costante formula_61 \u00e8 chiamato coefficiente di Seebeck.\nSi pu\u00f2 calcolare la velocit\u00e0 quadratica media in una dimensione dovuto al gradiente di temperatura (se gli elettroni fossero senza carica):\nIn tre dimensioni si ha che formula_63, ma anche formula_64. Per cui posso riscrivere in tre dimensioni:\nMa essendo gli elettroni carichi si genera un campo elettrico locale che determina una velocit\u00e0 eguale e contraria:\nformula_66. L'espressione di formula_67 \u00e8:\nda cui:\nEssendo\nQuindi:\nI valori misurati del coefficiente di Seebeck nei metalli dipendono dai metalli e sono due ordini di grandezza pi\u00f9 piccoli. Quindi il modello di Drude in questo caso fornisce un risultato completamente errato."}
{"id": "1660500", "revid": "767487", "url": "https://it.wikipedia.org/wiki?curid=1660500", "title": "Abdon Batista", "text": "Abdon Batista \u00e8 un comune del Brasile nello Stato di Santa Catarina, parte della mesoregione Serrana e della microregione di Curitibanos."}
{"id": "1660501", "revid": "1708406", "url": "https://it.wikipedia.org/wiki?curid=1660501", "title": "Biforcazione a forcone", "text": "In Matematica una biforcazione a forcone (o biforcazione pitchfork) \u00e8 una biforcazione locale con la particolarit\u00e0 di essere simmetrica. Tale simmetria \u00e8 dovuta al fatto che le equazioni differenziali ordinali che rappresentano le biforcazioni sono funzioni dispari, ovvero \u2013formula_1 \nVi sono due tipi di biforcazioni a forcone, molto diverse tra loro: la supercritica e la subcritica.\nBiforcazione a forcone supercritica.\nLa forma normale della biforcazione a forcone supercritica \u00e8:\nStudiando il campo vettoriale al variare di formula_3 si vede:\nDal diagramma di biforcazione si evince che formula_4 \u00e8 stabile per tutti gli formula_3 negativi, mentre diventa instabile appena formula_3 diventa positivo. Inoltre per formula_12 nascono due nuovi rami che seguono rispettivamente le leggi formula_13 e formula_14 che donano al diagramma la classica forma di tridente o forcone, da cui il nome.\nBiforcazione a forcone subcritica.\nLa forma normale della biforcazione a forcone subcritica \u00e8:\nLo studio del campo vettoriale mostra che:\nIl diagramma di biforcazione ottenuto \u00e8 simmetrico a quello della supercritica, con per\u00f2 stavolta i due rami iperbolici instabili. Il ramo formula_4 invece resta stabile fino al valore formula_5 per poi proseguire instabile.\nBiforcazione a forcone subcritica modificata.\nIn presenza di una biforcazione a forcone subcritica, per ogni formula_12 si ha un esplosione della popolazione a formula_26 o a formula_27 a seconda delle condizioni iniziali e, nel caso questa sia formula_4, delle perturbazioni.\nPoich\u00e9 biologicamente non ha senso considerare popolazioni infinite, per ovviare all'imperfezione del modello si aggiunge un termine di grado superiore. Per semplicit\u00e0 si sceglie il termine con arturino pi\u00f9 basso. Questo \u00e8 di quinto grado, e non di quarto, al fine di conservare la simmetria caratteristica delle biforcazioni di tipo a forcone.\nIn tal caso la forma normale sar\u00e0 dunque:\nMentre localmente il diagramma di biforcazione \u00e8 uguale a quello della subcritica a forcone classica, all'aumentare di formula_30 si assiste ad una deviazione dei rami simmetrici ad formula_4 che, inoltre, diventano stabili.\nTale deviazione avviene, nella forma normale, nel valore critico di formula_32. Per tale valore si ha, in ognuno dei due rami, una biforcazione locale del tipo nodo sella.\nSempre dal diagramma di biforcazione, inoltre, \u00e8 possibile vedere un esempio di isteresi.\nInfatti, facendo crescere il valore di formula_3 si nota che:\nFacendo in seguito decrescere il valore di formula_3 osserviamo che:\nDefinizione formale.\nData un'equazione differenziale\ncon formula_46, tale che:\novvero formula_48 sia una funzione dispari, e\novvero formula_48 sia approssimabile secondo Taylor a meno del terzo ordine per formula_30 e del secondo ordine per formula_3 nel punto formula_53 (Nelle forme normali si considera formula_54).\nSotto tali ipotesi si dice che la funzione ammette una biforcazione a forcone nel punto formula_53, la quale \u00e8 del tipo"}
{"id": "1660503", "revid": "647919", "url": "https://it.wikipedia.org/wiki?curid=1660503", "title": "Duca di Nevers", "text": ""}
{"id": "1660504", "revid": "647919", "url": "https://it.wikipedia.org/wiki?curid=1660504", "title": "Conte di Nevers", "text": ""}
{"id": "1660505", "revid": "842", "url": "https://it.wikipedia.org/wiki?curid=1660505", "title": "Odyssey 2", "text": ""}
{"id": "1660512", "revid": "1272592", "url": "https://it.wikipedia.org/wiki?curid=1660512", "title": "Annibale Gatti", "text": "Biografia.\nComp\u00ec gli studi presso l'Accademia di belle arti di Firenze, dove fu allievo di Tommaso Gazzarrini e di Giuseppe Bezzuoli. Esegu\u00ec numerosi cicli di affreschi nelle residenze della ricca borghesia toscana della seconda met\u00e0 dell'Ottocento tra i quali ricordiamo a Firenze: palazzo Giustini poi Bastogi (1861), palazzo di Valfonda, palazzo Strozzi di Mantova, palazzo Wilson Gattai, palazzo Temple Leader, appartamenti della Meridiana e sala del Trono in palazzo Pitti, villa Fabbricotti, villa Stibbert, villa Il Larione, villa Favard sul lungarno nuovo e villa Favard a Rovezzano; a Livorno villa Mimbelli; a Pisa dipinse i soffitti di palazzo Toscanelli, oggi sede dell'Archivio di Stato.\nAnche all'interno della cattedrale di Santa Maria Assunta e di San Genesio, a San Miniato, si trovano affreschi di Gatti.\nEgli esegu\u00ec inoltre gli affreschi e il sipario nel Teatro Verdi di Pisa e il sipario nel teatro del Cairo in Egitto, andato poi distrutto a causa di un incendio.\nLavor\u00f2 inoltre nel santuario della Madonna del Transito di Canoscio, frazione di Citt\u00e0 di Castello, e nel santuario di Santa Verdiana a Castelfiorentino (1863-1870)."}
{"id": "1660513", "revid": "1649409", "url": "https://it.wikipedia.org/wiki?curid=1660513", "title": "Jeff Lynne", "text": "Biografia.\nL'esperienza con la Electric Light Orchestra.\nFondatore, nei primi anni settanta, insieme a Roy Wood e altri, della popolare Electric Light Orchestra, pi\u00f9 nota come E.L.O., un gruppo inglese che fu a quei tempi il pi\u00f9 popolare interprete della fusione tra musica rock e strumentazione orchestrale (esperienza che i membri del gruppo avevano gi\u00e0 tentato in precedenza con The Move, complesso dalle ceneri del quale era appunto nata la E.L.O.), Lynne si mise immediatamente in luce come la prima forza creativa e direzionale del gruppo, inducendo l'altrettanto eclettico ma pi\u00f9 incostante Roy Wood all'abbandono l'anno successivo, in maniera comunque amichevole.\nIl sound della band, inizialmente pi\u00f9 vicino al primo progressive rock comune anche a King Crimson e Jethro Tull, comincia verso il 1975 a \"allargarsi\", arricchendosi, oltre che di strumentazione elettronica (soprattutto il mellotron, ma anche i primi sintetizzatori), di effetti di studio molto enfatizzati, in particolar modo delay, riverbero e flanger, grazie alla sperimentazione in fase di produzione proprio di Lynne, che, rispetto a molti contemporanei altrettanto esperti nelle tecniche di produzione, preferisce orientarsi verso il successo di classifica invece che la ricerca sonora pura. Il gioco gli rende giustizia e a partire dal 1975 la E.L.O. comincia a navigare costantemente nelle zone medio-alte della classifica inglese, allestendo spettacoli dal vivo sempre pi\u00f9 imponenti. \nDal 1975 al 1979 \u00e8 un crescendo continuo fino al culmine dell'album \"Discovery\", del 1979, che rimane in testa alle classifiche USA e UK per diverso tempo, producendo molti singoli di successo ancor oggi molto noti.\nDurante il 1980 per\u00f2 la band si riduce di organico: Lynne, influenzato dalle nuove tendenze elettroniche della new wave, abbandona le sezioni di archi fino a quel momento abbondantemente usate, per sostituirli con un nugolo di sintetizzatori suonati dal fido Richard Tandy, il tastierista che lo accompagner\u00e0 per quasi tutta la sua vita professionale. L'album \"Time\" del 1981, \u00e8 un disco molto vigoroso, dalla produzione molto complessa e costosa, e di buon successo commerciale, ma sancisce anche l'inizio del declino: Lynne \u00e8 stanco della formula E.L.O.; alcuni dei gregari cominciano ad andarsene alla chetichella, e gli album del 1983 e 1986 (l'ultimo della band) sono poco pi\u00f9 di obbligazioni contrattuali che riscuotono anche poco interesse nel pubblico e non disturbano le classifiche.\nNel mondo della produzione.\nPoco dopo la fine dell'epoca E.L.O. Lynne approda alla corte del rock americano, e, grazie alla sua fama e alle sue rodate tecniche di produzione, viene chiamato da George Harrison, l'ex-Beatle, per ripristinargli la carriera. Lynne non si fa pregare e ha un'idea: arruolando addirittura Bob Dylan, Tom Petty, l'icona del Rockabilly anni cinquanta-sessanta Roy Orbison, oltre che il gi\u00e0 citato Harrison e se stesso, fonda un progetto originale, i \"Traveling Wilburys\", un \"supergruppo\" che sforna due album eccellenti di pop-rock di lusso completamente prodotto e parzialmente arrangiato da Lynne, che nello stesso periodo produce e arrangia anche i relativi album dei singoli componenti della band: Harrison, Orbison e Petty devono a Jeff Lynne il loro riapparire sulle scene in un periodo di oscurit\u00e0 professionale (l'album di Orbison in particolare produsse un singolo suonato e composto da Lynne, \"You got It\", di successo planetario).\nA questo punto Jeff Lynne \u00e8 nell'olimpo dei produttori mondiali: \u00e8 chiamato da ogni dove, perfino i Guns N' Roses desiderano i suoi servigi sul pezzo \"November Rain\" del 1990, ma lui \u00e8 troppo oberato di lavoro e, tra l'altro, desidera anche dare spazio al suo progetto personale che si materializza a partire dal 1990 con alcuni album di sua intera creazione, sorprendentemente molto pi\u00f9 intimisti e rilassati rispetto al sound di grandi vedute al quale aveva abituato il suo pubblico.\nIl picco pi\u00f9 elevato della carriera \u00e8 da individuarsi quando i restanti Beatles gli affidano, nel periodo 1993-1995, la produzione degli ultimi singoli inseriti nell'anthology, \"Free as a Bird\" e \"Real Love\", il primo di grandissima qualit\u00e0 e dal successo universale. \nLynne continua a produrre altri artisti, grandi e piccoli, a organizzare eventi (il concerto per George Harrison al tempo della sua fatale lotta contro il tumore) e a fare dischi suoi, ma il suo periodo d'oro \u00e8 ormai passato. Tenta, nel 2001, pi\u00f9 per un gesto di orgoglio che per vera convinzione, di ridare vita alla Electric Light Orchestra, con alcuni dei gregari originali pi\u00f9 altri grossi nomi, ma l'album che ne esce non convince, il tour annunciato non decolla nemmeno e da quel momento Lynne, ormai cinquantacinquenne, tira i remi in barca e si eclissa dalle scene, limitandosi a qualche produzione di piccolo calibro. Gli ultimi anni lo vedono impegnato solamente in una battaglia legale con l'ex-batterista Bev Bevan, con lui nella E.L.O. fino al 1986, per la paternit\u00e0 del nome del gruppo.\nDopo diversi anni di silenzio discografico, Jeff Lynne torna sulle scene musicali nel 2015 con un doppio progetto. Compare in veste di produttore e co-autore di un brano nel nuovo album del rocker canadese Bryan Adams \"Get Up\", uscito in ottobre. Nel mese di novembre, invece, pubblica il suo nuovo lavoro di inediti, \"Alone in the Universe\", a ben quattordici anni dall'ultima fatica in studio poco riuscita con la \"ELO\". Lynne, come di consueto, \u00e8 il factotum di questo progetto, essendone il produttore, l'arrangiatore, l'autore e l'esecutore di tutti i pezzi registrati negli ultimi 18 mesi nel suo Bungalow Palace Studio di Los Angeles. Il primo singolo pubblicato \u00e8 intitolato \"When I Was A Boy\". A supporto del nuovo progetto discografico, il musicista inglese intraprender\u00e0 nella primavera 2016 un tour britannico."}
{"id": "1660515", "revid": "110157", "url": "https://it.wikipedia.org/wiki?curid=1660515", "title": "Abelardo Luz", "text": "Abelardo Luz \u00e8 un comune del Brasile nello Stato di Santa Catarina, parte della mesoregione dell'Oeste Catarinense e della microregione di Xanxer\u00ea; \u00e8 comune autonomo dal 1958 e, in precedenza, era una localit\u00e0 facente parte della municipalit\u00e0 di Xanxer\u00ea."}
{"id": "1660516", "revid": "71433", "url": "https://it.wikipedia.org/wiki?curid=1660516", "title": "Amici e vicini", "text": ""}
{"id": "1660517", "revid": "729019", "url": "https://it.wikipedia.org/wiki?curid=1660517", "title": "Baumanskaja", "text": "Baumanskaja (in russo: \u0411\u0430\u0443\u043c\u0430\u043d\u0441\u043a\u0430\u044f) \u00e8 una stazione della Linea Arbatsko-Pokrovskaja, la linea 3 della Metropolitana di Mosca, che prende il nome dal rivoluzionario Nikolai Bauman.\nFu progettata da Boris Iofan e Yu.P. Zenkevich e fu inaugurata nel 1944. Il design Art d\u00e9co presenta pilastri in marmo bianco con angoli smussati, mura ricoperte da piastrelle e griglie di ventilazione decorative. Vi sono anche sculture in bronzo di V.A. Andreev che ritraggono soldati e operai russi del fronte durante la seconda guerra mondiale. Al termine della banchina c'\u00e8 un ritratto a mosaico di Vladimir Lenin.\nEventi.\nSu un muro della stazione vi \u00e8 un manoscritto molto strano; \u00e8 situato dove si ferma la prima carrozza in direzione \u0160\u010d\u0451lkovskaja, poco sotto la griglia di ventilazione.\nL'iscrizione \u00e8 scolpita nel marmo a circa 120 cm dal suolo, e misura 8\u00a0cm in lunghezza e 1,5\u00a0cm in altezza. Consiste di due date, separate da un trattino; sono scritte nel modo seguente: 19 14/XI 46 - 19 15/XII 54 (14/11/1946 - 15/12/1954). Il metodo di scrittura assomiglia al modo in cui si scrivono le date sulle tombe, ma l'origine dell'iscrizione \u00e8 sconosciuta. Per ulteriori informazioni, vedere qui (in russo)."}
{"id": "1660522", "revid": "71433", "url": "https://it.wikipedia.org/wiki?curid=1660522", "title": "The Hi-Lo Country", "text": ""}
{"id": "1660523", "revid": "76963", "url": "https://it.wikipedia.org/wiki?curid=1660523", "title": "Tom\u00e1s de Iriarte", "text": "Biografia.\nNato in una famiglia aristocratica, molti membri della quale si erano distinti in passato come letterati e umanisti, all'et\u00e0 di quattordici anni fu accolto a Madrid dallo zio Juan de Iriarte, bibliotecario di Ferdinando VI di Spagna. Sotto la guida dello zio il giovane Tom\u00e1s, che conosceva gi\u00e0 la lingua latina e la greca, approfondir\u00e0 la conoscenza della letteratura spagnola, della francese e di quella italiana. Illuminista nella sua Weltanschauung e neoclassico nella sua espressione artistica, Tom\u00e1s de Iriarte divenne il tipico poeta aristocratico del XVIII secolo, elegante, colto e cosmopolita.\nA Madrid ebbe una vita letteraria e sociale intensa. Fece parte del celebre \"Tertulia de la Fonda de San Sebasti\u00e1n\" con Leandro Fern\u00e1ndez de Morat\u00edn e soprattutto Jos\u00e9 Cadalso, con cui ebbe a lungo degli scambi epistolari. Partecip\u00f2 a numerose polemiche letterarie, in contrasto con Ram\u00f3n de la Cruz, Juan Mel\u00e9ndez Vald\u00e9s e Juan Pablo Corner.\nNel 1771 succedette allo zio, deceduto quell'anno, nella sua funzione di archivista del \"Supremo consiglio della guerra\". Nel triennio successivo Tom\u00e1s, oltre ai doveri legati al suo impiego di responsabile della Biblioteca, compose numerosi drammi e piccole composizioni, la maggior parte delle quali in versi, a cui si dedicava per piacere personale, traducendo spesso in altre lingue le composizioni di cui era autore. Inoltre in questo periodo fu anche il curatore delle opere poetiche dello zio Juan de Iriarte, pubblicate in due volumi, traducendone gli epigrammi dal latino al castigliano; cur\u00f2 inoltre tre edizioni della Grammatica latina composta dallo zio.\nTom\u00e1s di Iriarte inizi\u00f2 la carriera letteraria come traduttore di opere teatrali francese. Tradusse inoltre, l'Ars poetica di Orazio: traduzione famosa ma discussa. Scrisse inoltre numerose commedie fra cui \"Hacer que hacemos\", una \"commedia di carattere\", sotto lo pseudonimo di \"Tirso di Imareta\". Nel 1773 pubblic\u00f2 il poema satirico \"I letterati in quaresima\".\nNon trascurabile fu l'attivit\u00e0 di musicista. Iriarte infatti suonava il violino e la viola e componeva delle partiture musicali. In \"Guzm\u00e1n el Bueno\" (1791) mette in scena un monologo drammatico con accompagnamento orchestrale.\nLa fama di Iriarte \u00e8 legata attualmente al successo ottenuto dal poema didascalico \"La musica\" (1779), tradotto fra l'altro in varie lingue, e dalle \"Favole letterarie\" (\"F\u00e1bulas literarias\") del 1782. Queste ultime sono 76 apologhi in versi messi al servizio dei principi estetici neoclassici. In realt\u00e0 spesso queste favole costituiscono un modo per attaccare gli avversari letterari di Iriarte, per es. F\u00e9lix Mar\u00eda Samaniego."}
{"id": "1660524", "revid": "289247", "url": "https://it.wikipedia.org/wiki?curid=1660524", "title": "Ferrovia Venezia-Rovigo-Bologna", "text": ""}
{"id": "1660525", "revid": "33751", "url": "https://it.wikipedia.org/wiki?curid=1660525", "title": "Al\u010devsk", "text": ""}
{"id": "1660528", "revid": "1423072", "url": "https://it.wikipedia.org/wiki?curid=1660528", "title": "Emilio Canevari", "text": "Biografia.\nNei primi anni del XX secolo fu tra i promotori del movimento cooperativo nel Pavese.\nFu eletto deputato del Partito Socialista Italiano nel 1919 e nel 1921. In quegli anni denuncio' coraggiosamente in Parlamento la violenza dello squadrismo agrario al servizio di latifondisti che era esplosa nella Lomellina.\nNel 1922, a seguito dell'espulsione dal PSI della componente riformista, ader\u00ec al Partito Socialista Unitario di Matteotti, Turati e Treves. Fu sottoposto a diverse aggressioni degli squadristi di Cesare Forni, rampollo di un potente fittavolo ma che rispettava il coraggio del Canevari al punto di risparmiargli un spedizione punitiva mortale obbligandolo a fuggire. Nel 1923 emigr\u00f2 in Francia e nel 1926 torn\u00f2 in Italia dove, a seguito dell\u2019emanazione delle \"Leggi eccezionali\", fu arrestato e condannato a 5 anni di confino: pass\u00f2 un anno nelle isole.\nFece parte della Massoneria, fu iniziato il 21.11.1912 nella loggia di Biella \"La V\u00e9rit\u00e0\" .\nDurante la seconda guerra mondiale riprese l\u2019attivit\u00e0 antifascista clandestina e fu di nuovo arrestato, ma torn\u00f2 libero alla caduta di Mussolini.\nStabilitosi a Roma e ripresi i contatti politici, Canevari durante l\u2019occupazione nazifascista della Capitale rappresent\u00f2, assieme a Bruno Buozzi, il Partito Socialista Italiano di Unit\u00e0 Proletaria - PSIUP nelle trattative che si conclusero con la rifondazione della CGIL unitaria.\nIl 9 giugno 1944, a seguito dell'uccisione di Buozzi da parte dei tedeschi in fuga a La Storta, in qualit\u00e0 di esponente del PSIUP, insieme a Giuseppe Di Vittorio per il PCI ed Achille Grandi per la DC firm\u00f2 il Patto di Roma, che sanc\u00ec l'unit\u00e0 sindacale e la ricostituzione della CGIL.\nNel 1947, dopo la scissione di Palazzo Barberini, ader\u00ec al Partito Socialista dei Lavoratori Italiani di Giuseppe Saragat.\nFu nominato quattro volte Sottosegretario:"}
{"id": "1660533", "revid": "599013", "url": "https://it.wikipedia.org/wiki?curid=1660533", "title": "Faro di Punta Carena", "text": "Il faro di Punta Carena \u00e8 situato nell'isola di Capri sul capo omonimo a circa 3\u00a0km a sud-ovest di Anacapri.\nStoria.\nIl faro \u00e8 attivo dal 1867. La sua costruzione \u00e8 iniziata nel 1862 su progetto degli ingegneri borbonici ed \u00e8 tra i maggiori fari d'Italia per dimensioni e potenza, dopo quello di Genova.\nIl faro fa capo al Comando di Zona Fari della Marina Militare con sede a Napoli (che si occupa di tutti i fari del Tirreno meridionale), Reggenza di Capri.\nCostruzione.\n\u00c8 costituito da una torre ottagonale in muratura con lanterna e galleria, posta sopra un edificio di due piani per il farista. Il faro \u00e8 stato ridipinto recentemente e ora \u00e8 bianco con strisce verticali rosse. La casa del custode \u00e8 di colore rosso.\nIl faro \u00e8 dotato di un'ottica rotante che emette lampi di luce bianca con periodo di 3 secondi. Il piano focale si trova a 73 metri sul livello del mare. Il faro ha una portata di 25 miglia marine (circa 46\u00a0km), ed \u00e8 pertanto definito \"faro d'altura\"."}
{"id": "1660535", "revid": "62748", "url": "https://it.wikipedia.org/wiki?curid=1660535", "title": "Diwan", "text": "Il termine d\u012bw\u0101n (), di origine probabilmente persiana (d\u012bv\u0101n), anche se gli etimologi arabi non mancano di riferirla al verbo \"dawwana\" (radunare), \u00e8 usato nella cultura arabo-islamica per identificare diversi concetti, tra loro solo apparentemente diversificati.\nSignificati.\nUn primo significato \u00e8 quello di \"registro\" che, in poesia, serve a indicare il \"canzoniere\", la raccolta cio\u00e8 dei versi e dei componimenti sopravvissuti di un poeta, come quelli dei mistici e poeti persiani Hafez e Gialal al-Din Rumi.\nUn secondo significato \u00e8 quello che \u00e8 passato ad arricchire anche il lessico italiano col termine dogana. Nella tradizione amministrativa arabo-islamica infatti, i burocrati usavano riunirsi in ambienti specifici dove poter conservare i registri (chiamati anche \"daftar\") e tutti gli atti scritti utili alla memoria storica e a mantenere nel tempo una linea coerente di azione amministrativa.\nDa questo punto di vista si capisce perch\u00e9 il termine sia stato sovente usato in passato per indicare quello che nella tradizione cristiana occidentale \u00e8 l'equivalente di un dicastero incaricato di svolgere l'amministrazione della cosa pubblica.\nA titolo esemplificativo si possono citare: il \"d\u012bw\u0101n al-khar\u0101j\" (ossia \"ministero delle imposte [fondiarie]\"), il \"d\u012bw\u0101n al-jaysh\" (ossia \"ministero della guerra\"), il \"d\u012bw\u0101n al-ras\u0101\u02beil\" (una sorta di archivio di Stato) o il \"d\u012bw\u0101n al-ma\u1e93\u0101lim\" (ossia \"ministero della giustizia\"). Da questa precisa accezione deriva il termine \"dogana\", probabilmente importato a Venezia per indicare l'Ufficio dei dazi cui erano assoggettate le merci d'importazione.\nAnche il governo del sultano nell'Impero ottomano era detto \"D\u00eev\u00e2n-i hum\u00e2y\u00fbn\". Il governo, presieduto dal gran visir, si riuniva regolarmente nel palazzo; ma quando bisognava prendere una decisione particolarmente importante, il sultano convocava un \"diwan\" a cavallo, memoria delle origini nomadi dei Turchi. I giannizzeri venivano schierati su una grande spianata ed i ministri (\"visir\") stavano in sella ad aspettare l'imperatore che giungeva a cavallo per consultarli.\nDal fatto che i burocrati usavano lavorare in ambienti dotati di scaffalature finalizzate alla ordinata conservazione dei registri, in cui non si faceva comunque uso di sedie, ma solo di tappeti e cuscini, il fatto di stare accomodati su tali imbottiture ha originato la parola \"divano\", nel senso specifico di mobile d'arredamento atto alla seduta di pi\u00f9 persone: fenomeno indirettamente confermato nella seconda edizione dell\"Encyclop\u00e9die de l'Islam\", che afferma, riferendosi all'India islamica: \"\"Dans les maisons ou le palais des personnages importants ou riches, il y avait autrefois un appartement particulier appel\u00e9 \"d\u012bw\u0101n-i kh\u0101na\", correspondant au salon moderne, mais qui \u00e9tait exclusivement r\u00e9serv\u00e9 aux hommes de la famille et \u00e0 leurs h\u00f4tes ou visiteurs...\"\".\n\"D\u012bw\u0101n\" come funzione.\nUn terzo significato del termine si riferisce alla funzione amministrativa che in India era tipica di alti funzionari.\nI \"D\u012bw\u0101n\" provenivano da famiglie di alto rango e di spicco nella storia dell'Impero Moghul e post-Moghul (ma anche hindu), che assolvevano compiti di notevole importanza nel governo imperiale musulmano o dei vari reami induisti."}
{"id": "1660537", "revid": "436907", "url": "https://it.wikipedia.org/wiki?curid=1660537", "title": "Basket Case (singolo)", "text": "Basket Case \u00e8 un singolo del gruppo musicale statunitense Green Day, pubblicato il 29 novembre 1994 come terzo estratto dal terzo album in studio \"Dookie\".\nDescrizione.\nSettima traccia dell'album, la canzone \u00e8 in stile punk rock e presenta una strumentazione, come in gran parte delle canzoni dei Green Day, composta da chitarra elettrica, basso elettrico e batteria. Colonna portante della canzone \u00e8 il giro di accordi del canone di Pachelbel. Il cantato \u00e8 pi\u00f9 aggressivo che melodico ed \u00e8 accompagnato, in gran parte della canzone, dalla chitarra elettrica distorta in sottofondo e dalla batteria la cui velocit\u00e0 aumenta a tratti durante i ritornelli.\nIl testo, composto dal frontman Billie Joe Armstrong, tratta l'ansia e il sentirsi pazzi e frustrati, con uno sfondo che interessa anche il sesso e la speranza di riuscire a ritornare in se stessi.\nCover.\nMino Reitano ha eseguito nel 1998 una cover in lingua italiana della canzone, intitolata \"Mino dove vai?\".\nI Bastille ne hanno inciso una cover, pubblicata il 17 agosto 2017.\nVideo musicale.\nIl videoclip \u00e8 il terzo in ordine cronologico dei Green Day ed \u00e8 diretto da Mark Kohr. Su richiesta dei membri del gruppo \u00e8 stato girato in un istituto mentale chiamato Agnews Developmental Center a Santa Clara, CA, e contiene molte citazioni del film \" Qualcuno vol\u00f2 sul nido del cuculo\". In origine bianco e nero, al video fu aggiunto colore solo successivamente per dargli un effetto surreale. Fu nominato agli MTV Video Music Awards del 1995 come: Video of the Year, Best Group Video, Best Hard Rock Video, Best Alternative Video, Breakthrough Video, Best Direction, Best Editing, Best Cinematography, and Viewer's Choice Award.\nNel video appaiono personaggi con delle particolari maschere che sono del tutto uguali a quelle che appaiono nel film \"Brazil\" indossate dai torturatori.\nPubblicazione e accoglienza.\n\"Basket Case\", terzo singolo del gruppo dopo \"Longview\" e \"Welcome to Paradise\", \u00e8 diventato il loro primo grande successo internazionale. Ha raggiunto la vetta della classifica Alternative Airplay, mantenendola per cinque settimane, e trainato le vendite di \"Dookie\" in tutto il mondo tra la fine del 1994 e l'inizio del 1995. Quello stesso anno ha ricevuto una nomination per il Grammy Award alla miglior performance rock di un duo o un gruppo.\nNel 2006 \u00e8 stata votata dagli ascoltatori di BBC Radio 1 come la pi\u00f9 grande canzone punk di tutti i tempi. Nel 2009 \u00e8 stata invece inserita al 33\u00ba posto tra le 100 migliori canzoni hard rock di VH1."}
{"id": "1660539", "revid": "1543377", "url": "https://it.wikipedia.org/wiki?curid=1660539", "title": "Frec\u0103\u021bei (Tulcea)", "text": "Frec\u0103\u0163ei \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: Cataloi, Frec\u0103\u021bei, Po\u0219ta, Teli\u021ba."}
{"id": "1660542", "revid": "55935", "url": "https://it.wikipedia.org/wiki?curid=1660542", "title": "Puerto de la Orotava", "text": ""}
{"id": "1660546", "revid": "1543377", "url": "https://it.wikipedia.org/wiki?curid=1660546", "title": "Greci (Tulcea)", "text": "Greci \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1660548", "revid": "125831924", "url": "https://it.wikipedia.org/wiki?curid=1660548", "title": "A World Without Heroes", "text": "A World Without Heroes \u00e8 un brano dei Kiss, pubblicato all'interno dell'album \"Music from \"The Elder\"\" il 10 novembre 1981.\nIl brano.\nIl brano (il cui nome inizialmente doveva essere \"Every Little Bit of Your Heart\", modificato in seguito per renderlo attinente all'album) \u00e8 una power ballad cantata da Gene Simmons, composta da lui stesso assieme a Paul Stanley, Bob Ezrin e Lou Reed. \"A World Without Heroes\" \u00e8 l'unico brano dell'album ad essere stato pubblicato come singolo, assieme a \"Dark Light\", brano composto da Ace Frehley presente come B-side.\nPer promuovere il singolo (che raggiunger\u00e0 la cinquantaseiesima posizione negli Stati Uniti e la cinquantacinquesima nel Regno Unito) \u00e8 stato realizzato un video (il primo dei Kiss ad essere trasmesso su MTV) in cui si vede il gruppo esibirsi in uno spazio nero in cui i membri del gruppo sono illuminati da un occhio di bue. Di questo brano esiste anche una versione acustica, presente nell'album \"Kiss Unplugged\" del 1996."}
{"id": "1660550", "revid": "27723", "url": "https://it.wikipedia.org/wiki?curid=1660550", "title": "Tervel", "text": ""}
{"id": "1660551", "revid": "1983214", "url": "https://it.wikipedia.org/wiki?curid=1660551", "title": "Grindu (Tulcea)", "text": "Grindu \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1660553", "revid": "74801", "url": "https://it.wikipedia.org/wiki?curid=1660553", "title": "Nikolaj Abraham Abildgaard", "text": "Biografia.\nDal 1764 studi\u00f2 all'Accademia Reale Danese d'Arte di Copenaghen, distinguendosi per le sue doti che lo portarono a vincere diversi premi.\nNel 1769 divenne assistente all'Accademia. In questo periodo realizz\u00f2 decorazioni in stile neoclassico, spesso commissionate dalla casa reale danese, in cui si rintracciano influenze di artisti francesi come Claude Lorrain e Nicolas Poussin.\nNel 1772 Abildgaard si rec\u00f2 a Roma, dove sub\u00ec il fascino dell'arte romana antica e dove ammir\u00f2 la pittura dei grandi Maestri italiani, in particolare di Raffaello, Tiziano, Michelangelo e Annibale Carracci.\nNel 1776 un'escursione a Napoli gli diede l'opportunit\u00e0 di avvicinarsi alla pittura di genere storico.\nNel 1777 torn\u00f2 in Danimarca e divenne professore all'Accademia di Copenaghen, contribuendo a gettare le basi per il periodo artistico noto come l'Et\u00e0 dell'Oro della Pittura Danese. Come professore dell'Accademia, di cui fu anche direttore dal 1789 al 1791 e poi dal 1801 al 1809, Abildgaard ebbe tra i suoi studenti Asmus Jacob Carstens, Bertel Thorvaldsen e Christoffer Wilhelm Eckersberg, che sarebbero diventati a loro volta professori dell'Accademia. In questi anni molte sue opere sono interpretazioni melodrammatiche di episodi di mitologia greca e nordica, in particolare di Ossian.\nProdusse non solo opere monumentali, ma anche pezzi pi\u00f9 piccoli, come illustrazioni, progett\u00f2 vecchi costumi nordici, fece alcune sculture ed incisioni.\nAl pari dello scultore svedese Johan Tobias Sergel e del pittore Johann Heinrich F\u00fcssli, Abildgaard si allontana dal classicismo tipico degli ambienti accademici per avvicinarsi dapprima al neoclassicismo e poi al romanticismo nordico, che contribu\u00ec a diffondere nella sua patria sia con l'opera pittorica che con l'insegnamento.\nIl suo stile, notevole specialmente per il senso del colore, appare talvolta freddo, troppo attento alla teoria e non ispirato dalla natura, ma con un tono molto armonioso: in questo si avverte l'influenza di grandi pittori del passato e di alcuni suoi contemporanei, come William Blake.\nNel 1780 ebbe il prestigioso incarico di decorare una parte del Palazzo di Christiansborg; scelse di dipingere una storia della Danimarca, usando anche elementi allegorici e mitologici, per glorificare il governo; buona parte di questi lavori rimasero distrutti da un incendio scoppiato all'interno del Palazzo nel 1794.\nNonostante queste opere, Abildgaard era un libero pensatore religioso e un sostenitore della riforma politica, entrando spesso in conflitto con le autorit\u00e0 per alcuni suoi scritti e disegni satirici.\nEntusiasmato dalla Rivoluzione francese, cerc\u00f2 di dare spazio a questi ideali rivoluzionari con la sua arte; queste scelte frenarono per\u00f2 la sua carriera, riducendo drasticamente il numero di commissioni.\nNegli ultimi anni della sua vita si rivolse a una clientela borghese, prediligendo temi erotici tratti da Apuleio, Omero e altri autori classici.\nNel 1804 ricevette una commissione per una serie di dipinti per la sala del trono nel nuovo palazzo, ma i suoi disaccordi con il principe ereditario misero fine a questo progetto. Tuttavia continu\u00f2 a fornire alla corte disegni per mobili e decorazioni per le camere.\nAbildgaard mor\u00ec a Frederiksdal il 4 giugno 1809."}
{"id": "1660556", "revid": "1983214", "url": "https://it.wikipedia.org/wiki?curid=1660556", "title": "Hamcearca", "text": "Hamcearca \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: Balabancea, C\u0103prioara, Hamcearca, Nifon."}
{"id": "1660560", "revid": "3368", "url": "https://it.wikipedia.org/wiki?curid=1660560", "title": "Curva di trasformazione", "text": ""}
{"id": "1660563", "revid": "3368", "url": "https://it.wikipedia.org/wiki?curid=1660563", "title": "Frontiera di trasformazione", "text": ""}
{"id": "1660564", "revid": "3368", "url": "https://it.wikipedia.org/wiki?curid=1660564", "title": "Curva delle possibilit\u00e0 produttive", "text": ""}
{"id": "1660565", "revid": "55935", "url": "https://it.wikipedia.org/wiki?curid=1660565", "title": "Tom\u00e1s de Iriarte y Oropesa", "text": ""}
{"id": "1660566", "revid": "110157", "url": "https://it.wikipedia.org/wiki?curid=1660566", "title": "Nc17", "text": "nc17 \u00e8 il primo studio album del gruppo rock canadese Treble Charger, pubblicato nel 1994.\nIl disco.\nLa traccia \"Red\" \u00e8 stata ripubblicata nell'album Maybe It's Me della band.\nL'album \u00e8 stato ripubblicato nel 1997 dalla Sonic Unyon.\nTracce.\nTesti e musiche dei Treble Charger"}
{"id": "1660567", "revid": "1745361", "url": "https://it.wikipedia.org/wiki?curid=1660567", "title": "Persia", "text": "Il nome Persia (; persiano antico: , \"P\u0101rsa\") \u00e8 stato in tempi moderni usato come sinonimo alla nazione dell'Iran, mentre nell'antichit\u00e0 ha rivestito un territorio molto pi\u00f9 vasto in cui si sono succeduti diversi imperi con importanti culture.\nTale nome deriva dall'antico nome greco dell'Iran, \"Persis\", che a sua volta deriva dal nome del clan principale di Ciro il Grande, \"Pars\" o \"Parsa\", che ha dato il suo nome anche a una provincia dell'Iran meridionale, F\u0101rs (in lingua persiana moderna). Secondo lo storico dell'antica Grecia Erodoto il nome Persia deriva da Perseo, l'eroe mitologico.\nIl 21 marzo del 1935 lo sci\u00e0 Reza Pahlavi chiese formalmente alla comunit\u00e0 internazionale di riferirsi al Paese con il nome originario di Iran. Alcuni studiosi per\u00f2 protestarono contro questa decisione. Nel 1959 lo sci\u00e0 Mohammad Reza Pahlavi annunci\u00f2 che ci si poteva riferire al Paese indifferentemente con il nome originario di Iran o di Persia. Nel 1979, anno della caduta della monarchia iraniana e della cacciata dello sci\u00e0 Mohammad Reza Pahlavi, l'Iran era il penultimo Stato al mondo ad avere un sovrano con carica di imperatore (la carica dello sci\u00e0 riceveva il trattamento di \"Maest\u00e0 imperiale\").\nStoria.\nPreistoria.\nL'odierno altopiano iranico fu abitato sin dalla preistoria da genti che praticavano l'agricoltura, la pastorizia e la metallurgia. Nel III millennio a.C. si assistette al predominio degli Elamiti. Seguirono poi lo scontro tra questi e i Babilonesi e, nel II millennio a.C., le prime migrazioni indoeuropee dall'area caucasica:\nAttorno al 1800 a.C. dalla Persia i Cassiti migrano verso il regno di Babilonia.\nMedi e Persiani.\nAttorno al II millennio a.C. alcune trib\u00f9 indoeuropee provenienti dalla Russia meridionale si stanziarono nell'Altopiano iranico. Questi gruppi, di stirpe ariana e definiti iranici, si divisero poi in Ircani, che si stabilirono nella costa affacciata sul Mar Caspio nel'Alborz, chiamata poi Ircania, in Medi, che si sistemarono nel centro, e in Persiani, che andarono nel Sud del paese.\nGli Iranici erano soprattutto pastori. Ogni trib\u00f9 era governata da un re, che abitava in una torre alta. La popolazione era divisa in quattro unit\u00e0 locali, la casa (\"demana\" in antico Persiano), il clan (\"vis\"), il distretto (\"shoitra\") e la contrada (\"dahyu\"). Era presente una forte divisione in classi sociali (definite \"pishtra\", ossia &lt;colore&gt;) in base al colore della pelle; \"khvaetu\", \"verezena\" e \"airyaman\", a sua volta divisa in sacerdoti (\"athravan\"), nobili (\"rathaeshtar\"), pastori (\"vastryafshuyant\") e artigiani (\"huiti\").\nLa prima menzione dei Persiani, insieme ai Medi, si deve agli annali del re assiro Shalmaneser III dell'836 a.C., in cui il re riceve dei tributi dai sovrani del \"Parsua\", una regione a Ovest del Lago Urmia, e dal \"Mada\", pi\u00f9 a Est.\nIntorno all'820 a.C. il sovrano assiro Shamshi-Adad V li visit\u00f2 nella regione del \"Parsua\u0161\", pi\u00f9 a Sud, attorno al Kirmanshah. Nel 737 a.C. Tiglath-Pileser III invase la regione ricavandone dei tributi.\nNel 715 a.C. il sovrano medo \"Daiaukku\" (secondo le fonti assire), o Deioce, fondatore del Regno medo, viene catturato e deportato in Assiria. Secondo la tradizione gli succede Ciassare I, che nel 714 a.C. pag\u00f2 un tributo al re assiro Sargon I. Nel 702 attacc\u00f2 la provincia di Harhar; mentre alcuni contigenti comandati da un certo Achemene (\"Hakhamanish\") si scontrarono a Haulina contro il sovrano Sennacherib.\nIl figlio di Achemene, Teispe, fu gran re di Anshan, sottraendo la regione agli Elamiti. Ebbe due figli, Ariaramne (\"Aryaramna\"), divenuto poi re di Persia, e Ciro I (\"Kura\u0161\"), re di Anshan.\nImpero achemenide.\nLa prima menzione ai Persiani proviene da un'iscrizione assira (circa 844 a.C.) nella quale vengono chiamati \"Parsu\" (Parsua\u0161, Parsuma\u0161) e sono collocati nella regione del lago di Urmia insieme con un altro gruppo, i \"Madai\" (Medi). Nei successivi due secoli, i Persiani e i Medi furono tributari degli Assiri. Nel VII secolo a.C. Achemenes (Haxamani\u0161 in persiano antico), capostipite della dinastia reale degli Achemenidi, \u00e8 alla testa dei Persiani; \u00e8 in questo periodo che i Persiani abbandonano lo stile di vita nomade e si insediano stabilmente nell'Iran meridionale, dando vita al loro primo stato organizzato nella regione di An\u0161an.\nDopo la caduta del regno degli Assiri, i Medi ne prendono il posto, regnando su una parte molto estesa dei territori assiri, e dominando una grande variet\u00e0 di genti tra cui vi erano i Persiani, fino all'avvento di Ciro il Grande (Kuru\u0161).\nLa presa di potere dei Persiani avvenne quando Ciro radun\u00f2 tutti i clan sotto il suo comando, e nel 550 a.C. sconfisse i Medi di Astiage, il quale fu catturato dai suoi stessi nobili e consegnato a Ciro, ora Sci\u00e0, o imperatore, di un regno persiano unificato. Dopo aver assunto il controllo sul resto della Media e del suo esteso impero medio-orientale, Ciro condusse i Medi e i Persiani uniti verso ulteriori conquiste. Sottomise la Lidia in Asia Minore, e varie regioni orientali in Asia centrale. Infine nel 539 a.C., Ciro entr\u00f2 trionfante nell'antica citt\u00e0 di Babilonia. Dopo la sua vittoria, promise pace ai Babilonesi e annunci\u00f2 che non vi sarebbero state rappresaglie, e che ne avrebbe rispettato le istituzioni, la religione e la cultura. Ciro fu ucciso in battaglia in Asia centrale, prima di poter compiere la conquista dell'Egitto, che fu portata a termine da suo figlio Cambise. Quest'ultimo venne assassinato e dopo il regno di un presunto usurpatore, divenne il Gran Re un parente di una linea collaterale degli achemenidi, Dario I, figlio di Istaspe.\nSotto Dario I l'impero achemenide raggiunse la massima estensione: si spingeva infatti fino all'Indo ad est e fino alla Tracia ad ovest. Dario cerc\u00f2 di conquistare la Grecia, ma la sua spedizione fu sconfitta nella battaglia di Maratona. Suo figlio Serse I ritent\u00f2 l'impresa, ma fu respinto dai greci, guidati da Temistocle, vittoriosi dopo la battaglia di Salamina (480 a.C.).\nL'impero achemenide fu il pi\u00f9 grande e potente impero mai visto fino ad allora. Ancora pi\u00f9 rilevante, esso fu ben governato ed organizzato. Dario divise il suo impero in una ventina di satrapie (province), ognuna amministrata da un satrapo (governatore), molti dei quali avevano legami personali con lo sci\u00e0, essendo per la maggior parte parenti del Gran Re. Istitu\u00ec un sistema di tributi per tassare ogni satrapia, adott\u00f2 e miglior\u00f2 il gi\u00e0 avanzato sistema postale assiro e costru\u00ec la famosa Strada Regia, che colleg\u00f2 tra loro gli estremi dell'impero. Spost\u00f2 l'amministrazione centrale da Persepoli a Susa, pi\u00f9 vicina a Babilonia e al centro del regno. I Persiani furono tolleranti verso le culture locali, seguendo il precedente instaurato da Ciro il Grande, atteggiamento che ridusse notevolmente le rivolte dei popoli soggetti. Un esempio rilevante di questo atteggiamento tollerante fu il permesso dato nel 537 a.C. da Ciro agli ebrei (che erano stati deportati dai babilonesi in seguito all'esilio e alla distruzione di Gerusalemme), di tornare in Palestina e di ricostruire l'ormai distrutto tempio di Gerusalemme, evento profetizzato secoli prima dal profeta ebreo Daniele.\nDurante il periodo achemenide, lo zoroastrismo divenne la religione dei sovrani e della maggioranza dei Persiani. Il suo fondatore Zoroastro visse intorno al 600 a.C. e riorganizz\u00f2 il pantheon tradizionale nella direzione del monoteismo, enfatizzandone gli aspetti dualistici della lotta eterna tra il Bene e il Male, in attesa della battaglia finale ancora da venire. Lo Zoroastrismo sarebbe diventato, cos\u00ec come le pratiche misteriche della trib\u00f9 dei Magi, un tratto caratteristico della cultura persiana.\nLa Persia achemenide riun\u00ec per la prima volta nella storia sotto un'unica guida popoli e regni molto diversi tra loro, che furono in contatto l'uno con l'altro entro i confini di un territorio vastissimo.\nL'Impero achemenide stabil\u00ec inediti principi di diritti umani nel sesto secolo a.C. sotto Ciro il Grande. Dopo la sua conquista di Babilonia nel 539 a.C., il re promulg\u00f2 il cilindro di Ciro, scoperto nel 1878, e oggi riconosciuto da molti come il primo documento sui diritti umani. Il cilindro dichiarava che ai cittadini dell'impero sarebbe stato permesso di praticare la loro religione liberamente. Aboliva anche la schiavit\u00f9, cos\u00ec tutti i palazzi dei re di Persia erano costruiti da lavoratori pagati in un'epoca di largo uso della manodopera servile. Queste due riforme trovano conferma nei libri biblici delle Cronache, Neemia, e Esdra, che stabiliscono che Ciro liber\u00f2 due seguaci dell'ebraismo dalla schiavit\u00f9 e permise loro di fare ritorno alla loro terra. Il cilindro attualmente \u00e8 conservato al British Museum, e una replica \u00e8 conservata a New York, nel Quartier Generale delle Nazioni Unite.\nNell'Impero achemenide, ai cittadini di tutte le religioni e gruppi etnici venivano concessi gli stessi diritti, e le donne avevano gli stessi diritti degli uomini. Il cilindro di Ciro documenta inoltre la protezione dei diritti di libert\u00e0 e sicurezza, libert\u00e0 di movimento, il diritto alla propriet\u00e0 e diritti economici e sociali.\nLa Persia ellenistica.\nGli ultimi anni della dinastia achemenide furono segnati da debolezza e decadenza. Il potente e immenso impero collass\u00f2 in soli otto anni sotto i colpi infertigli dal giovane re dei Macedoni, Alessandro Magno.\nLa debolezza della Persia si svel\u00f2 ai greci nel 401 a.C., quando Ciro il giovane, secondogenito di Dario II e satrapo di Sardi, ingaggi\u00f2 diecimila mercenari greci per rafforzare le sue pretese al trono imperiale, occupato dal fratello maggiore Artaserse II, riuscendo ad arrivare a Cunassa vicino a Babilonia, dove mor\u00ec in battaglia: questi fatti sono narrati ne l'Anabasi di Senofonte. Ci\u00f2 rivel\u00f2 non solo la debolezza militare ma anche l'instabilit\u00e0 politica degli ultimi anni del periodo achemenide.\nFilippo il Macedone, padrone di gran parte della Grecia, e suo figlio Alessandro decisero di approfittare di questa situazione. Dopo la morte di Filippo, Alessandro port\u00f2 il suo esercito in Asia Minore nel 334 a.C., e si impossess\u00f2 rapidamente di Lidia, Fenicia ed Egitto, sconfisse i Persiani di Dario III ad Isso e conquist\u00f2 la capitale dell'impero, Susa. Dopo aver debellato le ultime resistenze, l'impero Persiano cadde cos\u00ec definitivamente nelle sue mani.\nLungo il suo percorso di conquista, Alessandro fond\u00f2 numerose citt\u00e0, tutte chiamate \"Alessandria\". Nei secoli successivi queste citt\u00e0 furono i centri da cui si irradi\u00f2 in Oriente la cultura greca, processo che viene detto ellenismo.\nDinastia Seleucide (311 a.C.-246 a.C.).\nL'impero di Alessandro si frantum\u00f2 subito dopo la sua morte, ma la Persia rimase sotto il controllo dei greci. Un generale di Alessandro, Seleuco I Nicatore, prese possesso della Persia, della Mesopotamia e pi\u00f9 tardi della Siria e dell'Asia Minore. Ebbe cos\u00ec inizio la dinastia seleucide.\nLa colonizzazione greca continu\u00f2 fino al 250 a.C. circa; con essa si diffusero la lingua, la filosofia e l'arte dei Greci. In tutto quello che era stato l'impero di Alessandro, il greco divenne la lingua della diplomazia e della letteratura. Il commercio con la Cina, iniziato sotto gli Achemenidi lungo la \"Via della Seta\", fu incrementato notevolmente nel periodo ellenistico. Con lo scambio di merci, divennero sempre pi\u00f9 frequenti gli scambi culturali: il Buddismo si diffuse dall'India, e lo Zoroastrismo si propag\u00f2 verso ovest, influenzando l'Ebraismo. Meravigliose statue di Buddha, in stile Greco classico, che sono state rinvenute in Persia e Afghanistan, illustrano la commistione di culture che si verific\u00f2 in questo periodo.\nIl regno seleucide inizi\u00f2 abbastanza presto il suo declino. Gi\u00e0 durante la vita di Seleuco, la capitale fu spostata da Seleucia, in Mesopotamia, alla pi\u00f9 mediterranea citt\u00e0 di Antiochia, in Siria. Le province orientali di Battriana e Partia si separarono dal regno nel 238 a.C. Antioco III, dotato di notevoli capacit\u00e0 militari, riusc\u00ec a contenere l'espansione dei Parti, ma i suoi successi allarmarono la Repubblica romana, allora in pieno sviluppo. L'attacco di Roma inizi\u00f2 proprio mentre i Seleucidi erano impegnati a sedare la rivolta dei Maccabei in Giudea. Il regno seleucide cadde e fu conquistato dai Parti e da Roma.\nDinastia Arsacide (246 a.C.-224 d.C.).\nLa \"Partia\" era una regione a nord della Persia, nell'odierno Iran nord-orientale. I suoi regnanti, la dinastia arsacide, appartenevano a una trib\u00f9 iranica che vi si stabil\u00ec all'epoca di Alessandro Magno. Divennero indipendenti dai Seleucidi nel 238 a.C., ma i loro tentativi di espandersi verso la Persia furono infruttuosi fino all'avvento di Mitridate I al trono della Partia nel 170 a.C. circa.\nL'Impero partico che cos\u00ec si form\u00f2 confinava con Roma lungo l'alto corso dell'Eufrate, e i due imperi combatterono soprattutto per il controllo dell'Armenia. La cavalleria pesante corazzata dei Parti (catafratti), supportata dagli arcieri a cavallo, mise spesso in difficolt\u00e0 le legioni romane, come alla battaglia di Carre (53 a.C.) nella quale il generale partico Surena sconfisse Marco Licinio Crasso. Le guerre furono frequenti, e la Mesopotamia serv\u00ec spesso da campo di battaglia. Roma dovette quindi modificare il proprio approccio bellico in oriente, privilegiando l'uso di truppe da tiro e aumentando le protezioni dei legionari. Questa innovazione cambi\u00f2 la situazione, e la Parthia fu frequentemente invasa e messa a ferro e fuoco, uscendone sempre pi\u00f9 indebolita. Per due volte, con Traiano e Settimio Severo, Ctesifonte fu presa.\nDurante il periodo partico, vi fu una risorgenza della cultura persiana a scapito di quella ellenistica o ellenizzata, ma l'impero rimaneva politicamente instabile. L'amministrazione era divisa tra sette grandi clan, che costituivano la confederazione dei Dahai, ognuno dei quali governava una provincia dell'impero. Nel I secolo a.C., la Partia era ormai organizzata secondo un sistema feudale, e le continue guerre con Roma ad ovest e l'impero Kushan ad est, drenavano le risorse dello Stato.\nLa Partia si impoveriva e perdeva territori, mentre la nobilt\u00e0 strappava ai re sempre maggiori concessioni, rifiutandosi spesso di obbedire al sovrano. L'ultimo re partico, Artabano IV, riusc\u00ec inizialmente a rendere pi\u00f9 coeso l'impero, finch\u00e9 il suo vassallo Persiano Ardashir I si ribell\u00f2 mettendo fine alla dinastia arsacide. Nel 226 egli entrava in Ctesifonte e stabiliva le fondamenta del secondo impero persiano, guidato dai re sasanidi.\nDinastia Sasanide (224 d.C.-651 d.C.).\nLa dinastia sasanide deve il suo nome a Sasan, gran sacerdote del Tempio di Anahita, e nonno di Ardashir I. Fu la prima dinastia reale persiana dai tempi degli Achemenidi, e perci\u00f2 i suoi regnanti si considerarono i successori di Dario e di Ciro. Essi condussero un'aggressiva politica espansionista, riconquistando la maggior parte dei territori orientali ceduti ai Kushan dai Parti e continuando il conflitto con Roma.\nLa Persia sasanide, a differenza della Partia, fu uno Stato fortemente centralizzato. La popolazione era organizzata in un rigido sistema di caste: sacerdoti, militari, scribi, e plebei. Lo Zoroastrismo divenne la religione ufficiale dello Stato (poco praticata tuttavia dal popolo) e si diffuse in Persia e nelle province. Le altre religioni furono mal tollerate, anzi sporadicamente perseguitate, in particolare la Chiesa cattolica per i suoi legami con l'Impero Romano. La Chiesa nestoriana fu tollerata invece e perfino favorita dai Sasanidi.\nLe guerre e la religione che furono alla base della potenza sasanide furono anche tra i motivi del suo declino. Le regioni orientali furono conquistate dagli Unni bianchi alla fine del V secolo, e gli appartenenti a una setta radicale mazdea si ribellarono negli stessi anni. Cosroe I riusc\u00ec comunque a salvare il suo impero e ad espanderlo verso occidente, occupando temporaneamente Antiochia e lo Yemen. All'inizio del VII secolo Cosroe II avvi\u00f2 una nuova guerra contro l'Impero romano d'Oriente, conquistando nel giro di vent'anni la Siria, la Palestina e l'Egitto devastando l'Anatolia. Nel 605 fu occupata Calcedonia, il punto pi\u00f9 ad occidente mai raggiunto dai Sasanidi. Ma i Bizantini, condotti dal fino ad allora passivo imperatore Eraclio, preparavano la riscossa: con una serie di campagne avviate nel 622 l'Imperatore di Bisanzio riusc\u00ec a devastare l'Armenia sasanide riuscendo pi\u00f9 volte a sconfiggere i Persiani. Cosroe assedi\u00f2 Costantinopoli nel 626, ma l'assedio fall\u00ec e l'Imperatore, con una controffensiva in Assiria, riusc\u00ec a sconfiggere i Persiani nella battaglia di Ninive (627), costringendoli alla pace e alla restituzione della Siria, della Palestina e dell'Egitto.\nQuesta sconfitta \u00e8 ricordata dal Corano come una \"vittoria dei credenti\" (con riferimento ai bizantini, cristiani e quindi discendenti da Abramo, come i musulmani) sui pagani Sasanidi.\nLa Persia e l'Islam.\nLo sviluppo rapidissimo del califfato arabo coincise con il declino della dinastia sasanide, sicch\u00e9 tra il 634 e il 650 la maggior parte dell'impero fu conquistata dagli eserciti degli Arabi musulmani. Le ultime resistenze cessarono qualche anno dopo, sancendo il passaggio della Persia nell'et\u00e0 islamica.\nYazdegerd III, l'ultimo re sasanide, mor\u00ec quando il suo impero era ormai (almeno nelle sue regioni pi\u00f9 occidentali) governato dal vincitore califfato musulmano. Cerc\u00f2 invano di recuperare almeno alcuni dei suoi territori con l'aiuto dei Turchi e di altre popolazioni centro-asiatiche, e cerc\u00f2, senza riuscirvi, di ottenere l'aiuto della Cina.\nL'impero arabo, guidato dalla dinastia omayyade, fu lo Stato pi\u00f9 esteso mai visto fino ad allora. Occupava tutte le terre tra la Penisola Iberica e il fiume Indo, e tra il Lago d'Aral e la punta meridionale della Penisola Araba. Gli Omayyadi assorbirono molto dai sistemi amministrativi persiano e bizantino e governarono la Persia per poco meno di un secolo. La loro capitale fu Damasco.\nLa conquista araba segn\u00f2 una svolta determinante nella storia della Persia. La lingua araba divenne la nuova lingua franca e numerose moschee venivano erette mentre lo zoroastrismo perdeva progressivamente terreno senza tuttavia venire soppiantato dall'Islam. Alla morte del profeta Maometto, avvenuta nel 632, la sua famiglia venne tenuta lontano dal potere che fu conferito ai Compagni del profeta. \u02bfAl\u012b (suo genero e cugino), quarto califfo, fu assassinato (661), fatto che diede via libera alla presa di potere da parte della dinastia degli Omayyadi; e al-Husayn (figlio di 'Al\u012b), che aveva sposato una principessa persiana della dinastia sasanide, mor\u00ec nella battaglia di Karbala nel 680, in uno scontro con le truppe del secondo Califfo omayyade Yazid. Il potere rimase cos\u00ec nelle mani della corrente che poi, nel III secolo dell'Egira, dopo la nascita del kharigismo e dello Sciismo stesso, si chiamer\u00e0 sunnita. Bench\u00e9 la Persia restasse prevalentemente sunnita fino alle forzose \"conversioni\" allo Sciismo di et\u00e0 safavide, alcune sue componenti persiane, attraverso la fedelt\u00e0 ad 'Al\u012b e al-Husayn, manifestarono forse (secondo alcune interpretazioni \"psicologiche\" della storia dei popoli) la devozione alla linea sasanide e al glorioso passato del loro paese. In tal modo le feste religiose d'et\u00e0 zoroastriana si rimodellarono in funzione della religione islamica predominante a partire dall'800 d.C. In questo periodo, attraversando la notevolissima estensione dell'impero arabo-islamico, parte non esigua delle influenze culturali persiane si propag\u00f2 verso occidente e, secoli dopo, influenzer\u00e0 la stessa cultura del Rinascimento europeo.\nNel 750 gli Omayyadi furono sostituiti dagli Abbasidi, che fondarono Baghdad (vicino alle rovine della capitale sasanide Ctesifonte) facendone la loro nuova capitale. Sotto gli Abbasidi, le grandi famiglie iraniche godettero di notevole influenza a corte (a scapito dell'elemento arabo) e la Persia assunse un ruolo centrale nella storia dell'impero. Il califfo al-Ma\u02bem\u016bn, la cui madre era una schiava persiana, spost\u00f2 addirittura in un primo tempo la capitale a Merv, nella regione persiana orientale del Khor\u0101s\u0101n (inglobante allora una parte dell'attuale Afghanistan), lontano dalle terre arabe, ma poco dopo torn\u00f2 a fissare la sede del califfato a Baghd\u0101d, dopo aver prevalso nella lotta fratricida con al-Am\u012bn.\nNell'819, la Persia fu amministrata dal generale persiano T\u0101hir, che aveva consentito ad al-Ma\u02bem\u016bn di vincere la guerra civile. Finito tuttavia il momento tahiride, durato peraltro abbastanza a lungo, nelle regioni persiane orientali e nelle terre transoxiane il potere pass\u00f2 nelle mani dei Samanidi persiani, che avevano avuto il governo delle regioni al di l\u00e0 dell'Oxus proprio dai loro signori tahiridi che, tra l'altro, avevano a lungo ricoperto anche la carica di governatore militare di Baghd\u0101d, consentendo agli Abbasidi di superare indenni vari momenti di grave difficolt\u00e0. I Samanidi, una delle prime dinastie autonome di ceppo iranico dopo la conquista araba, elessero Bukhara a loro capitale e fecero fiorire altre citt\u00e0 quali Samarcanda e Herat, rivitalizzando altres\u00ec la lingua e la cultura persiane. Tra i primi prosatori in lingua neo-persiana (che usa l'alfabeto arabo e buona parte del suo lessico, ma conserva caratteristiche strutturali indo-europee) vi fu al-Bal'am\u012b, compendiatore del capolavoro annalistico di \u1e6cabar\u012b (\"Kit\u0101b al-rusul wa l-mul\u016bk\", \"Libro dei profeti e dei re\"); a cavallo tra il periodo samanide e quello successivo ghaznavide, oper\u00f2 il celebre poeta Firdusi, autore dello \"Shahnameh\" (\"Il Libro dei Re\"), un enorme poema epico a struttura annalistica che narra la storia e le imprese mitizzate degli antichi sovrani di Persia.\nNel 913, la Persia occidentale fu conquistata dai Buwayhidi (o Buyidi), una confederazione di trib\u00f9 kurde provenienti dalle montuose regioni del Daylam. Essi stabilirono la loro capitale a Sh\u012br\u0101z, in un momento di grave disintegrazione politica del Califfato, cui essi - pur sciiti - imposero una stretta \"tutela\" a partire dalla conquista di Baghdad nel 945. Non pi\u00f9 semplice provincia dell'impero, la Persia and\u00f2 accentuando il suo ruolo centrale nella \"ecumene\" musulmana, all'interno di un mondo che peraltro diventava etnicamente e culturalmente sempre pi\u00f9 composito. Da ricordare anche la longeva dinastia degli Ziyaridi (930-1090 circa), inizialmente vassalli dei pastori Samanidi da cui si resero indipendenti, e che dopo un'effimera conquista dell'Iran centrale nel 931 - ove giunsero per qualche anno a controllare le citt\u00e0 di Hamadan, Kashan ed Isfahan - si ritirarono progressivamente nella regione montuosa a sud del Mar Caspio dove sopravvissero, barcamenandosi in difficile equilibrio con i potenti vicini turchi (Ghaznavidi e poi Selgiuchidi), almeno fino al 1090 circa.\nLa Persia governata dai Turchi.\nNel 999 emerse il turco Mahmud di Ghazna che alleatosi con i turchi Karakhanidi, ne distrusse la potenza dando inizio a una lunga era di predominio turco sui territori iranici. Il territorio samanide a sud dell'Amu Darya rimase a Mahmud, quello a nord ossia la Transoxiana, fu il bottino dei Karakhanidi. La corte di Ghazna (nell'odierno Afghanistan) divenne il centro del nuovo regno, ma Mahmud \u00e8 noto soprattutto per le sue numerose campagne di conquista nell'India nord-occidentale, che ne faranno una sorta di \"Alessandro Magno\" del mondo musulmano; delle sue imprese, presto divenute leggendarie, \u00e8 ampia eco nelle lettere persiane e turche delle epoche successive. La dinastia fu soppiantata nel 1040 circa dai turchi Selgiuchidi, ma un suo ramo indiano continu\u00f2 a regnare a Lahore fino al 1187. Il mondo iranico orientale conobbe in effetti nel 1037 una nuova invasione condotta dai Turchi Selgiuchidi a partire da nordest. Essi si spinsero sino a Baghdad, conquistandola nel 1055, soppiantando la dinastia dei sultani Buwayhidi e mettendo il califfo abbaside sotto la propria tutela: ricrearono cos\u00ec un vasto impero interetnico (arabo-turco-persiano), che ridonava il fasto perduto al languente califfato abbaside, e fecero inoltre rifiorire ogni ramo della cultura islamica medievale. Costruirono a Baghdad la celebre \"Ni\u1e93\u0101miyya\", la pi\u00f9 grande e prestigiosa universit\u00e0 del mondo islamico medievale, e edificarono tra le altre cose anche la \"Moschea del Venerd\u00ec\" a Isfahan. All'epoca del colto visir Nizam al-Mulk, autore del maggior trattato musulmano sull'arte politica (\"Siy\u0101sat-n\u0101me\" o \"Libro della Politica\"), alla corte dei Selgiuchidi si ritrovarono al-Ghazali (m. 1111), il massimo teologo dell'Islam Medievale, e Omar Khayyam (m. 1126), un fine matematico e astronomo, divenuto pi\u00f9 tardi noto in Occidente soprattutto come poeta e autore delle \"Rub\u0101\u02bfiyy\u0101t\" (\"Quartine\") di sapore scettico-epicureo. Al periodo tardo selgiuchide risalgono altre notevoli figure come il poeta mistico Sana'i di Ghazna (m. 1141) e i panegiristi Anvari (1191) e Khaqani di Shirvan (m. 1191 circa).\nTra la fine del XII e gli inizi del XIII secolo emerse la nuova ma effimera potenza degli shah del Khw\u0101rizm (Impero corasmio) che, con 'Ala al-Din Muhammad (1200-1220), governarono un territorio che andava da Baghdad alla Transoxiana. Ma furono sommersi dall'orda dei Mongoli di Hulagu e l'impero si sfald\u00f2; loro profughi - inizialmente guidati da Jalal al-Din Mankubirni (o Mangburn\u00ef, o Manguberti), figlio dell'ultimo sovrano del Khw\u0101rezm-Sh\u0101h sconfitto dai Mongoli - seguitarono a lungo ad aggirarsi nel mondo islamico in veste di predoni o mercenari, giungendo a condizionare non poco gli stessi avvenimenti della Siria ayyubide, poco prima che col\u00e0 assumessero il potere infine i Mamelucchi.\nAlla vigilia dell'avvento dell'epoca mongola raggiungono la piena maturit\u00e0 i due pi\u00f9 grandi poeti narrativi della letteratura persiana medievale: il mistico Farid al-Din 'Attar di Nishapur (m. tra il 1210 e il 1230) e il poeta epico-romanzesco Nizami di Ganja (m. 1204), le cui opere ispirarono i pi\u00f9 ammirati miniaturisti persiani delle epoche successive.\nLa Persia sotto i Mongoli (1219\u20131500).\nNel 1218, Gengis Khan invi\u00f2 ambasciatori e mercanti alla citt\u00e0 di Otrar, al confine nord-orientale del regno del Khw\u0101rezm, ma qui essi furono giustiziati dal governatore. Gengis, per vendetta, saccheggi\u00f2 Otrar nel 1219 e continu\u00f2 verso Samarcanda e le altre citt\u00e0 del nordest. Hulagu Khan complet\u00f2 la conquista della Persia e prese Baghdad (1258), ponendo termine alla esistenza del lungo califfato abbaside, e avanz\u00f2 verso il Mediterraneo, venendo fermato solo dai Mamelucchi del futuro Sultano Baybars nel 1260. La Persia divenne un \"Ilkhanato\", una parte del vasto Impero mongolo, ossia un dominio infeudato all'impero mongola. In questa pur tormentatissima epoca fiorirono alcuni dei maggiori talenti letterari della letteratura persiana medievale tra cui si devono citare almeno Sa\u02c1di (m. 1291) vissuto a Shiraz e Jalal al-Din Rumi (m. 1273), che visse tra l'Iran Orientale e l'Anatolia.\nNel 1295, l'Ilkhan Ghazan che regnava da Tabriz si convert\u00ec all'Islam e rinunci\u00f2 al giuramento di fedelt\u00e0 al Gran Khan. Gli Ilkhan patrocinarono le arti e coltivarono le raffinate tradizioni della Persia islamica, contribuendo a risollevare il Paese dopo le devastazioni arrecate dalla conquista mongola. Nel 1335, la morte dell'ultimo Ilkhan signific\u00f2 la fine dell'epoca mongola. Emersero presto dinastie locali, tra cui la dinastia dei Muzaffaridi che regn\u00f2 a Shiraz fino al 1393 dove visse il pi\u00f9 grande poeta persiano d'ogni tempo Hafez (m. 1390); e, a nord, la dinastia di origini mongole dei Jalayridi che regn\u00f2 nell'Iran nord-occidentale (e a Baghdad almeno fino al 1410). Quindi comparvero sulla scena alcune confederazioni di trib\u00f9 turcomanne: i Kara Koyunlu (\"Quelli del montone Nero\") che si emanciparono dai Jalayridi verso il 1375 e, dopo un'interruzione determinata dall'invasione timuride (v. infra) e alterne vicende, regnarono grosso modo sugli stessi territori fino al 1467; dopodich\u00e9 fu la volta della confederazione rivale degli Aq Qoyunlu (\"Quelli del Montone Bianco\") che succedettero ai primi governando tra il 1468 e la fine del secolo. In mezzo v'era stata per\u00f2 l'invasione del Tamerlano (di cui gli Aq Qoyunlu furono alleati) che, dagli ultimi decenni del XIV sec. fino alla sua morte nel 1405, aveva conquistato una vasta area, tra la Mesopotamia e l'Asia Centrale facendo di Samarcanda la sua capitale e una citt\u00e0 tra le pi\u00f9 ricche, ma senza avere il tempo di consolidare il nuovo impero. Le fonti medievali occidentali lo dipingono come sovrano ancora pi\u00f9 sanguinario di Gengis Khan: ad Isfahan, per esempio, avrebbe fatto uccidere 70.000 persone facendone macabra torre a monito dei sudditi. In realt\u00e0 l'epoca timuride rappresent\u00f2, oltre che l'ultima grande stagione della letteratura persiana classica, anche una delle epoche pi\u00f9 fulgide dell'arte e soprattutto dell'architettura musulmana. I discendenti di Tamerlano, spartitosi l'impero, governarono soprattutto le contrade pi\u00f9 orientali corrispondenti all'incirca all'attuale Afghanistan, ove prosper\u00f2 sino agli inizi del Cinquecento la magnifica corte di Herat (grande centro di letterati, tra cui l'ultimo grande classico il poeta Jami,\u00a0m. 1492, e di una scuola celebrata di miniaturisti), e alla Transoxiana con la sfarzosa corte di Samarcanda.\nDinastia Safavide (1501-1736).\nLa dinastia safavide era originaria dell'Azerbaigian, a quel tempo considerato parte della regione persiana. Lo shah safavide Ism\u0101\u02bf\u012bl I rovesci\u00f2 il trono di Ak Koyunlu (la confederazione turkmena dei \"Montoni bianchi\") e fond\u00f2 un nuovo impero persiano che includeva gli odierni Azerbaigian, Iran e Iraq, pi\u00f9 gran parte dell'Afghanistan. Le conquiste di Ism\u0101\u02bf\u012bl furono interrotte dagli Ottomani alla battaglia di Cialdiran nel 1514, dopo la quale la guerra tra Persia e Turchia divenne endemica.\nLa Persia safavide fu all'inizio uno Stato violento e caotico, ma nel 1588 sal\u00ec al trono lo shah \u02bfAbb\u0101s I, detto Abbas il Grande, che dette inizio a un rinascimento culturale e politico. Spost\u00f2 la capitale a I\u1e63fah\u0101n (che divenne in breve tempo uno dei pi\u00f9 importanti centri culturali del mondo islamico), sigl\u00f2 la pace con gli Ottomani, riform\u00f2 l'esercito, cacci\u00f2 gli Uzbeki dalla Persia e cattur\u00f2 la base portoghese sull'isola di Hormuz.\nCon i Safavidi, che erano sciiti, la Persia fu rapidamente e profondamente sciitizzata e divenne anzi la pi\u00f9 grande nazione sciita del mondo musulmano (posizione mantenuta dall'Iran moderno), e visse il suo ultimo periodo come potenza internazionale. L'elemento sciita divenne in breve tempo parte sostanziale della identit\u00e0 iranica, anche se contribu\u00ec a distanziare il mondo iranico dal resto della comunit\u00e0 musulmana (sunnita). All'inizio del XVII secolo, fu concordato un confine definitivo con l'impero ottomano che \u00e8 quello che ancora oggi divide Turchia e Iran. Tuttavia i Safavidi mantennero buoni rapporti con il mondo sunnita indiano (Impero Moghul) in funzione anti-ottomana; non a caso in questo periodo si accentuano gli scambi anche culturali con l'India musulmana e in letteratura si parla di un nuovo \"stile indiano\" che trova il suo massimo interprete nel poeta Sa'eb di Tabriz (1601-1677), ma educato alla corte di Isfahan. Nel XVII sec. si andranno accentuando anche i contatti diplomatici e commerciali con l'Europa.\nNel 1722 la Persia sub\u00ec la prima invasione dall'Europa dal tempo di Alessandro: Pietro il Grande, zar dell'impero russo, che progettava di impadronirsi dell'Asia centrale, penetr\u00f2 da nordovest, mentre gli Ottomani assediavano Isfahan.\nL'intesa tra russi e ottomani venne ufficialmente siglata nel 1724 col Trattato di Costantinopoli ove vennero perfezionate le modalit\u00e0 di ripartizione del territorio persiano.\nAnche se la Persia riusc\u00ec a respingere sia i Russi che i Turchi senza perdite territoriali, i Safavidi uscirono dalla guerra piuttosto indeboliti, e quando, quello stesso anno, essi cercarono di convertire forzatamente gli Afghani, di confessione sunnita, alla Sh\u012b\u02bfa, ne segu\u00ec una sanguinosa rivolta che mise fine alla loro dinastia. Per anni la Persia fu teatro delle scorrerie di trib\u00f9 guerriere di Afghani, che distrussero i resti dell'organizzazione statuale safavide.\nL'imperatore Nadir Shah (1736-47).\nL'impero persiano visse un'altra breve stagione con Nadir Shah negli anni 1730 e 1740. Figura di sovrano energico e ambizioso, egli respinse i Russi, sottomise gli Afghani e sconfisse molte delle trib\u00f9 nomadi dell'Asia centrale, tradizionali nemici dei Persiani. Si lanci\u00f2 quindi, emulo di Mahmud di Ghazna in una grande campagna di conquista dell'Afghanistan e dell'India Settentrionale, giungendo sino a Delhi e riportandone come trofeo il celebre \"trono del pavone\"; riusc\u00ec nel miracolo di conciliarsi le sconfitte trib\u00f9 afghane, arruolandole nel suo esercito e portando avanti una controversa politica di conciliazione tra sciiti e sunniti. Assassinato nel 1747, il suo impero non gli sopravvisse.\nL'impero si divide Dinastia Afsharidi (1747-96) a nord e la Dinastia Zand (1760-94) a sud.\nIl paese ricadde nell'anarchia e nella guerra civile. Vari sovrani tentano di impadronirsi per pochi mesi del potere, mentre sorgono ovunque principati e khanati di fatto indipendenti. La parte afghana continu\u00f2 con Ahmad Shah Durrani, fondatore di una dinastia che continuer\u00e0 per circa 80 anni controllando o facendo scorrerie su un vasto territorio che si estendeva tra l'Afghanistan e l'India Settentrionale sino a Delhi; la Persia invece, nella seconda met\u00e0 del secolo, si divise tra varie dinastie locali tra cui emerse nel nord la dinastia turca degli Afsharidi, della stessa trib\u00f9 di Nader Shah, che ebbe il suo centro a Mashad; nel sud, quella degli Zand, sotto la quale Shiraz conobbe forse l'apogeo del suo splendore.\nDinastia Qajar (1795-1925).\nAlla fine del secolo la Persia trov\u00f2 relativa stabilit\u00e0 e riconquist\u00f2 la sua unit\u00e0 sotto la dinastia Qajar turca (1795-1925), che spost\u00f2 la capitale a Tehran, ma si trov\u00f2 presto schiacciata tra l'impero russo, che si espandeva in Asia centrale e l'impero britannico che si espandeva in India, senza nessuna speranza di poter competere con le potenze industriali europee. Russi e Britannici imposero gradualmente un protettorato \"de facto\" alla Persia, dividendosela in aree di influenza pur senza mai invaderla direttamente, ma rendendola via via sempre pi\u00f9 economicamente dipendente. La Convenzione anglo-russa del 1907 defin\u00ec le sfere d'influenza russa e britannica, rispettivamente sul nord e sul sud del Paese, dove stazionarono contingenti rispettivamente russi (\"brigata cosacca\") e britannici. In effetti, in quegli stessi anni (1901), lo shah Mohammad Ali Qajar garant\u00ec a William Knox D'Arcy, poi direttore della Anglo-Persian Oil Company, una concessione per esplorare e sfruttare i giacimenti di petrolio del sud del Paese. Il petrolio fu scoperto nel 1908 a Masjed-e Soleyman nella Persia sud-occidentale, a difesa dei quali fu schierato un contingente di truppe britanniche.\nSempre negli stessi anni, a partire dalla cosiddetta \"Rivolta del tabacco\" del 1891, la Persia conobbe i suoi primi \"moti costituzionali\" che culminarono nella Rivoluzione costituzionale iraniana del 1906. Con l'iniziale sostegno britannico, la borghesia dei bazar, l'intellighenzia urbana e il clero sciita pi\u00f9 illuminato si allearono per strappare allo shah il riconoscimento di un libero parlamento (Majles) e di pi\u00f9 ampie libert\u00e0 politiche. Il Parlamento si oppose pi\u00f9 volte alla politica arrendevole della corona nei confronti degli interessi occidentali. Abbandonato dagli inglesi dopo la Convenzione anglo-russa del 1907, il movimento costituzionalista fu soppresso dalle truppe russe nel 1908. Ritornati al potere a Teheran nel 1909, i costituzionalisti furono definitivamente sconfitti dall'intervento militare zarista nel 1911, che restaurarono la dinastia Qajar. L'istituzione parlamentare sopravvisse tuttavia alla repressione.\nA causa della sua posizione strategica tra l'Impero ottomano e i possedimenti coloniali russi e britannici nella regione, la Persia fu coinvolta nelle operazioni militari durante la prima guerra mondiale. Parte di queste operazioni aveva come obiettivo i giacimenti petroliferi della Persia e delle regioni circostanti, e alla fine della guerra la Gran Bretagna riusc\u00ec a imporre il suo controllo sui sempre pi\u00f9 lucrosi giacimenti. In quegli stessi anni si fece anche sentire tra l\"intellighentsia\" persiana l'influsso della Rivoluzione russa e nacquero nelle citt\u00e0 movimenti e partiti di ispirazione marxista. Nel 1920 i sovietici sbarcarono a Bandar Azali, sul Caspio, all'inseguimento dei russi bianchi in fuga. Fu quindi proclamata la Repubblica Socialista del Gilan ed anche la Provincia dell'Azerbaijan proclamo' la sua indipendenza. Nel febbraio 1921 Reza Khan, a capo della Brigata Cosacca, marcia su Teheran ed impone il Governo di Zia Tabatabai. Lo stesso mese, il nuovo governo firma un Trattato di Amicizia con Mosca che prelude al ritiro sovietico dal Gilan ed alla fine delle Repubbliche separatiste.\nDinastia Pahlavi (1925-79).\nNel 1925 il generale Reza Khan, comandante dell'esercito e uomo forte del Paese fin dal 1921, s'impadron\u00ec del potere, autonominandosi sci\u00e0 al posto del deposto sovrano Qajar e stabil\u00ec la dinastia Pahlavi. Nel 1933 Reza shah rinegozi\u00f2 la concessione petrolifera dell'Anglo-Iranian Oil Company. Nel 1935 egli consegn\u00f2 l'antico nome della Persia definitivamente alla storia, e impose alla comunit\u00e0 internazionale il nome di Iran. Il nuovo sovrano diede inizio a un'energica politica di modernizzazione del paese, potenziando le sue strutture amministrative e militari, attuando un programma di sedentarizzazione forzata delle numerose trib\u00f9 nomadi, e dando inizio a una politica culturale dai toni filo-occidentali e marcatamente anticlericali, in sintonia con quanto avveniva in quegli stessi anni nella vicina Turchia di Mustafa Kemal Atat\u00fcrk. Il Paese rimaneva comunque soggetto all'influenza dei britannici e dei sovietici e la situazione non mut\u00f2 fino alla seconda guerra mondiale.\nNel 1941, nonostante fosse formalmente neutrale, l'Iran fu invaso dagli inglesi e dai sovietici. Il sovrano fu costretto dai britannici ad abdicare e il figlio Mohammad Reza Pahlavi divenne il secondo shah della dinastia, avviando una stagione politica ed economica in stretta alleanza d'interessi con gli Stati Uniti d'America, per conto dei quali si disse pi\u00f9 volte che egli fungesse da \"guardiano\" della vitale area strategica del Golfo Persico. Nel 1943 si tenne nella capitale persiana la Conferenza di Teheran tra Stalin, Churchill e Roosevelt, la prima Conferenza interalleata al vertice. Nel 1946 il mancato ritiro delle truppe sovietiche dal nord del Paese origin\u00f3 la crisi dell'Azerbaijan, primo aperto contrasto tra gli alleati e preavviso dell'imminente Guerra fredda.\nNel 1951 fu nominato Primo Ministro Mohammad Mossadeq, che nazionalizz\u00f2 l'industria petrolifera - allora controllata dalla britannica Anglo-Iranian Oil Company (oggi nota come British Petroleum) - provocando una grave crisi internazionale discussa anche al Consiglio di Sicurezza delle Nazioni Unite (Crisi di Abadan). La reazione inglese fu il blocco delle esportazioni di petrolio che provoc\u00f2 una profonda crisi economica. Il Paese fu attraversato da profonde tensioni politiche a cui Mossadeq rispose con politiche populistiche. La crisi interna culmin\u00f2 nel 1953 con la rottura del Fronte Popolare che sosteneva Mossadeq e la deposizione manu militari del primo ministro popolar-nazionalista. Durante la crisi lo shah si era recato in temporaneo esilio in Italia e ritorn\u00f2 a Teheran in trionfo. Questi diede il via negli anni sessanta a una controversa \"Rivoluzione Bianca\" con l'intento di ottenere attraverso la riforma agraria una moderata redistribuzione delle terre. La politica interna conobbe una stretta repressiva e antidemocratica, che port\u00f2 ancora una volta le forze pi\u00f9 vive della societ\u00e0 - intellighenzia urbana, partiti di sinistra, borghesia del bazar, clero sciita militante - ad allearsi contro il potere costituito.\nLa Rivoluzione Iraniana e la Repubblica Islamica.\nA seguito di un'inarrestabile spirale di pubbliche manifestazioni d'opposizione represse nel sangue e di ulteriori strette repressive (in cui si distingueva la Savak ovvero la famigerata polizia segreta), il potere della dinastia Pahlavi giungeva alla fine nel febbraio del 1979. Lo shah, nominato il moderato Shapur Bakhtyar del Fronte Nazionale nuovo primo ministro, part\u00ec per l'esilio nel gennaio del 1979, morendo poi in Egitto nel 1980; e dal suo esilio a Parigi giungeva nel febbraio del 1979 all'aeroporto di Teheran l'ayatollah Ruhollah Khomeini, il protagonista della rivoluzione islamica che prendeva subito il potere sull'onda dell'entusiasmo popolare.\nPoco dopo il rientro dell'Ayatollah Khomeini e la vittoria del movimento rivoluzionario (11 febbraio 1979), veniva votata una nuova costituzione islamica basata sul principio della \"velayat-e faqih\" ossia \"governo dei dotti (dell'Islam)\". Venne imposto il velo alle donne, ci furono dure repressioni, e la rivoluzione cont\u00f2 migliaia di morti. Nell'aprile 1979 viene proclamata la Repubblica Islamica ed i partiti di sinistra vengono progressivamente messi fuori legge e la stampa sotto rigido controllo. La rivoluzione compie una svolta radicale con la presa dell'Ambasciata americana, che origina la crisi degli ostaggi e la caduta del governo islamico-liberale moderato Mehdi Bazargan. Iniziava la vicenda della nuova Repubblica Islamica d'Iran, uno Stato che costituisce una sorta di ardito esperimento costituzionale in cui si cercher\u00e0 di coniugare elementi della tradizione politico-istituzionale occidentale (parlamento, divisione dei poteri, elezioni a suffragio universale) e la tradizione islamica cos\u00ec come viene interpretata dalla gerarchia sciita. Nel 1980 viene eletto il primo Presidente della Repubblica Islamica Abolhassan Banisadr che, entrato anch'egli in collisione con i vertici del partito religioso egemone, era costretto nel luglio 1981 a fuggire dall'Iran. Al suo posto viene eletto l'Ayatollah Ali Khamenei.\nGli anni ottanta conobbero un lungo e devastante conflitto con l'Iraq di Saddam Hussein (1980-87), conclusosi senza vincitori n\u00e9 vinti. Saddam Hussein attacca a sorpresa nel settembre del 1980 pensando che l'Iran sconvolto dalla Rivoluzione sia troppo debole per resistere, ma l'esercito e l'aviazione iraniana fermano l'offensiva irachena. La guerra diventa quindi una logorante guerra di posizione paragonabile alla prima guerra mondiale. Nel 1981, subito prima dell'insediamento del nuovo presidente statunitense Ronald Reagan gli Accordi di Algeri mettono fine alla crisi degli ostaggi (Iran). Al fronte l'Iran prende l'iniziativa con una serie di offensive, delle \"ondate umane\" di giovani Pasdaran che comportano pesantissime perdite. Per fermare gli attacchi Saddam Hussein utilizza anche le armi chimiche. Nel 1989 muore l'Imam Khomeini ed ai suoi funerali partecipano due milioni di persone in delirio. Al suo posto diventa Guida della Rivoluzione l'Ayatollah Ali Khamenei.\nIn economia il governo islamico ha promosso la crescita di grandi Fondazioni che gestiscono le strutture economiche e produttive pi\u00f9 importanti e, contando sulla rendita petrolifera, ha favorito vasti programmi di sviluppo e di aiuti alle fasce pi\u00f9 deboli e emarginate. Il nuovo potere ha con successo promosso una scolarizzazione di massa e favorito, pur dentro le rigide regole dell'etica islamica, una certa emancipazione delle donne: nelle universit\u00e0 iraniane oggi sono donne oltre la met\u00e0 degli studenti, l'esercizio di arti e professioni \u00e8 stato loro garantito. Gli anni novanta hanno visto una moderata apertura del regime teocratico, soprattutto alle nuove istanze politico-culturali poste dal mondo giovanile e femminile nel periodo della presidenza di Mohammad Khatami (1997-2005), un religioso di idee liberali. Nel paese \u00e8 cresciuto un vasto movimento per i diritti civili che ha trovato espressione nella figura dell'avvocatessa Shirin Ebadi, Premio Nobel per la pace nel 2003; il paese ha inoltre conosciuto una straordinaria fioritura culturale che si \u00e8 espressa tra l'altro in un profondo generale rinnovamento della letteratura persiana e in una produzione cinematografica che ha ottenuto vasti riconoscimenti internazionali.\nAgli inizi del nuovo secolo l'Iran ha imboccato la strada della ricerca nucleare e, con l'aiuto della tecnologia (e il supporto politico-diplomatico) dei Russi, si appresta a costruire una serie di centrali per la produzione di energia. Quest'ultimo sviluppo ha portato il paese in rotta di collisione con Israele e con l'Occidente e, a partire dalla nuova presidenza di Mahmud Ahmadinejad, un conservatore uscito dalla milizia nel corpo dei Pasdaran, si \u00e8 accentuato il clima di sospetto e di ostilit\u00e0 soprattutto con gli USA dell'amministrazione Bush che, dopo l'invasione dell'Afghanistan e dell'Iraq, mantengono truppe consistenti e in pieno assetto di guerra in paesi confinanti con l'Iran. Nell'estate del 2009 ci fu la rielezione del Presidente Ahmadinejad che fu poi sostituito nell'estate 2013 dal presidente Ruhani.\nCultura.\nLingua.\nIl persiano appartiene alle lingue iraniche ed \u00e8 una lingua indoeuropea la cui evoluzione pu\u00f2 essere suddivisa in tre fasi:\nArte.\nAl periodo preistorico (VI-IV millennio a.C.) risale un'abbondante produzione di ceramiche dipinte con figure geometriche e sagome di vari animali, con fitti tratteggi decorativi, provenienti dalle regioni centrali e dall'Elam, nel Sud-Ovest del paese.\nLargamente esposta a influenze sumere, la civilt\u00e0 elamitica (III-II millennio a.C.) ha lasciato un unico monumento, l'imponente ziqqurat di Choqa zanbil, e numerosi manufatti, ritrovati soprattutto a Susa. A essa si fanno risalire i bronzi del Luristan, mentre ad altre culture, assire ed urartee, rimandano le tazze e i bacili in oro e argento con figurazioni a sbalzo ritrovati presso Hasanlu, Ziwiye e Kalar Dasht.\nIn epoca achemenide (550-330 a.C.) le capitali imperiali offrono il quadro di una civilt\u00e0 artistica ispirata a modelli assiro-babilonesi, ma originale nelle novit\u00e0 architettoniche utilizzate. I palazzi di Pasargade, Susa, Persepoli, eretti su terrazze fortificate, includono portici, scalinate, ingressi monumentali e comprendono l\"'apadana\", immensa sala riservata alle udienze con decine di colonne dai fastosi capitelli decorati con figure animali. I rilievi, talora in mattonelle smaltate (Susa) ma pi\u00f9 spesso in pietra, illustrano lunghe processioni o combattimenti. Significativi i rari templi zoroastriani a torre e le tombe rupestri dei re con prospetti scolpiti. Di particolare raffinatezza la lavorazione dei metalli e l'oreficeria. Con la conquista di Alessandro e il dominio dei Seleucidi (330-250 a.C.) la decorazione architettonica si arricch\u00ec di motivi classici: vennero coniate monete sul modello greco e si costruirono citt\u00e0 secondo i principi urbanistici del mondo ellenistico. Alla dominazione partica (250 a.C. - 240 d.C.) risalgono i palazzi di Assur, Hatra, Warka, con grandi arcate coperte di volte a botte, i cosiddetti \"iwan\", destinati a grande fortuna anche in epoca islamica.\nNel periodo sasanide (224-632) sorgono, a Firuzabad, N\u012bsh\u0101p\u016br e Ctesifonte, palazzi con \"iwan\" colossali e coperture a cupola, rivestiti di paramenti di stucco lavorato; la scultura \u00e8 rinnovata da apporti romani (rilievi rupestri nella valle di Naqsh-i-Rustam); le arti minori sono di grande valore decorativo: ad esempio si realizzavano coppe in argento sbalzato, tessuti di seta con motivi geometrici e araldici.\nLetteratura.\nLa letteratura persiana della fase pi\u00f9 recente o neopersiana, scritta in alfabeto arabo, ha il suo primo centro nel X secolo nella corte samanide di Bukhara, ove si distinse una prima pleiade di poeti panegiristi (Rudaqi, Farrokhi, 'Onsori, Manuchehri e il grande Firdusi (m. 1026 circa), l'autore dell'epos nazionale iranico: \"Libro dei Re\", un poema di oltre 50000 versi, tradotto in italiano da Italo Pizzi. I generi pi\u00f9 coltivati dai poeti classici sono: la \"quartina\", di carattere spesso gnomico-sentenzioso, o talora quasi filosofico, in cui eccelse Omar Khayyam (m. 1126 circa); la \"qasida\", una sorta di ode panegiristica in cui si distinsero poeti quali Amir Mo'ezzi (m.1147), Khaqani (m. 1191 circa), Anvari (m.1191); il \"ghazal\", un componimento tipicamente lirico che \u00e8 un po' l'equivalente del nostro sonetto, in cui emerse Hafez di Shiraz (m. 1390), considerato il \"Petrarca\" dei persiani, ammirato in traduzione dal Goethe e imitato ad libitum, nella cui opera si combinano ambiguamente temi erotici e mistici, edonismo e religiosit\u00e0; il \"masnav\u00ec\", poema lungo in distici a rime baciate, di vario argomento (epico, romanzesco, mistico, didattico ecc.) che ebbe tra i suoi massimi cultori i poeti epici Daqiqi (m. 980 circa), il citato Firdusi e Asadi (m. 1073 circa); i poeti romanzeschi Gorgani (m.1080 circa), Nezami di Ganja (m. 1204) e Khwaju di Kerman (m. 1352); poeti satirici come 'Obeyd Zakani di Shiraz (m. 1371 circa); i poeti mistici Sana'i di Ghazna (m. 1141), Farid al-Din 'Attar (m. 1230 circa), Gialal al-Din Rumi (m. 1273), Sa'di (m. 1291). Nezami di Ganja si esercit\u00f2 un po' in tutti i generi di masnavi su nominati e ne compose un celeberrimo \"Quintetto\" che fu presto imitato da numerosi poeti persiani e turchi, oltre che fornire materia d'ispirazione ai miniaturisti dei secoli seguenti. Il periodo classico si chiude con il versatile J\u0101m\u012b (m. 1492) che oper\u00f2 alla corte di Timuridi di Herat.\nLe guerre civili e le conseguenti migrazioni in India diedero vita al cosiddetto \"stile indiano\", che godette la protezione dei principi moghul e, riportato in Persia, influenz\u00f2 poi la letteratura dell'epoca safavide (1500-1736). La produzione letteraria moderna pi\u00f9 significativa \u00e8 rappresentata dalla poesia satirica e dalla prosa: questa si ispira sia alla prosa di viaggio medievale di Naser-e Khosrow, sia alle traduzioni di autori occidentali, mentre i poeti cercano una sintesi fra tradizione stilistica classica e modelli europei e americani. Tra gli scrittori pi\u00f9 noti in occidente, vi sono il prosatore Sadegh Hedayat e Nima Yushij, quest'ultimo fautore di una poetica europeizzante."}
{"id": "1660568", "revid": "123153941", "url": "https://it.wikipedia.org/wiki?curid=1660568", "title": "Personaggi di Fullmetal Alchemist", "text": "\"Fullmetal Alchemist\" \u00e8 un manga scritto e illustrato da Hiromu Arakawa e pubblicato in Giappone dalla Square Enix nello \"Shonen Gangan\". L'anime tratto da esso \u00e8 stato prodotto dalla Bones nel 2003. Nel 2009 \u00e8 stata creata una seconda serie animata, che fa ripartire la storia \"da zero\" per seguire pi\u00f9 da vicino quella del manga, seppur presentando anch'essa qualche differenza. Questa pagina racchiude i personaggi del manga e delle serie animate, gli stessi inoltre compaiono anche nei lungometraggi animati \"Il conquistatore di Shamballa\" e \"Fullmetal Alchemist - La sacra stella di Milos\".\nLa prima serie animata parte dalla stessa storia del manga, anche assieme agli stessi personaggi, per poi, successivamente, separarsene e giungere dopo 51 episodi a un suo proprio finale. Questo causa una differenza di personaggi nelle due opere, e delle stesse azioni dei personaggi comuni. Inoltre, nell'anime compaiono personaggi specificatamente inventati per il corso di questa vicenda, non presenti nel manga. Nella pubblicazione cartacea, allo stesso modo, fanno la loro comparsa nuovi personaggi, non apparsi nei capitoli sui quali ci si \u00e8 basati per costruire la prima saga televisiva. Anche la seconda serie televisiva, bench\u00e9 rimanga molto pi\u00f9 vicina al manga, presenta alcune differenze con la versione cartacea.\nPersonaggi principali.\nEdward Elric.\n, l'alchimista d'acciaio, soprannominato Ed, \u00e8 il protagonista della serie. Possiede al posto del braccio destro e della gamba sinistra due protesi chiamate automail. \u00c8 molto sensibile ai commenti riguardanti la sua bassa statura e odia il latte, nonostante questo lo possa aiutare a crescere. \u00c8 il pi\u00f9 giovane Alchimista di Stato ed \u00e8 un tipo molto testardo, impetuoso e deciso. D\u00e0 sicuramente la preferenza all'azione piuttosto che alla riflessione anche se, dopo avere agito, riflette molto su ci\u00f2 che ha fatto. \u00c8 in grado di eseguire trasmutazioni senza utilizzare il cerchio alchemico. \u00c8 doppiato in giapponese da Romi Paku e in italiano da Renato Novara in entrambe le serie, mentre la sua voce italiana da bambino \u00e8 prestata da Patrizia Scianca, tranne nell'episodio 61 di \"Brotherhood\" dove al suo posto vi \u00e8 Cinzia Massironi.\nAlphonse Elric.\n, soprannominato Al, \u00e8 il fratello minore di Edward e il coprotagonista della serie. La sua anima \u00e8 legata a una grande armatura di piastre che gli fa da corpo, cos\u00ec che molti lo credono il vero \"Alchimista d'Acciaio\". Alphonse \u00e8 il pi\u00f9 calmo dei due fratelli e funziona da contraltare al carattere impulsivo di Edward, in quanto si dimostra pi\u00f9 timido e introverso, molto dolce e sentimentale, nel complesso ponderato e amante degli animali. \u00c8 doppiato in giapponese da Rie Kugimiya e in italiano da Benedetta Ponticelli in entrambe le serie.\nWinry Rockbell.\n \u00e8 un'esperta meccanica di automail e amica d'infanzia dei due fratelli Elric. Insieme a sua nonna paterna Pinako Rockbell ha costruito gli automail per Edward e li ripara quando questi si rompono o si danneggiano. I suoi genitori, medici \"missionari\", sono stati uccisi da Scar. Viene presa in ostaggio dall'esercito e salvata da Edward.\nNell'anime del 2003 i suoi genitori vennero uccisi durante la guerra di Ishbar da un titubante Roy Mustang, sotto ordine di Basque Grand, poich\u00e9 sul campo di battaglia curavano sia alleati che nemici e questi ultimi tornavano a combattere contro i soldati. \u00c8 doppiata in giapponese da Megumi Toyoguchi nella prima serie e da Megumi Takamoto nella seconda; in italiano la sua voce \u00e8 prestata da Elisabetta Spinelli in entrambe le serie, tranne negli episodi 60 e 61 di \"Brotherhood\", dove \u00e8 doppiata rispettivamente da Serena Clerici e da Emanuela Pacotto.\nIzumi Curtis.\n \u00e8 la maestra di alchimia di Edward e Alphonse Elric. Ella li prese sotto la sua custodia dopo la morte della madre e dopo averli sottoposti a un periodo di prova su un'isola deserta, addestrandoli nell'alchimia, filosofia, arti marziali e alla sopravvivenza. I suoi metodi ricalcano l'allenamento a cui si sottoppose da giovane e in cui fu costretta a sopravvivere per un mese nella landa fredda e inospitale intorno a Briggs. \u00c8 molto legata ai due ragazzi e li considera quasi come figli propri; sebbene interrompa il loro rapporto dopo avere scoperto del loro tentativo di trasmutazione umana e del fatto che Edward sia entrato nell'esercito, continua ad aiutarli in ogni modo. Donna violenta e dal temperamento forte, Izumi sa essere letale in combattimento o nel rifilare punizioni, per cui i fratelli Elric ne sono terrorizzati. L'abilit\u00e0 in combattimento di Izumi \u00e8 tale da riuscire a sconfiggere in poco tempo tutte le chimere di Greed, e da fare passare in secondo piano la sua malattia. Inoltre l'alchimia pi\u00f9 usata dai fratelli Elric, quella che crea gigantesche mani utilizzando il cemento o la pietra, \u00e8 tipica anche della donna.\nAnni prima dell'inizio della storia Izumi e il marito Shigu aspettavano un bambino, ma il figlio nacque morto, spingendo la donna a compiere una trasmutazione umana per riportarlo in vita. Il tentativo fallito le provoc\u00f2 la perdita degli organi riproduttivi, rendendole impossibile una nuova gravidanza e causandole debolezza e occasionali conati di sangue. Avendo visto la \"verit\u00e0\", Izumi \u00e8 in grado di eseguire trasmutazioni senza cerchio alchemico e attira le attenzioni degli homunculus e dell'esercito come un potenziale sacrificio umano. Mentre lei e il marito sono in viaggio per Amestris per sfuggire all'esercito, si imbattono in Van Hohenheim, che le ridispone le interiora per migliorare il flusso sanguigno, migliorando parzialmente la sua condizione, e la convince a contrastare con lui l'esercito. Partecipa con il marito alla battaglia finale contro il Padre, prima sconfiggendo Sloth insieme ai fratelli Armstrong, poi combattendo contro il Padre a fianco dei suoi allievi.\nNella prima serie anime il tentativo di Izumi di riportare in vita il figlio genera l'homunculus Wrath. Affranta dall'avergli dato involontariamente vita, la donna tenta di instaurare un rapporto con l'essere, ma questi fugge. Izumi muore prima dell'inizio de \"Il conquistatore di Shamballa\", in cui viene mostrato che l'anima della madre e quella del figlio si ricongiungono nell'aldil\u00e0. Nell'OAV \"I racconti della maestra\", che esplora il suo addestramento giovanile, si scopre che il suo cognome da ragazza \u00e8 Harnet e che nel 1897 aveva diciotto anni, il che significa che nel 1914, quando si svolge gran parte della storia, ha 35 anni. \u00c8 doppiata in giapponese da Sh\u014dko Tsuda e in italiano da Donatella Fanfani in entrambe le serie, fatta eccezione nell'episodio 60 di \"Brotherhood\" in quanto doppiata da Cinzia Massironi.\nVan Hohenheim.\n \u00e8 il padre di Edward Elric e Alphonse Elric, andatosene di casa quando i due erano ancora molto piccoli. \u00c8 l'unico sopravvissuto alla distruzione di Xerses e nel suo corpo sono concentrate le anime di met\u00e0 degli abitanti di quella citt\u00e0. Il suo nome, cos\u00ec come l'immortalit\u00e0 acquisita, sono un dono del primo homunculus, in quanto inizialmente era uno schiavo privo di nome e conosciuto come . Il suo nome deriva dal famoso alchimista Paracelso.\nNell'anime del 2003 invece il suo nome \u00e8 . \u00c8 sempre il padre di Ed e Al, andatosene di casa poco dopo la nascita di Alphonse, ma per il resto la sua storia \u00e8 molto diversa rispetto al fumetto. Si scopre che la sua anima ha circa quattrocento anni, che \u00e8 sopravvissuto passando di corpo in corpo sfruttando delle pietre filosofali, e che ha abbandonato i familiari affinch\u00e9 non scoprissero che il suo corpo iniziava a deteriorarsi. Quando affronta Dante, che centinaia di anni prima era stata la sua donna, ella lo spedisce nel Portale. Hohenheim riesce ad attraversarlo, ritrovandosi nel nostro mondo. \u00c8 doppiato in giapponese da Masashi Ebara nella prima serie e da Unsh\u014d Ishizuka nella seconda, mentre la sua voce italiana \u00e8 prestata da Raffaele Farina in entrambe le serie.\nPadre.\nIl , presente solo nel manga e nell'anime 2009, \u00e8 il primo homunculus, creato nell'antica citt\u00e0 di Xerxes a partire dal sangue di Van Hohenheim, al quale pertanto assomiglia molto fisicamente. Come ricompensa per averlo \"generato\" don\u00f2 a Van Hohenheim sia il nome che la conoscenza dell'alchimia, sollevandolo cos\u00ec dalla sua condizione di schiavo. Fu lui a creare un enorme cerchio alchemico intorno a Xerses, facendo credere al re di Xerses di potere ottenere l'immortalit\u00e0, sacrificando gli abitanti della citt\u00e0 per ottenere un corpo umano e l'immortalit\u00e0. \u00c8 inoltre lui che cre\u00f2 gli homunculus infondendo loro parte della sua anima sotto forma di pietra filosofale. \u00c8 lui che diede origine allo Stato di Amestris, con il fine di ripetere, in scala molto maggiore, ci\u00f2 che fece a Xerses. Riesce a realizzare trasmutazioni alchemiche senza muovere nemmeno un muscolo e possiede tutti i poteri trasmessi anche ai suoi figli. \u00c8 doppiato in giapponese da Iemasa Kayumi e in italiano da Raffaele Farina e da Silvano Piccardi nelle scene in cui si trova nell'ampolla.\nDante.\n, personaggio che appare solo nella prima serie animata e conosciuta inizialmente solo come maestra di Izumi, si rivela poi essere l'antagonista principale della serie, ovvero colei che comanda gli homunculus. Anche la sua anima ha pi\u00f9 di quattrocento anni, e fu la prima donna di Van Hohenheim. Vuole la pietra filosofale allo scopo di spostarsi da un corpo all'altro per prolungare la propria vita. \u00c8 doppiata in giapponese da Sh\u014dko Tsuda e in italiano da Marisa Della Pasqua come Lyra e da Laura Rizzoli nelle scene da anziana.\nMilitari.\nMolti personaggi di Fullmetal Alchemist fanno parte dell'esercito di Amestris, le cui uniformi sono blu; i soldati di Briggs indossano inoltre un cappotto nero, o un'uniforme bianca durante le missioni. Edward, nonostante faccia parte dell'esercito in quanto alchimista di stato, non indossa mai tale uniforme, cos\u00ec come non la indossa Shou Tucker, alchimista di stato ricercatore.\nRoy Mustang.\nIl colonnello \u00e8 noto come l'alchimista di fuoco. \u00c8 in grado di creare scintille con l'ausilio di un guanto in fibra sintetica con sopra stampato un cerchio alchemico e, controllando la concentrazione di ossigeno nell'aria, riesce a indirizzare con estrema precisione getti di fuoco. Questa tecnica lo rende molto potente e letale in battaglia, ma a volte, come sotto la pioggia, essa si rivela del tutto inutile. Partecip\u00f2 alla guerra di Ishbar in cui si rese conto di come gli alchimisti e i militari non aiutino affatto il paese. Per questo ambisce al titolo di Comandante Supremo, poich\u00e9, rivestendo il grado pi\u00f9 alto dell'esercito, non sarebbe pi\u00f9 costretto a eseguire ordini ingiusti e sarebbe in grado di cambiare in meglio il regno e proteggere pi\u00f9 persone. Nella seconda serie anime viene costretto da Pride a compiere una trasmutazione umana, perdendo la propria vista che, in seguito, riesce a recuperare grazie alla pietra filosofale. \u00c8 doppiato in giapponese da T\u014dru \u014ckawa nella prima serie e da Shin'ichir\u014d Miki nella seconda, mentre la sua voce italiana \u00e8 prestata da Gianluca Iacono in entrambe le serie.\nMaes Hughes.\nIl tenente colonnello \u00e8 il migliore amico di Roy Mustang e fa parte del reparto investigativo. \u00c8 pazzamente innamorato della moglie e adora sua figlia , vantandosi con tutti di quanto sia dolce e carina. \u00c8 un uomo molto gentile, dai capelli neri e gli occhi verdi, che porta gli occhiali e una barba leggera lungo la linea della mandibola. Nonostante il suo aspetto compassato e la sua vena comica, Hughes \u00e8 un prezioso alleato di Mustang nel suo piano per diventare comandante supremo ed \u00e8 dotato di una mente acuta e di discrete abilit\u00e0 in combattimento.\nSar\u00e0 il primo a scoprire i rapporti esistenti tra gli homunculus e i piani alti dell'esercito. Morir\u00e0 proprio per questo motivo per mano di Envy: l'homunculus lo attaccher\u00e0 prima sotto l'aspetto del sottotenente Maria Ross e poi sotto le sembianze di sua moglie, rendendolo completamente incapace di reagire all'attacco. Per essere caduto in servizio sar\u00e0 promosso di due gradi, sino a generale di brigata. In \"Il conquistatore di Shamballa\" compare il suo alter ego, un uomo severo e dal carattere molto pi\u00f9 introverso dello Hughes originale. Al termine del lungometraggio spara all'efferata nazionalsocialista Dietlinde Eckart avendola scambiata per un mostro e trova il coraggio per aprirsi all'amata Glacia, alter ego di Glacier. \u00c8 doppiato in giapponese da Keiji Fujiwara e in italiano da Alessandro Maria D'Errico in entrambe le serie.\nRiza Hawkeye.\nIl tenente \u00e8 il braccio destro di Roy Mustang. \u00c8 dedita al lavoro, attenta, rigorosa e in costante contrasto con il suo pigro superiore. Nonostante ci\u00f2 nutre un grande affetto e una grande ammirazione per Mustang, che definisce la persona a lei pi\u00f9 cara e del quale condivide gli ideali e il desiderio di rendere il paese un posto migliore. \u00c8 un'abilissima cecchina in grado di maneggiare ogni tipo di arma da fuoco con estrema precisione. Nel corso della serie ottiene un cane da Kain Fury, che chiama e addestra con grande disciplina.\nRiza \u00e8 la figlia del maestro di alchimia di Roy Mustang e sulla sua schiena \u00e8 disegnato un complesso cerchio alchemico, in cui sono celati i segreti dell'alchimia di fuoco del padre. Dopo la guerra di Ishbar, Riza, scioccata dalla distruzione che pu\u00f2 causare l'alchimia, chiede a Mustang di carbonizzarle la schiena e rendere indecifrabile il suo tatuaggio per impedire la nascita di un secondo alchimista di fuoco. Quando Mustang inizia a investigare sulla collaborazione tra homunculus ed esercito, Riza viene riassegnata come assistente personale di King Bradley come potenziale ostaggio. Dopo avere scoperto che il figlio di Bradley, Selim, \u00e8 anch'egli un homunculus, Riza trova un modo per fare giungere la notizia a Mustang e in seguito defeziona dall'esercito per aiutare il suo superiore nel rovesciare King Bradley. \u00c8 doppiata in giapponese da Michiko Neya nella prima serie e da Fumiko Orikasa nella seconda, mentre la sua voce italiana \u00e8 prestata rispettivamente da Simona Biasetti e da Tania De Domenico.\nJean Havoc.\nCon il grado di tenente, \u00e8 uno dei sottoposti di Roy. Molto abile con le armi da fuoco, fumatore incallito, \u00e8 costantemente in cerca di una ragazza. Durante un appuntamento conosce Solaris, sotto la cui identit\u00e0 si cela in realt\u00e0 Lust, la quale cerca invano di estrarre dall'uomo informazioni su Mustang. Durante lo scontro con Lust viene ferito alla colonna vertebrale dall'homunculus e rimane paralizzato dalle gambe in gi\u00f9. Impossibilitato a seguire il proprio colonnello, torna a lavorare nell'attivit\u00e0 di famiglia, supportando comunque la squadra di Mustang con i rifornimenti. Nell'epilogo dell'anime recupera l'uso delle gambe grazie alla pietra filosofale di Tim Marcoh, nel manga viene mostrato che ha recuperato parzialmente l'uso delle gambe, abbastanza da stare in piedi, e di stare facendo riabilitazione per tornare a camminare del tutto, sotto la supervisione del dottor Knox.. \u00c8 doppiato in giapponese da Yasunori Matsumoto nella prima serie e da Y\u016bji Ueda nella seconda, mentre in italiano la sua voce \u00e8 prestata da Patrizio Prata in entrambe le serie.\nHeymans Breda.\n \u00e8 un sottotenente al servizio di Roy: inizialmente di stanza a East City, sar\u00e0 uno dei fedelissimi che l'alchimista di fuoco porter\u00e0 con s\u00e9 a Central City. Fisicamente si presenta come un soldato sulla trentina dal fisico tarchiato e massiccio e capelli rossicci rasati ai lati della testa. Anche il viso ha tratti marcati, specie il naso, mentre gli occhi sono piccoli e chiari. Molto spesso viene rappresentato nell'atto di mangiare qualcosa e tende a portare la giacca della divisa slacciata, lasciando vedere la maglietta bianca sottostante. A causa del suo aspetto massiccio e dell'atteggiamento apparentemente rilassato, viene spesso sottovalutato anche dagli altri soldati. In realt\u00e0, nel capitolo 61 del manga viene rivelato che \u00e8 stato il primo del suo corso all'Accademia Militare; il suo ruolo all'interno del team consiste, molto spesso, nell'affiancare il colonnello: infatti Breda \u00e8 uno specialista nel raccogliere informazioni e fare indagini.\nQuando Mustang dar\u00e0 a ciascun subordinato un nome di un pezzo degli scacchi in relazione al ruolo che ciascuno ricopre all'interno della squadra, Breda otterr\u00e0 la torre in quanto \u00e8 adatto sia all'attacco che alla difesa. \u00c8 doppiato in giapponese da Tomoyuki Shimura nella prima serie e da Biichi Sat\u014d nella seconda, mentre in italiano la sua voce \u00e8 prestata rispettivamente da Eric Alexander e Ruggero Andreozzi.\nVato Falman.\n \u00e8 un maresciallo (poi promosso sottotenente) prima al servizio di Hughes e poi di Roy, vera banca dati vivente, uomo dalla grande memoria, possiede informazioni enciclopediche su ogni cosa. Grazie alle sue conoscenze riguardo alle grandi stragi di Amestris, aiuta a identificare il cerchio alchemico intorno alla nazione progettato dal Padre. \u00c8 doppiato in giapponese da Takehiro Murozono nella prima serie e da Kenji Hamada nella seconda, mentre in italiano la sua voce \u00e8 prestata da Paolo Sesana in entrambe le serie.\nKain Fury.\n, traslitterato anche come Kain Fuery, \u00e8 un sergente maggiore al servizio di Roy, esperto di elettronica e robotica, molto gentile e disponibile, \u00e8 lui a portare nel quartier generale il cucciolo di cane, Black Hayate, che verr\u00e0 poi adottato da Riza. \u00c8 doppiato in giapponese da Tetsuya Kakihara e in italiano da Paolo De Santis in entrambe le serie.\nAlex Louis Armstrong.\nIl maggiore \u00e8 conosciuto come l'. Dotato di un fisico eccezionale, che non esita a mostrare in ogni occasione togliendosi la divisa, pratica l'alchimia artistica che viene tramandata di generazione in generazione nella sua famiglia, e che consiste nel modificare la forma degli oggetti colpendoli con dei tirapugni con su stampato un cerchio alchemico, oggetti che generalmente trasforma in piccole statuette rappresentanti se stesso. Nonostante la sua grande mole \u00e8 estremamente agile. Ha un unico capello biondo e arricciato (caratteristica che contraddistingue la sua famiglia) al centro della fronte, due grandi baffi anch'essi arricciati che coprono la bocca e gli occhi piccoli e lucidi. \u00c8 un soldato estremamente gentile e sensibile, facile al pianto e molto legato al destino dei suoi subordinati. Nonostante la sua apparenza comica, Armstrong sa essere serio se la situazione lo richiede. Disprezza inoltre la violenza e cerca di risolvere i conflitti sempre in modo pacifico.\nArmstrong discende da una ricca famiglia aristocratica ed \u00e8 l'unico figlio maschio su un totale di cinque, secondo solo a Olivier Milla. Ha partecipato alla guerra civile di Ishbar ma, ribellatosi agli ordini di sterminare tutti i civili, \u00e8 stato rimandato a Central City. \u00c8 proprio Armstrong a consigliare ai fratelli Elric di recarsi alla fortezza di Briggs retta dalla sorella maggiore Olivier: la sua lettera di raccomandazione viene da lei prontamente strappata a dimostrazione dell'astio nei suoi confronti, ma Alex non sembra condividerlo. Durante la battaglia a Central City aiuta la sorella, Izumi e Shigu Curtis ad abbattere Sloth. \u00c8 doppiato in giapponese da Kenji Utsumi e in italiano da Mario Zucca in entrambe le serie.\nOlivier Milla Armstrong.\nIl generale maggiore \u00e8 la sorella maggiore di Alex Louis Armstrong. Nota come \"regina delle nevi\" o \"parete nord di Briggs\" \u00e8 incaricata della difesa della fortezza di Briggs contro gli attacchi di Drachma. Armstrong \u00e8 una donna dal fisico statuario e generoso nelle forme. Ha lunghi capelli biondi, labbra carnose e occhi azzurri che esprimono il suo carattere duro, freddo e autoritario, sottolineato anche dal portamento elegante e imperioso. Sopra la divisa indossa un giubbotto scuro con risvolti in pelliccia sul colletto e sulle maniche. Legato ai fianchi porta sempre un fioretto con il manico e l'elsa decorati. Armstrong si presenta come una donna autoritaria, severa e altezzosa, insofferente alle formalit\u00e0 e incline a ignorare gli ordini se non li condivide. Nonostante il suo atteggiamento duro la donna nutre un affetto sincero nei confronti della sua famiglia e dei suoi subordinati, i quali la venerano, la temono e si fidano ciecamente di lei.\nArmstrong appare per la prima volta quando i fratelli Elric si recano a Briggs, dove, dopo l'attacco di Sloth, apprende da Edward e Alphonse dei rapporti tra gli homunculus e l'esercito. Desiderosa di aiutare i due e di farla pagare ai piani alti dell'esercito, Armstrong inganna il generale Raven, giunto assieme a Kimbly a Briggs per una visita di ispezione, e si sbarazza di lui dilaniandolo con la spada e seppellendolo sotto il cemento. Armstrong viene poi trasferita a Central City, dove fa credere di essere interessata a prendere il posto di Raven fra i membri corrotti dell'\u00e9lite militare. Successivamente, preso il controllo dei beni di famiglia vincendo uno scontro con il fratello Alex e messi al sicuro i suoi genitori e le sue sorelle, il generale utilizza l'enorme villa come nascondiglio e quartier generale per le sue truppe, allo scopo di prendere di sorpresa Central City in accordo con le mosse di Mustang. Durante la battaglia Armstrong combatte e sconfigge Sloth assieme al fratello Alex e ai coniugi Curtis. Due anni dopo Grumman accenna che Olivier \u00e8 tornata a Nord nuovamente. \u00c8 doppiata in giapponese da Y\u014dko S\u014dmi e in italiano da Cinzia Massironi.\nZolf J. Kimbly.\n \u00e8 un criminale di guerra e un veterano della guerra di Ishbar. Il suo soprannome, nelle edizioni italiane del manga e nella prima serie animata, \u00e8 ; in \"Brotherhood\" invece \u00e8 \"alchimista cremisi\". Ha un aspetto curato ed elegante, veste di bianco, e porta sempre sopra il completo un soprabito, una sciarpa e un cappello rigorosamente in perfetto ordine. I suoi lunghi capelli neri sono raccolti in una coda. Utilizzando i cerchi alchemici tatuati sui palmi delle mani, \u00e8 in grado di trasmutare tutto ci\u00f2 con cui entra in contatto in esplosivo, semplicemente battendo le mani.\nSadico e psicopatico, Kimbly ottenne diversi riconoscimenti in guerra per l'efferatezza e la dedizione con cui combatteva gli Ishbariani, vedendosi per questo assegnata una pietra filosofale incompleta in modo da amplificare i suoi poteri. Con essa uccise la famiglia di Scar, lasciandolo come unico superstite. Finita la guerra Kimbly, non volendo separarsi dalla pietra filosofale, la inghiott\u00ec ed elimin\u00f2 i superiori che gliel'avevano assegnata, venendo per questo imprigionato nel carcere di Central City. Viene rilasciato dal carcere per ordine di King Bradley e, al servizio degli homunculus, si appresta a dare la caccia al gruppo di Scar. Giunge cos\u00ec sui monti Briggs, ma la sua missione fallisce a causa dell'intromissione dei fratelli Elric. Riceve quindi l'ordine di provocare un attacco da parte di Drachma alla fortezza di Briggs, facendo trapelare l'informazione dell'assenza del generale maggiore Armstrong; attacco che viene sventato dai soldati di Amestris provocando gravi perdite alla nazione rivale. Successivamente libera Pride dalla cupola di terra in cui Van Hohenheim lo aveva rinchiuso, per poi venire azzannato dalla chimera Heinkel ed essere infine divorato dallo stesso Pride. Tuttavia, invece che perdere la propria coscienza all'interno delle anime che costituiscono il corpo di Pride, Kimbly mantiene la propria individualit\u00e0. Riesce persino a ostacolare l'homunculus quando questi tenta di prendere possesso del corpo di Edward, sancendo la vittoria dell'alchimista d'acciaio.\nNell'anime del 2003 fugge dal Laboratorio n\u00ba5 assieme a Greed, per poi tradirlo e tornare al servizio dei militari. Viene cos\u00ec inviato a dare la caccia a Scar. Quando finalmente si incontrano, Kimbly ha la peggio, ma riesce ad afferrare Alphonse e trasformare la sua armatura in una bomba a orologeria. Scar riesce a evitare l'esplosione soltanto trasmutando l'armatura nella pietra filosofale. \u00c8 doppiato in giapponese da Y\u016bji Ueda nella prima serie e da Hiroyuki Yoshino nella seconda, mentre in italiano la sua voce \u00e8 prestata rispettivamente da Claudio Ridolfo e Paolo Sesana.\nFrank Archer.\n \u00e8 un militare particolarmente zelante presente solo nell'anime del 2003. Non vede di buon occhio i fratelli Elric e, dopo essere stato assegnato al tribunale militare al posto di Maes Hughes, si interessa a chimere e homunculus e spinge Kimbly a tradire Greed. Archer cerca il modo di fare carriera ed \u00e8 disposto a prendere d'assalto una citt\u00e0 per riuscire a mettersi in mostra nell'esercito. Subisce gravissime lesioni quando Scar trasmuta la citt\u00e0 di Reole per ottenere la pietra filosofale, ma riesce a sopravvivere. Ricompare alla fine della serie, trasformato in una spietata macchina da guerra grazie all'innesto di automail a rimpiazzare la met\u00e0 perduta del suo corpo. Alla fine viene ucciso da Riza mentre tenta di uccidere Mustang. \u00c8 doppiato in giapponese da Sh\u014d Hayami e in italiano da Claudio Moneta.\nBasque Grand.\nIl brigadiere generale \u00e8 noto come l'Alchimista di Ferro e Sangue. Utilizza il ferro nel suo corpo per trasmutare la propria carne in armi da fuoco. \u00c8 uno dei quattro alchimisti di stato pi\u00f9 forti impiegati nel massacro di Ishbar, ma viene ucciso da Scar prima dell'inizio della storia. In un \"omake\" l'autrice mostra che Scar lo ha preso alle spalle mentre se ne tornava a casa una sera per una strada deserta. A detta di Mustang, Grand era il migliore nella trasmutazione di armi e nel corpo a corpo.\nNell'anime del 2003 ha una personalit\u00e0 spietata, bellicosa e crudele, ed \u00e8 pronto a tutto per sterminare fino all'ultimo abitante di Ishbar. \u00c8 inoltre il supervisore delle ricerche sulla pietra filosofale condotte dall'esercito e viene ucciso da Scar di fronte ai fratelli Elric, senza avere tempo di utilizzare la pietra incompleta che aveva appena recuperato dal dottor Marcoh. \u00c8 doppiato in giapponese da Shin Aomori in entrambe le serie e in italiano da Dario Oppido nella prima e da Natale Ciravolo nella seconda.\nMaria Ross.\n, sottotenente al servizio del maggiore Alex Louis Armstrong, \u00e8 posta come guardia del corpo di Edward insieme al sergente Brosh durante la presenza di Scar in citt\u00e0. Viene in seguito processata perch\u00e9 ritenuta colpevole della morte di Maes Hughes, inchiodata da un proiettile della sua pistola usato per difendere Edward al Laboratorio n\u00ba5. Viene salvata grazie a uno stratagemma di Roy Mustang e fugge verso Est. Quando Mustang e gli uomini di Briggs portano scompiglio a Central City Maria Ross ritorna, informata da Jean Havoc, portando loro un camion carico di munizioni. \u00c8 doppiata in giapponese da Mitsuki Saiga nella prima serie e da Kaori Nazuka nella seconda, mentre la sua voce italiana \u00e8 prestata da Maddalena Vadacca.\nDenny Brosh.\n, sergente, accompagna sempre Maria Ross e ne \u00e8 segretamente innamorato. Quando Maria fugge segretamente a Xing, ella chiede ad Armstrong di non rivelare a Brosh che la sua morte \u00e8 stata solo inscenata, perch\u00e9 afferma che l'uomo non sia assolutamente in grado di mantenere i segreti. Dopo la fuga di Maria apparir\u00e0 poche volte, fin quando quest'ultima non torner\u00e0 durante il colpo di stato di Roy Mustang e gli uomini di Briggs. \u00c8 doppiato in giapponese da Masao Harada nella prima serie e da Y\u016bki Hayashi nella seconda, mentre la sua voce italiana \u00e8 prestata da Roger Mantovani.\nJoliot Comanche.\n, personaggio che appare solo nel manga e nell'anime 2009, \u00e8 conosciuto anche come l'alchimista d'argento. \u00c8 uno degli alchimisti che hanno preso parte alla guerra di sterminio di Ishbar, nella quale ha perso una gamba, rimpiazzata poi da una rudimentale protesi in legno, e prova quindi grande rancore contro gli ishbariani. Combatte trasmutando in armi ci\u00f2 che tocca, a patto che sia solido, utilizzando il semplice battito delle mani al posto dei cerchi alchemici, che vengono sostituiti da una serie di intricati tatuaggi sui palmi. Muore durante un combattimento con Scar. \u00c8 doppiato in giapponese da Tadashi Miyazawa e in italiano da Stefano Albertini.\nIsaac McDougal.\n, personaggio che appare solo nella seconda serie animata, \u00e8 un ex maggiore dell'esercito nonch\u00e9 alchimista di stato meglio conosciuto come l'alchimista di ghiaccio. Appare nel primo episodio della serie, a Central City, dove fa sfoggio della sua alchimia d'acqua a discapito dei militari che cercano di arrestarlo, tentando di creare un enorme cerchio alchemico di ghiaccio in citt\u00e0, in modo da congelare il comando centrale dell'esercito. Il suo scopo \u00e8 quello di eliminare King Bradley e la corruzione dell'esercito, colpevole di crimini terribili a Ishbar. Tenta senza successo di convincere Kimbly, detenuto in carcere, a unirsi a lui, credendo che egli avesse ucciso degli ufficiali a Ishbar per fermare la guerra. Isaac, dopo avere combattuto contro Alex Louis Armstrong, Roy Mustang e i fratelli Elric, si ritrova, ferito, di fronte a King Bradley; si scaglia quindi contro di lui dopo avere ricavato una lancia di ghiaccio con il proprio sangue, ma il comandante supremo lo uccide con la propria spada. Mentre muore si scopre che McDougal era potenziato da una piccola pietra filosofale, che evapora. \u00c8 doppiato in giapponese da K\u014dichi Yamadera e in italiano da Marco Balzarotti.\nShou Tucker.\n, chiamato l'alchimista intreccia-vite, \u00e8 noto per la creazione di chimere \"parlanti\". Edward e Alphonse scoprono per\u00f2 che \u00e8 in grado di ottenerle soltanto utilizzando degli esseri umani, e che per propiziare i suoi due successi trasmut\u00f2 in chimera sua moglie e successivamente sua figlia di quattro anni. Viene perci\u00f2 tenuto agli arresti domiciliari in attesa di un processo. Durante questo periodo di tempo viene ucciso da Scar, insieme alla chimera che aveva creato a partire da sua figlia Nina e dal cane Alexander.\nNella prima serie anime viene arrestato dopo la scoperta dei fratelli Elric e, si dice, giustiziato; pi\u00f9 avanti si scopre invece che \u00e8 stato posto a condurre esperimenti segreti nel Laboratorio n\u00ba5, dove ha continuato gli studi di Tim Marcoh ed \u00e8 diventato una chimera egli stesso. Quando i militari fanno irruzione, lascia il laboratorio assieme a Greed, per poi tradirlo a favore di Archer. Alla fine, sfrutta la pietra filosofale di Al tentando di riportare in vita la figlia; grazie alla pietra, riesce a ricostruirne perfettamente il corpo, ma non riesce comunque a riportarvi l'anima della bambina. \u00c8 doppiato in giapponese da Makoto Nagai e in italiano da Federico Danti in entrambe le serie.\nHakuro.\nIl generale maggiore \u00e8 un alto ufficiale dell'esercito. Sia nel manga che nell'anime del 2003, il treno dove viaggia con la famiglia viene attaccato da un gruppo di ribelli che desiderano utilizzare l'uomo come merce di scambio, e viene ferito a un orecchio. In entrambi i casi, la situazione viene risolta da Edward e Alphonse; nell'anime Ed non \u00e8 ancora un alchimista di stato, e il generale concede loro la possibilit\u00e0 di sostenere l'esame nonostante la giovane et\u00e0, come ringraziamento. Successivamente, Hakuro compare brevemente in altre occasioni, solitamente in ruoli marginali. Nel manga, durante un'esercitazione militare a est, \u00e8 lui a informare King Bradley delle voci che dei terroristi di Ishbar si stiano dirigendo a Central City, dando involontariamente la possibilit\u00e0 ai suoi nemici di fare saltare il treno con a bordo il comandante supremo. \u00c8 doppiato in giapponese da Jin Horikawa nella prima serie e da Tora Take nella seconda, mentre la sua voce italiana \u00e8 prestata rispettivamente da Natale Ciravolo e da Roger Mantovani.\nGrumman.\n \u00e8 un tenente generale ormai anziano con dei grandi baffi. \u00c8 amico di Roy Mustang, con il quale giocava a scacchi quando era dislocato a est e contro il quale totalizza una sola sconfitta. Nonostante il suo grado, non fa parte dell'\u00e9lite militare corrotta e anzi aiuta Mustang; divenendo il nuovo Comandante Supremo alla fine della serie. Nonostante le apparenze dimostra una grande astuzia, arrivando a travestirsi o a nascondere biglietti nelle pedine degli scacchi per comunicare con Mustang in modo sicuro. Come descritto nel \"Character Guide Book\" \u00e8 il nonno materno di Riza Hawkeye, anche se questa non sembra essere a conoscenza del loro grado di parentela. In \"Brotherhood\" \u00e8 doppiato in giapponese da Rokur\u014d Naya e in italiano da Mario Scarabelli.\nMiles.\n \u00e8 un maggiore stanziato a Briggs, sotto il comando di Olivier Milla Armstrong da anni. Non compare nella prima serie animata. Nelle sue vene scorre un quarto di sangue di Ishbar, di cui presenta la pelle scura e i caratteristici occhi rossi. Risparmiato dallo sterminio di Ishbar, ha messo da parte il suo odio per l'esercito e ha lavorato alla fortezza, dove si deve essere forti per sopravvivere e non c'\u00e8 tempo per badare alle etnie, come assistente della Armstrong. \u00c8 doppiato in giapponese da Kazuya Nakai e in italiano da Alessandro Maria D'Errico.\nBuccaneer.\nIl capitano \u00e8 un militare di Briggs, dotato di un braccio automail realizzato con il materiale in uso al nord, dove i normali automail possono uccidere il loro proprietario a causa del freddo. Non compare nella prima serie animata. Spesso utilizza un automail motosega, mentre altre volte un \"normale\" braccio meccanico. Dapprima affronta i fratelli Elric quando arrivano a Briggs senza essere attesi e pi\u00f9 avanti, durante l'attacco al quartier generale di Central City, combatte valorosamente di fronte al portone principale, ma non pu\u00f2 competere con King Bradley: durante lo scontro, infatti, viene ferito mortalmente, ma nonostante ci\u00f2 riesce comunque a infliggere una profonda ferita all'homunculus usando il corpo morente di Fu per impedire a Bradley di vedere il suo attacco, trapassando l'anziano con una spada e trafiggendo lo stesso homunculus. In punto di morte chiede a Ling di aiutare i suoi uomini a difendere il portone principale. Data la sua mole fisica, spesso viene definito un \"orso con la pettinatura da moicano\". \u00c8 doppiato in giapponese da Ry\u016bzabur\u014d \u014ctomo e in italiano da Stefano Albertini.\nRaven.\n \u00e8 un tenente generale dell'esercito che fa parte dell'\u00e9lite militare corrotta. In passato ha chiesto a Grumman se fosse interessato a un'armata immortale, ma questi ha rifiutato. \u00c8 lui a portare Mustang da King Bradley, dopo che il colonnello \u00e8 venuto a conoscenza della vera natura del comandante supremo. A Briggs, dopo avere portato un medico alchimista a curare Kimbly, propone anche alla Armstrong un esercito immortale, ma viene ucciso dalla donna, che prende poi il posto cos\u00ec liberatosi fra i capi militari a Central City, infiltrandosi fra i corrotti. In \"Brotherhood\" \u00e8 doppiato in giapponese da Katsuhisa H\u014dki e in italiano da Marco Balzarotti, nell'episodio 24, e da Natale Ciravolo, dall'episodio 35 in poi.\nHomunculus.\nGli costituiscono la fazione degli antagonisti. Sono esseri dalle abilit\u00e0 eccezionali, creati dal Padre. Ognuno di loro prende il nome da uno dei sette vizi capitali e presenta il simbolo dell'uroboro in una parte del corpo. Nel manga e nell'anime 2009 si distinguono in due categorie: quelli nati dall'inserimento della pietra filosofale all'interno del corpo umano o quelli creati dal Padre, espellendoli dal proprio corpo. La pietra filosofale all'interno di un homunculus ne costituisce il nucleo e, per quanto il suo corpo venga danneggiato, si ricostruisce completamente a partire dalla pietra in pochi secondi (la loro anima \u00e8 inoltre legata alla pietra). Sono dotati di poteri eccezionali e il numero di vite a loro disposizione \u00e8 alto, ma non illimitato. Quando la loro pietra filosofale esaurisce i loro poteri rigeneranti smettono di funzionare e i loro corpi si dissolvono in polvere. Uno di essi tuttavia, Wrath, non solo \u00e8 in grado di invecchiare, ma non possiede alcun potere rigenerativo.\nNell'anime del 2003 sono esseri semi-perfetti, nati artificialmente da tentativi di trasmutazioni umane fallite. Hanno una vita praticamente infinita e si nutrono di pietre filosofali incomplete dette pietre rosse: sono queste a fornire loro molteplici vite ed enormi capacit\u00e0 rigenerative. \u00c8 possibile comunque sconfiggerli: se posti vicino a un pezzo del corpo originale della persona che si era tentato di riportare in vita, non riescono pi\u00f9 a muoversi. Dopo avere consumato tutte le loro pietre rosse \u00e8 infine possibile ucciderli veramente colpendoli mortalmente un'ultima volta. La loro anima \u00e8 incompleta, e pertanto il loro principale obiettivo \u00e8 riuscire a creare una pietra filosofale completa che conferisca loro un'anima intera, rendendoli esseri umani veri e propri e cancellando la fama di \"esperimenti falliti\" che si portano dietro. Nello speciale \"Fullmetal Alchemist: Reflections\" viene rivelato che Dante ha dato loro i nomi dei peccati capitali perch\u00e9 gli homunculus sono nati da peccati delle persone (le proibite trasmutazioni umane). Prima di essere creati, gli homunculus non sono creature appartenenti al mondo di Amestris ma del Portale, fonte dell'alchimia. Subito dopo la nascita appaiono come orribili ammassi di carne e ossa, ma acquisiscono forma umana solo dopo avere mangiato delle pietre rosse. Possono assomigliare alla persona che si era tentato di trasmutare, ma non ne posseggono i ricordi.\nLust.\n deriva dalla lussuria del Padre. Ha l'aspetto di una donna sensuale e provocante, che preferisce agire nell'ombra e manipolare il prossimo per ottenere i suoi scopi. La sua capacit\u00e0 consiste nell'allungare sensibilmente le dita delle mani e renderle taglienti come rasoi; per questo viene anche definita . Ha il simbolo dell'uroboro tatuato sul petto. Incaricata di raccogliere informazioni su quanto si sappia degli homunculus e della loro relazione con la pietra filosofale, Lust fa la sua comparsa a Reole, dove uccide l'ormai inutile Cornello, e insieme a Envy fa crollare il Laboratorio n\u00ba5 quando i fratelli Elric si avvicinano troppo alla verit\u00e0. In seguito, quando Roy Mustang e i suoi sottoposti si introducono nel covo degli homunculus aggredisce gli infiltrati, ferendo Jean Havoc alla colonna vertebrale e paralizzandolo, per poi ferire gravemente Roy al fianco. Sebbene ferito, Roy cauterizza la ferita con il fuoco e ricorre ai suoi poteri per bruciare Lust ripetutamente tra le fiamme ed esaurire cos\u00ec la sua pietra filosofale uccidendola.\nNell'anime del 2003 nella sua vita precedente Lust era una donna di Ishbar, la compagna del fratello di Scar. Dopo la sua morte, il fratello di Scar, accecato dall'amore che provava per lei, tent\u00f2 di farla tornare in vita con la resurrezione, ma qualcosa and\u00f2 storto e la donna divent\u00f2 un homunculus. Talvolta le riaffiorano ricordi della sua vita precedente. Alla fine, desiderosa di diventare un'umana, decide di allearsi con Edward, ma viene uccisa da Wrath. \u00c8 doppiata in giapponese da Y\u016bko Sat\u014d nella prima serie e da Kikuko Inoue nella seconda, mentre la sua voce italiana \u00e8 prestata da Stefania Patruno in entrambe le serie.\nGluttony.\n deriva dalla gola del Padre. \u00c8 un homunculus obeso e pelato, con un carattere infantile e ingenuo che si preoccupa quasi esclusivamente di mangiare. La sua larga bocca, le mascelle potenti e la saliva corrosiva gli permettono di divorare quasi ogni cosa, privilegiando in modo particolare gli avversari sconfitti. Il suo uroboro \u00e8 localizzato sulla lingua. Si tratta di un tentativo fallito da parte del Padre di creare un secondo Portale della verit\u00e0. Il vero aspetto di Gluttony si manifesta attivando questo portale: in questo caso il petto e lo stomaco si aprono in una grande bocca oscura, mentre le costole si allungano diventandone i denti. Nel mezzo di questa grottesca fauce si viene poi a trovare un occhio verticale, simile all'occhio del Portale della verit\u00e0. Tutto quello che viene divorato da Gluttony finisce nella dimensione al suo interno, un luogo da cui \u00e8 impossibile uscire se non tramite un sacrificio umano.\nDopo la morte di Lust per mano di Roy Mustang, tenta pi\u00f9 volte di vendicare la compagna; durante uno di questi tentativi finisce per mangiare Envy, Edward e Ling, motivo per cui Alphonse lo convince a condurlo dal Padre per liberarli. Arrivato al cospetto del capo degli homunculus, Gluttony vomita le sue prede in quanto Ed ha usato la pietra filosofale di Envy per liberarsi dal suo stomaco. Nello scontro che segue Gluttony rimane ucciso ma viene resuscitato dal Padre. Dopodich\u00e9 viene incaricato di uccidere i fratelli Elric insieme a Pride, ma, quando durante lo scontro i due homunculus sono messi alle strette, Gluttony viene inaspettatamente divorato dal suo partner.\nNella prima serie animata \u00e8 un homunculus creato per generare pietre filosofali incomplete. Ha sempre un grande appetito, \u00e8 in grado di mangiare facilmente persone e oggetti ed \u00e8 l'unico homunculus di cui non si conosce il creatore. Dopo avere saputo della morte di Lust, Gluttony sconvolto non riesce pi\u00f9 a rendersi utile e allora Dante lo priva della mente lasciando in lui solo il suo appetito; tuttavia Dante ne perde il controllo e Gluttony finisce per divorare la donna stessa. Nel film \"Il conquistatore di Shamballa\" riappare sotto forma di un mostro enorme e ingaggia un furioso combattimento con Wrath, finendo poi per essere sacrificato assieme a Wrath stesso per l'apertura del Portale fra i due mondi. \u00c8 doppiato in giapponese da Yasuhiro Takato nella prima serie e da Tetsu Shiratori nella seconda, mentre la sua voce italiana \u00e8 prestata rispettivamente da Luca Sandri e da Raffaele Fallica.\nEnvy.\n deriva dall'invidia del Padre e ha la capacit\u00e0 di cambiare il proprio aspetto in quello di altri esseri viventi o oggetti inanimati. Grazie a questa sua abilit\u00e0 Envy agisce spesso come infiltrato per gli altri homunculus, adottando l'identit\u00e0 di altri per ottenere informazioni utili. La forma che preferisce e che adotta pi\u00f9 di frequente \u00e8 quella di un giovane androgino; il suo vero aspetto tuttavia \u00e8 quello di una gigantesca chimera verde, con i corpi e le anime della gente usata per la sua creazione che trasudano dalla sua pelle. Ha il simbolo dell'uroboro sulla coscia sinistra. \u00c8 irascibile e sarcastico e tende ad attaccare briga anche con i suoi stessi compagni. Egli inoltre prova un assoluto disprezzo per la vita umana, che ritiene pressoch\u00e9 inutile, anche se questo suo disprezzo \u00e8 dovuto al fatto che in realt\u00e0 Envy sia invidioso degli umani.\nInsieme a Lust distrugge il laboratorio n\u00ba5 per impedire ai fratelli Elric di scoprire la verit\u00e0 e successivamente si rende responsabile della morte di Maes Hughes quando questi scopre il piano degli homunculus. Ricevuto l'incarico di catturare Tim Marcoh viene sconfitto in battaglia, tutte le anime che lo compongono vengono distrutte ed egli viene ridotto a una piccola creatura dall'aspetto di camaleonte, che rappresenta la sua forma originale e che continua a manifestare la personalit\u00e0 dell'homunculus. Envy viene quindi posto in un barattolo di vetro e consegnato a May Chang che vorrebbe riportarlo con s\u00e9 a Xing; l'homunculus la convince per\u00f2 a tornare a Central, riuscendo infine a ricreare il suo corpo assorbendo dei soldati-manichino potenziati con delle pietre filosofali. In seguito Roy Mustang scopre che \u00e8 stato Envy ad assassinare Hughes e incenerisce l'homunculus fino a farlo regredire alla sua forma originale. Divenuto bersaglio della compassione di Edward, per via della gelosia che prova nei confronti degli esseri umani, Envy preferisce suicidarsi piuttosto che tollerare l'onta, strappandosi la pietra filosofale che lo teneva in vita e distruggendola.\nNella prima serie anime Envy ha le stesse caratteristiche che presenta nel manga, conservando il suo sarcasmo e sadismo ma \u00e8 anche molto pi\u00f9 arrogante. Era precedentemente figlio di Dante e Van Hohenheim e quindi fratellastro di Edward e Alphonse, morto tuttavia da giovane. Fu lo stesso padre a tentare una trasmutazione umana, non riuscita. Ha una particolare avversione contro i fratelli Elric, specialmente per Edward. Controlla la citt\u00e0 di Reole spacciandosi per il vero Cornello, gli viene successivamente ordinato di uccidere Hughes che aveva scoperto le infiltrazioni ai piani alti dell'esercito. La sua vera forma \u00e8 quella di un ragazzo biondo, che maschera con il suo aspetto preferito. Alla fine decide di attraversare il Portale per cercare e uccidere Van Hohenheim e prima di svanire assume le sembianze di un drago, aspetto con cui appare in \"Il conquistatore di Shamballa\", dove viene catturato dai nazisti, sfruttato e distrutto per aprire un passaggio fra i due mondi. \u00c8 doppiato in giapponese da Mayumi Yamaguchi nella prima serie e da Minami Takayama nella seconda, mentre la sua voce italiana \u00e8 prestata da Alessandra Felletti in entrambe le serie.\nGreed.\n deriva dall'avidit\u00e0 del Padre e pertanto ha uno smisurato senso del possesso. \u00c8 chiamato anche , per la sua capacit\u00e0 di costruire una corazza che lo rende invulnerabile sfruttando il carbonio che si trova nel suo corpo. Greed ha l'aspetto di un uomo alto, magro e muscoloso, dal viso squadrato, un naso appuntito e con dei capelli scuri dritti sulla testa. Porta spesso degli occhiali da sole e veste con un giubbotto in pelle nera dal colletto di pelliccia e dei pantaloni anch'essi in pelle nera. Il simbolo dell'uroburo \u00e8 posto nel dorso della sua mano sinistra.\nPoich\u00e9 la sua smania di possesso cozza con i piani degli homunculus, Greed decide di tradire i suoi compagni e abbandona il Padre un secolo prima degli eventi narrati. In seguito fa rapire Alphonse dai suoi subordinati chimere per ottenere da lui e dal fratello il segreto dell'immortalit\u00e0. Viene tuttavia attaccato e sconfitto da King Bradley; condotto al cospetto del Padre, Greed rifiuta di riunirsi agli homunculus e viene pertanto trasformato in pietra filosofale e riassorbito dal Padre. In seguito Ling Yao, in cerca di un modo per ottenere l'immortalit\u00e0, si offre di diventare il nuovo Greed; gli viene cos\u00ec iniettata la pietra filosofale, dando all'anima di Greed il controllo completo del suo corpo e il sopravvento sulla sua personalit\u00e0. Sebbene questo Greed non abbia ricordi della sua vita precedente, la morte di Bido per mano sua gli fa tornare parzialmente la memoria. Adirato con Bradley per avere ucciso in precedenza i suoi subordinati e istigato da Ling, che riesce a fare riaffiorare per alcuni istanti la propria coscienza, Greed tradisce nuovamente gli homunculus e si allea con Edward nell'affrontare il Padre, desiderando segretamente ottenerne i poteri per dominare il mondo. Tuttavia, durante lo scontro finale, Greed comprende che il suo vero desiderio \u00e8 l'amicizia; quando il Padre, messo alle strette da Edward, tenta quindi di riassorbirlo, Greed si sacrifica per lasciare indietro Ling e usare le sue abilit\u00e0 per indebolire il corpo del Padre dall'interno, prima di venire disintegrato e morire serenamente, poich\u00e9 l'amicizia di Ling e di Edward gli ha finalmente fatto riempire il vuoto che aveva sempre sentito dentro a causa della sua smisurata avidit\u00e0.\nNell'anime del 2003 Greed si \u00e8 ribellato a Dante e per questo \u00e8 stato sigillato per centinaia d'anni affinch\u00e9 non intralciasse i piani della sua padrona. Riuscito a fuggire dal Laboratorio n\u00ba5, Greed arruola con s\u00e9 un esercito di chimere, nonch\u00e9 Zolf J. Kimbly e Shou Tucker, anch'essi criminali imprigionati nella struttura, e si trasferisce nella citt\u00e0 di Dublith, nascondendosi insieme ai suoi nuovi compagni in un locale chiamato Devil's Nest. Trovato dagli homunculus e da Dante, che sterminano il suo seguito e lo privano di tutte le sue pietre rosse, Greed affronta in un ultimo scontro Edward Elric, il quale riesce a ucciderlo, trasmutando la sua corazza in un materiale pi\u00f9 fragile. Poco prima di morire rivela al ragazzo il punto debole degli homunculus, cos\u00ec da permettergli di perpetrare la sua vendetta. \u00c8 doppiato in giapponese da Junichi Suwabe nella prima serie e da Y\u016bichi Nakamura nella seconda, mentre la sua voce italiana \u00e8 prestata rispettivamente da Gianni Quillico e da Gabriele Calindri.\nPride.\n deriva dalla superbia del Padre ed \u00e8 il primo homunculus a essere stato generato. Temuto e rispettato dagli altri, sembra esserne il capo. \u00c8 stato creato a immagine e somiglianza del Padre e pertanto appare come un ammasso di materia nera coperta da occhi e bocche che pu\u00f2 espandere e controllare a proprio piacimento. Come copertura ha preso le sembianze di , l'affettuoso e gentile figlio adottivo di King Bradley. A discapito della sua forza il raggio d'azione di Pride \u00e8 limitato alle vicinanze del corpo di Selim e al tunnel che corre tutto intorno al paese di Amestris; necessita inoltre del contrasto luce-ombra per estroflettere le proprie ombre. Per questo una luce troppo accesa o la permanenza nell'oscurit\u00e0 pi\u00f9 assoluta possono distruggere il suo corpo da homunculus.\nDiventata segretaria del comandante supremo, Riza Hawkeye \u00e8 la prima a nutrire dei sospetti sull'identit\u00e0 del bambino, ma viene ridotta al silenzio da Selim per mezzo di minacce. Pur essendo strettamente controllata dall'homunculus la militare riesce a riferire i suoi sospetti a Roy Mustang tramite uno stratagemma. In seguito, ottenuto il permesso di lasciare il cunicolo attorno ad Amestris, Pride affronta insieme a Gluttony, Alphonse, Edward, Greed e le due chimere Heinkel e Darius. Dopo essere stato messo in difficolt\u00e0 Pride decide di assorbire Gluttony nella sua ombra, in modo da acquisirne l'olfatto e combattere al meglio in condizioni di scarsa visibilit\u00e0, ma viene rinchiuso da Van Hohenheim sotto a una cupola di terra dove, nel buio pi\u00f9 assoluto, non pu\u00f2 ricorrere ai suoi poteri. Dopo essere stato liberato da Kimbly ingaggia un nuovo combattimento con Alphonse e le chimere, che si conclude con la fuga dei protagonisti e l'assorbimento di un Kimbly morente da parte dell'homunculus. Durante gli scontri a Central City Edward distrugge il corpo di Pride in battaglia, riducendolo alla sua vera forma di un minuscolo feto. Dopo la battaglia contro il Padre, il piccolo Selim viene consegnato alla madre adottiva affinch\u00e9 se ne prenda cura e due anni dopo \u00e8 cresciuto diventando un bambino dolce e compassionevole.\nNell'anime del 2003 Pride \u00e8 il comandante supremo dell'esercito King Bradley, creato da Dante proprio per avere sotto controllo la potenza militare dello Stato. Esso coincide praticamente con l'homunculus Wrath del manga, tranne che per lievi differenze: come lui \u00e8 chiamato anche \"occhio perfetto\", per la capacit\u00e0 del suo occhio di vedere i fenomeni non percepiti dalla vista umana; possiede una velocit\u00e0 straordinaria e una grande potenza in battaglia; ed \u00e8 l'unico homunculus in grado di invecchiare. L'unica differenza sostanziale con il Wrath del manga risiede nell'avere anch'esso, come gli altri homunculus, un'efficiente capacit\u00e0 rigenerativa, che sussiste nonostante il suo progressivo invecchiamento. Durante lo scontro con Roy Mustang viene temporaneamente messo fuori gioco quando il figlio adottivo Selim gli consegna il cranio dell'umano con cui fu trasmutato, permettendo all'alchimista di carbonizzarlo e sconfiggerlo definitivamente. In \"Brotherhood\" \u00e8 doppiato in giapponese da Y\u016bko Sanpei e in italiano da Stefania Patruno, nell'episodio 24, e da Silvana Fantini, dall'episodio 37 in poi. Nella prima serie i suoi doppiatori sono gli stessi di Wrath.\nWrath.\n deriva dall'ira del Padre ed \u00e8 la vera identit\u00e0 del comandante supremo e di Amestris . Ha l'aspetto di un uomo di mezza et\u00e0, con capelli scuri e fisico piuttosto prestante; ha un viso squadrato nel quale figurano un naso schiacciato, degli zigomi marcati e un paio di sottili baffi. Sebbene abbia un atteggiamento amichevole e un poco eccentrico, si rivela un avversario formidabile e un abile spadaccino. La sua maestria con la spada \u00e8 aumentata inoltre dal suo , il suo occhio sinistro su cui \u00e8 presente il simbolo dell'uroboro e che \u00e8 solitamente coperto da una benda. L'occhio gli concede una vista sovrumana e gli permette di predire i movimenti dei suoi avversari di qualche istante. Wrath \u00e8 nato a seguito di un esperimento scientifico, consistente nell'iniettare la pietra filosofale nel corpo degli esseri umani per verificarne gli effetti. Il ragazzo che diverr\u00e0 King Bradley fu il primo e quindi unico a sopravvivere all'esperimento di fusione, diventando cos\u00ec Wrath. Egli fu quindi collocato al vertice della gerarchia militare per permettere agli homunculus di controllare l'esercito e, per mantenere le apparenze, gli furono assegnati una moglie, scelta da lui, e un figlio adottivo, Selim. A causa della sua origine, Wrath non \u00e8 in grado di rigenerare le sue ferite come gli altri homunculus ed \u00e8 soggetto a invecchiamento, fatto che lo irrita perch\u00e9 il suo corpo non \u00e8 in grado di stare dietro alla sua vista portentosa.\nScende in campo per la prima volta per affrontare e sconfiggere il traditore Greed nel Devil's Nest. In seguito si scontra con Ling Yao e Lan Fan, causando alla ragazza la perdita di un braccio. Quando Greed viene ricreato nel corpo di Ling e comincia a riacquistare i ricordi della sua vita precedente, l'homunculus cerca vendetta nei confronti di Wrath per avere ucciso i suoi sottoposti e lo attacca nella sua abitazione prima di essere messo in fuga. Dopo essere sopravvissuto a un attentato sul treno su cui viaggiava, Wrath si schiera in difesa del Padre durante l'attacco a Central e viene ferito dopo un duro scontro con Bucaaneer, Greed e Fu. Infine, ingaggia un combattimento all'ultimo sangue con Scar, dal quale esce sconfitto e ucciso a causa delle ferite riportate in precedenza. \u00c8 doppiato in giapponese da Hidekatsu Shibata e in italiano da Raffaele Fallica, mentre le sue voci da giovane sono prestate rispettivamente da Hidenobu Kiuchi e da Paolo De Santis.\nNella prima serie anime Wrath \u00e8 il figlio di Izumi Curtis, la quale ha tentato di riportarlo in vita inutilmente tramite l'alchimia. Avendo preso atto del proprio fallimento, Izumi ha consegnato la versione deforme del neonato appena creata agli esseri del Portale, dove nel corso degli anni \u00e8 cresciuto; quando Edward \u00e8 apparso al Portale, Wrath ne ha approfittato sottraendogli due arti e quando, successivamente, Wrath \u00e8 riuscito a uscire da quel luogo, si ritrov\u00f2 sull'isola deserta dove era stata tentata la sua trasmutazione anni prima. Wrath, grazie agli arti di Ed, riesce a eseguire l'alchimia e a fondere il suo corpo con ogni oggetto inorganico che gli sia attorno. Alla fine dell'anime si schiera dalla parte dei fratelli Elric, perde gli arti che aveva sottratto a Edward e ottiene degli automail sostitutivi da Winry. Il suo simbolo dell'uroboro si trova sotto al piede destro. Nel film \"Il conquistatore di Shamballa\" si sacrifica, offrendo s\u00e9 stesso e un meno collaborativo Gluttony, per aprire il portale tra i due mondi. Nella prima serie \u00e8 doppiato in giapponese da Nana Mizuki e in italiano da Patrizia Mottola.\nSloth.\n deriva dall'accidia del Padre ed \u00e8 un homunculus di grandi dimensioni (almeno il doppio di un uomo normale), muscoloso, dall'intelligenza limitata, che reputa ogni cosa inutile e stancante. Nonostante la sua natura pigra, \u00e8 estremamente forte e resistente ed \u00e8 il pi\u00f9 veloce degli homunculus. Indossa una sorta di maschera che copre la parte superiore del viso, nonch\u00e9 delle lenti sugli occhi. Le sue braccia sono molto pi\u00f9 lunghe del normale e terminano con i resti di catene ai polsi. Il suo simbolo dell'uroburo \u00e8 posto sopra la spalla destra. \u00c8 incaricato di scavare un enorme tunnel sotto ad Amestris da usare come cerchio alchemico per trasformare l'intera nazione in una gigantesca pietra filosofale. Sebbene venga brevemente interrotto nel suo lavoro quando incontra i fratelli Elric a Briggs, Sloth riprende poco dopo l'attivit\u00e0 di scavo. Ultimato il cerchio, Sloth combatte i soldati di Roy Mustang e Olivier Milla Armstrong a Central City e viene infine ucciso dagli sforzi combinati dei fratelli Armstrong e di Izumi e Shigu Curtis. In \"Brotherhood\" \u00e8 doppiato in giapponese da Fumihiko Tachiki e in italiano da Dario Oppido.\nNella prima serie anime, Sloth \u00e8 una donna nata dalla trasmutazione fallita della madre di Edward e Alphonse, trovata da Dante e nutrita di pietre filosofali incomplete fino a quando non riacquista il suo aspetto originale. Viene infiltrata nell'esercito come la segretaria del comandante supremo e chiamata , nominativo preso in prestito da una soldatessa morta nella ribellione di Ishbar, cos\u00ec come rivelano le indagini di Hughes. Molto calma e pacata, in genere si occupa del coordinamento stesso delle azioni degli homunculus. Il suo corpo \u00e8 composto interamente d'acqua e il suo simbolo si trova sul seno. Alla fine, bench\u00e9 turbata dai ricordi della sua vita precedente che iniziano a riaffiorare, decide di ignorarli e continuare a lottare contro Ed e Al. Ed \u00e8 quindi costretto a eliminarla, trasmutando l'acqua del suo corpo in etanolo, una sostanza volatile. Nella prima serie \u00e8 doppiata in giapponese da Yoshino Takamori e in italiano da Elda Olivieri.\nGruppo di Scar.\nScar.\n \u00e8 uno dei pochi abitanti di Ishbar sopravvissuti. Il suo nome reale \u00e8 sconosciuto e viene chiamato Scar (\"cicatrice\") a causa della cicatrice a forma di X sulla sua fronte, procuratagli da Zolf J. Kimbly, che con le sue esplosioni sterminava gli abitanti di Ishbar durante la guerra. Il suo braccio destro \u00e8 ricoperto di elaborati tatuaggi alchemici, in quanto in precedenza quello era il braccio di suo fratello, con il quale studiava l'alchimia per aiutare la gente. Crede di essere uno strumento di Dio e uccide gli alchimisti di stato usando l'alchimia per distruggere i loro corpi. Pu\u00f2 usare i suoi poteri anche su oggetti inanimati. \u00c8 anche l'assassino dei genitori di Winry Rockbell. Tra i personaggi che hanno fatto parte del suo gruppo figurano: Winry, Jelso, Zampano, Yoki, May Chang e Tim Marcoh, mentre, solo nella prima serie anime, Dante (sotto le spoglie di Lyra) e Rose. \u00c8 doppiato in giapponese da Ry\u014dtar\u014d Okiayu nella prima serie e da Kenta Miyake nella seconda, mentre la sua voce italiana \u00e8 prestata da Massimiliano Lotti in entrambe le serie.\nYoki.\n \u00e8 un tenente dai modi dispotici addetto al controllo della zona della miniera di Youswell, sino a quando a causa di Edward il suo controllo opprimente sulla popolazione cessa: il giovane lo convince con l'inganno a cedergli la miniera in cambio di molto oro (facendolo poi tornare a essere semplice pietra, da cui l'aveva ricavato) e la cede ai minatori stessi. Nel manga a causa di ci\u00f2 viene cacciato dall'esercito e, successivamente, riappare in pessime condizioni in una baraccopoli prima di unirsi al gruppo di Scar. Nell'anime del 2009 quanto accaduto a Youswell viene mostrato tramite un flashback nell'episodio 38, sotto forma di riassunto per bocca dello stesso Yoki. Di carattere debole e vigliacco, \u00e8 sempre l'ultimo a offrirsi per aiutare gli altri e preferisce lasciare tutto il lavoro agli altri. Nonostante ci\u00f2 dimostra di possedere anche una buona dose di coraggio quando, durante lo scontro tra Alphonse, Heinkel e Pride si lancia con la macchina contro quest'ultimo riuscendo a distrarlo abbastanza da permettere ad Al ed Heinkel di scappare. Dopo l'epilogo del manga sembra essersi unito a un circo con Darius ed Heinkel.\nNell'anime del 2003 non si allea con Scar: in seguito all'episodio in cui Edward riesce a sottrargli il controllo della miniera per darlo ai minatori, Yoki riappare soltanto alcuni anni dopo in una baraccopoli, dove tenta di riottenere il favore dell'esercito denunciando la presenza del ricercato Scar. Viene ucciso da Lust nel tentativo di fare scoppiare uno scontro fra gli abitanti della baraccopoli e i militari. \u00c8 doppiato in giapponese da Kazuki Yao in entrambe le serie, mentre la sua voce italiana \u00e8 prestata da Riccardo Peroni nella prima serie e da Oliviero Corbetta nella seconda.\nTim Marcoh.\n \u00e8 un ex alchimista di stato, detto l', specializzato nel campo della medicina. Durante la guerra di Ishbar viene incaricato di portare avanti le ricerche sulla pietra filosofale, usando numerose cavie umane. Disgustato dalle sue azioni, abbandona l'esercito e si ritira in una cittadina di campagna, dove cerca di espiare le sue colpe usando la pietra per curare gratuitamente le persone, dietro il falso nome di . \u00c8 lui a dare a Edward e Alphonse preziosi indizi sulla creazione della pietra. Poco dopo l'incontro con Edward, viene rintracciato dagli homunculus, i quali lo imprigionano come potenziale sacrificio umano, minacciando di distruggere il suo villaggio se avesse tentato di scappare o di togliersi la vita.\nSuccessivamente viene fatto scappare da Scar, che ha bisogno del suo aiuto per decifrare gli appunti del fratello e da cui viene sfigurato per evitare di essere riconosciuto. In seguito si scontrer\u00e0 anche con Envy che sconfigge distruggendo la sua pietra filosofale. Dopo la fine della battaglia contro il Padre, porta a Mustang la pietra filosofale che aveva ottenuto usando gli abitanti di Ishbar, con cui gli restituir\u00e0 la vista a patto che il colonnello acconsenta alla ricostruzione di Ishbar e prometta di guidare Amestris fuori dalla dittatura militare.\nNella prima serie anime viene raggiunto da Lust e Gluttony, grazie alla relazione fra gli homunculus e i piani alti dell'esercito. Marcoh \u00e8 costretto a rivelare di avere detto a Edward di cercare alla biblioteca centrale, per poi finire mangiato da Gluttony. \u00c8 doppiato in giapponese da K\u014dji Totani nella prima serie e da Masayuki Omoro nella seconda, mentre in italiano la sua voce \u00e8 prestata da Marco Balzarotti in entrambe le serie.\nChimere.\nLe sono ibridi di diversi animali, ottenute fondendo due o pi\u00f9 individui in un unico corpo tramite l'alchimia. Shou Tucker \u00e8 uno degli alchimisti che si dedicano alla creazione di chimere, e nell'anime del 2003 diventa una chimera anch'esso. Di quelle ottenute utilizzando anche esseri umani, alcune sono caratterizzate da un aspetto prevalentemente animale, mentre altre hanno aspetto umano e abilit\u00e0 particolari, come il gruppo di chimere che decide di seguire l'homunculus Greed. Alcune chimere sono in grado di scambiare la propria forma da umana a ferina e viceversa. Molte sono state create dall'esercito.\nChimere del Devil's Nest.\nQueste sono le chimere umanoidi fedeli a Greed. Si rifugiano nel Devil's Nest a Dublith, fin quando l'esercito non fa irruzione.\nMartel.\n \u00e8 l'unica donna chimera che fa parte del gruppo di Greed. Precedentemente un soldato che partecip\u00f2 allo sterminio di Ishbar, in seguito venne utilizzata come cavia da laboratorio. \u00c8 stata combinata con un serpente, riuscendo cos\u00ec ad allungare i propri arti e strisciare. Viene uccisa da King Bradley mentre si trova all'interno dell'armatura di Alphonse. Nella prima serie anime sopravvive il raid al Devil's Nest e accompagna Al durante le sue avventure. Viene infine uccisa da King Bradley nello stesso modo del manga, ma ha ancora il tempo di rivelare ad Al che il comandante supremo \u00e8 un homunculus. \u00c8 doppiata in giapponese da Rumi Kasahara nella prima serie e da Takako Honda nella seconda, mentre la sua voce italiana \u00e8 prestata da Luisa Zilotti nella prima serie e da Beatrice Caggiula in \"Brotherhood\".\nDolcetto.\n \u00e8 tra i soldati che hanno partecipato alla guerra di Ishbar, facendosi valere con la sua katana. In seguito \u00e8 stato usato come cavia da laboratorio, combinandolo con un cane. Ha un olfatto e un udito sviluppati, il che lo rende capace di avvertire i nemici. Tuttavia, oltre alle doti fisiche, ha sviluppato anche la fedelt\u00e0 dei cani, spingendolo a lottare per Greed: nel manga e in \"Brotherhood\" viene ucciso da Wrath, mentre nell'anime del 2003 da Lust. \u00c8 doppiato in giapponese da Yasunori Matsumoto nella prima serie e da Anri Katsu nella seconda, mentre la sua voce italiana \u00e8 prestata rispettivamente da Claudio Beccari e da Paolo De Santis.\nRoa.\n, originariamente un soldato che partecip\u00f2 al massacro di Ishbar, in seguito venne usato come cavia per esperimenti e incrociato con un toro. Trasformandosi ottiene un paio di corna e capelli pi\u00f9 lunghi, oltre a una forza disumana. Come arma utilizza un gigantesco martello. Nel manga e in \"Brotherhood\" viene ucciso da Wrath, mentre nella prima serie animata da Lust. \u00c8 doppiato in giapponese da Y\u016bji Ueda nella prima serie e da Tetsu Inada nella seconda, mentre la sua voce italiana \u00e8 prestata da Dario Oppido in \"Brotherhood\".\nBido.\n \u00e8 la chimera inviata da Greed a controllare i fratelli Elric. Poich\u00e9 \u00e8 stato unito a una lucertola, dispone di una coda ed \u00e8 in grado di arrampicarsi agevolmente sulle pareti. \u00c8 lui ad appurare la vera natura di Alphonse e a riferire la scoperta al suo padrone. \u00c8 l'unica chimera sopravvissuta alla retata di King Bradley, dal momento che durante l'assalto dei militari era nascosto. Successivamente incontra il nuovo Greed, dopo averlo cercato a lungo, ma l'homunculus non lo riconosce e lo uccide freddamente. L'uccisione di Bido tuttavia porta Greed a riacquisire gradualmente le memorie del vecchio-Greed arrivando infine a ribellarsi al Padre. Nell'anime del 2003 viene ucciso insieme agli altri durante la retata di Archer. \u00c8 doppiato in giapponese da T\u014dru \u014ckawa nella prima serie e da Y\u016bji Ueda nella seconda, mentre la sua voce italiana \u00e8 prestata da Oliviero Corbetta in \"Brotherhood\".\nChimere di Kimbly.\nPi\u00f9 avanti nella storia entrano in scena quattro chimere che non compaiono nella prima serie animata. Sono dei militari mandati a nord, a Briggs, come scorta di Kimbly. Si dividono in due gruppi (Jelso e Zampano vengono inviati contro Scar, mentre Heinkel e Darius contro Edward), e prima gli uni e poi gli altri cambiano lato, schierandosi dalla parte dei protagonisti in seguito alla propria sconfitta.\nJelso.\n pu\u00f2 trasformarsi in una sorta di rana umanoide, in grado di sputare un muco appiccicoso che intralcia i movimenti degli avversari. Entra in scena al nord, dove \u00e8 stato mandato per aiutare Kimbly a catturare Scar. Assieme a Zampano combatte contro l'uomo con la cicatrice e, dopo essere stato sconfitto dai fratelli Elric, viene convinto da Alphonse a passare dalla loro parte. Partecipa alla battaglia ad Asbeck contro Envy e successivamente a quella di Central City. Due anni dopo, ancora determinato a tornare umano, accompagna Alphonse a Xing. \u00c8 doppiato in giapponese da Tomoyuki Shimura e in italiano da Dario Oppido.\nZampano.\n pu\u00f2 trasformarsi in una sorta di cinghiale umanoide, in grado di sparare aculei dalla schiena. Assieme a Jelso, dopo avere combattuto contro Scar, viene convinto da Alphonse a unirsi a loro. Poi sembra tradire il gruppo, telefonando a Central City, ma in realt\u00e0 \u00e8 solo un piano per attirare in trappola Envy e catturarlo. Successivamente, insieme a Jelso e al gruppo di Scar, si reca a Reole, poi a Kanama e di l\u00ec a Central City per affrontare il Padre. Due anni dopo, ancora determinato a tornare umano, accompagna Alphonse a Xing. \u00c8 doppiato in giapponese da Takashi Hikida e in italiano da Diego Sabre.\nHeinkel.\n \u00e8 incrociato con un leone. \u00c8 bravo a muoversi al buio grazie ai suoi occhi e al suo naso animale. Dopo essere stato abbandonato da Kimbly si aggrega a Edward e poi anche al nuovo Greed. Successivamente, a Kanama combatte con Pride, attaccando Selim Bradley quando il buio gli impedisce di utilizzare le sue tecniche dell'ombra, ma non riesce a esaurire le vite dell'homunculus prima che torni la luce. Dopo che Selim viene bloccato da Hohenheim sotto una cupola di terra, assieme ad Alphonse, Heinkel rimane in zona invece che andare a Central City con gli altri poich\u00e9 ferito. La chimera si accorge troppo tardi che i suoni che fa Selim giocando con la testa di Alphonse sono in realt\u00e0 un messaggio in codice Morse: Kimbly arriva sul posto e lo attacca alle spalle, ferendolo e liberando l'homunculus. Heinkel consegna ad Alphonse la pietra filosofale che aveva raccolto quando Kimbly l'aveva persa al nord. Poi \u00e8 lui a prendere di sorpresa l'alchimista scarlatto, mordendolo al collo, e fugge da Pride assieme ad Alphonse, Marcoh e Yoki. \u00c8 doppiato in giapponese da Shinpachi Tsuji.\nDarius.\n \u00e8 incrociato con un gorilla. Anche lui, come Heinkel, segue Edward e poi Greed dopo essere stato abbandonato da Kimbly. Successivamente combatte al buio con Gluttony, ma i suoi sensi sono meno sviluppati di quelli di Heinkel e si trova in difficolt\u00e0, e il combattimento viene continuato anche da altri personaggi. Si reca poi assieme a Edward, Scar, Jelso e Zampano al nascondiglio del Padre, passando attraverso il Laboratorio n\u00ba3. \u00c8 doppiato in giapponese da Masuo Amada e in italiano da Giovanni Battezzato.\nPersonaggi di Xing.\nQuesti personaggi appaiono soltanto nel manga e nell'anime del 2009, ma non in quello del 2003.\nLing Yao.\n \u00e8 uno dei figli dell'imperatore di Xing, fa parte del clan di Yao. Ha intrapreso un viaggio fino ad Amestris per scoprire il segreto dell'immortalit\u00e0 e riportarlo all'imperatore, in modo da ingraziarsi i suoi favori e garantirsi la successione al trono imperiale rispetto ai suoi numerosi fratellastri. Pur non sapendo usare l'alchimia, \u00e8 molto forte ed \u00e8 capace di distinguere le aure degli homunculi da quelle degli esseri umani, \u00e8 inoltre molto legato alla sua gente e alle sue guardie del corpo, Foo e Lan Fan. Successivamente accetta di diventare il nuovo Greed. Nonostante ci\u00f2 la sua coscienza resta integra all'interno dell'homunculus e talvolta torna ad assumere il controllo del proprio corpo per brevi periodi. \u00c8 doppiato in giapponese da Mamoru Miyano e in italiano da Maurizio Merluzzo.\nLan Fan.\n \u00e8 una delle guardie del corpo di Ling Yao. \u00c8 molto schiva e silenziosa, dai capelli e gli occhi neri e dal viso prevalentemente coperto da una maschera. Devotissima a Ling, \u00e8 molto abile nelle arti marziali ed \u00e8 capace di distinguere le aure degli homunculus da quelle degli esseri umani. Perde il braccio sinistro per salvare Ling e se stessa durante un combattimento con Wrath e successivamente si fa impiantare un automail. \u00c8 doppiata in giapponese da Nana Mizuki e in italiano da Emanuela Pacotto, da Alessandra Karpoff in una breve battuta nell'episodio 50 e da Serena Clerici negli episodi 57 e 58.\nFoo.\n \u00e8 la seconda guardia del corpo di Ling, anche se sar\u00e0 assente per molto tempo poich\u00e9 si occuper\u00e0 di trasportare Maria Ross a Xing. Al suo ritorno viene rivelato essere il nonno di Lan Fan, con la quale parte alla ricerca di un meccanico per dare un nuovo braccio alla nipote. I due si riuniscono a Edward e gli altri al momento dello scontro con gli homunculus nei pressi di Kanama. Foo combatte al fianco del nuovo Greed contro King Bradley davanti all'ingresso principale del quartier generale di Central City e muore nel tentativo fallito di farsi saltare in aria insieme all'homunculus. Il capitano Buccaneer riesce tuttavia a ferire il comandante supremo colpendolo con una spada attraverso il corpo ormai senza vita di Foo. \u00c8 doppiato in giapponese da Katsunosuke Hori e in italiano da Mario Scarabelli.\nMay Chang.\n \u00e8 una delle figlie dell'imperatore di Xing e fa parte del clan Chang, uno dei pi\u00f9 poveri e deboli di Xing. Come Ling Yao, \u00e8 venuta ad Amestris per impossessarsi del segreto dell'immortalit\u00e0. Si presenta come una giovane ragazza dal viso tondo, gli occhi scuri e i capelli tenuti raccolti in numerose trecce. Educata, composta, aggraziata e gentile, May possiede un forte senso dell'onore ed \u00e8 molto orgogliosa delle sue radici, ma \u00e8 anche capace di diventare sgarbata e rissosa. Porta sempre con s\u00e9 un piccolo panda femmina di nome . May \u00e8 particolarmente abile nell'uso dell'Arte Rentan, riuscendo a manipolare la materia a distanza grazie ai suoi pugnali da lancio.\nNella sua prima apparizione arriva a Youswell, dove incontra Khayal e lo aiuta a salvare il padre da una frana all'interno di una delle miniere. Conosciuti Yoki e Scar, May Chang si unisce a loro e cos\u00ec, al primo incontro con Edward Elic, senza sapere la sua identit\u00e0, combatte brevemente contro di lui e Alphonse per aiutare Scar. Dopo la sconfitta di Envy, ottiene la creatura e si appresta a tornare alla volta di Xing, ma l'homunculus fa leva sul suo senso di colpa per farla tornare a Central City e combattere insieme ai suoi amici. Ottenuta assicurazione da Ling Yao, futuro imperatore, che tuteler\u00e0 tutti i clan inclusi i pi\u00f9 deboli, May Chang fa ritorno a Xing insieme a Ling e a Lan Fan. Nell'epilogo viene mostrata in foto ormai adulta insieme ad Al, Ed, Winry e i loro bambini. \u00c8 doppiata in giapponese da Mai Goto e in italiano da Serena Clerici.\nAltri personaggi.\nCornello.\n appare alle prime battute della storia. Si tratta di un uomo che, dotato di una falsa pietra filosofale, ha preso il controllo di Reole, affermando di essere un apostolo del dio Leto. Tuttavia verr\u00e0 scoperto dai fratelli Elric, alla ricerca della pietra. Terminata la sua utilit\u00e0 viene ucciso da Lust e in seguito mangiato da Gluttony. Nell'anime del 2003 viene direttamente mangiato da Gluttony. Viene poi \"sostituito\" da Envy, che sobilla la citt\u00e0 portandola alla guerra civile contro le forze militari. \u00c8 doppiato in giapponese da Kinry\u016b Arimoto nella prima serie e da Seizo Kato nella seconda, mentre in italiano la sua voce \u00e8 prestata da Marco Balbi in entrambe le serie.\nRose.\n \u00e8 una ragazza che abita nella citt\u00e0 di Reole, che ha perso da poco tempo il fidanzato e si lascia quindi ingannare da Cornello, prima di essere riportata alla realt\u00e0 da Edward. Nel manga Rose compare di nuovo pi\u00f9 avanti, nel capitolo 78, quando incontra Hohenheim, il quale arriva a Reole mentre la citt\u00e0 \u00e8 impegnata nella ricostruzione dopo gli scontri avvenuti dopo la visita dei fratelli Elric a causa degli homunculus e dell'esercito. La ragazza inoltre s'imbatte di nuovo in Alphonse, quando questi arriva a Reole fuggendo dalla zona di Briggs assieme a Winry e ad altri personaggi.\nNell'anime del 2003, dopo che i fratelli Elric hanno lasciato la citt\u00e0, viene coinvolta suo malgrado nei tumulti scoppiati a Reole. Quando Edward torna a Reole scopre che \u00e8 diventata madre, che non parla pi\u00f9 e che Scar la sta utilizzando come un'icona religiosa per guidare la popolazione della citt\u00e0. Successivamente, Dante sfrutta il suo bambino come tramite per aprire il portale e progetta di trasferire la propria anima nel corpo di Rose. \u00c8 doppiata in giapponese da H\u014dko Kuwashima nella prima serie e da Satsuki Yukino nella seconda, mentre in italiano la sua voce \u00e8 prestata da Alessandra Karpoff in entrambe le serie.\nTrisha Elric.\n \u00e8 la madre di Edward e Alphonse. Donna gentile, semplice e solare, Trisha cresce i suoi figli attendendo il ritorno del marito Van Hohenheim dalla sua ricerca per trovare una cura alla sua immortalit\u00e0; tuttavia viene sopraffatta da un male incurabile e muore, lasciando Ed e Al alle cure dei Rockbell. I suoi figli tentano di riportarla in vita mediante una trasmutazione umana, ma riescono solo a produrre un essere malformato che muore pochi istanti dopo la sua creazione. Nella prima serie anime, il tentativo fallito per riportarla in vita d\u00e0 origine all'homunculus Sloth, che per questo avr\u00e0 il suo identico aspetto, ma in versione pi\u00f9 dark, con i capelli pi\u00f9 scuri e gli occhi viola. \u00e8 doppiata da Yoshino Takamori in entrambe le serie e in italiano da Elda Olivieri (1\u00aa Serie) e da Silvana Fantini (2\u00aa Serie).\nPinako Rockbell.\n \u00e8 la nonna paterna di Winry ed esperta costruttrice di automail. \u00c8 una donna anziana e di bassa statura, dai capelli grigi raccolti in un toup\u00e9. Porta un paio di occhiali spessi e ha sempre una pipa in bocca. Conosce Edward e Alphonse sin dalla loro nascita, infatti \u00e8 una buona amica di Van Hohenheim da molto prima che egli conoscesse Trisha. Nel manga \u00e8 lei a informare Van Hohenheim di ci\u00f2 che successe anni prima ai suoi due figli e anche nell'anime del 2003 \u00e8 la prima persona che lo riconosce quando l'uomo si ripresenta in citt\u00e0. \u00c8 doppiata in giapponese da Miyoko As\u014d in entrambe le serie e da Mami Koyama nelle parti da giovane, mentre in italiano la sua voce \u00e8 prestata da Elisabetta Cesone in entrambe le serie.\nBarry.\n era un tempo un macellaio, diventato serial killer, che venne imprigionato prima dell'inizio della serie. Sebbene venga divulgata la notizia della sua esecuzione, l'anima di Barry \u00e8 in realt\u00e0 separata dal suo corpo e fissata a un'armatura in un esperimento condotto dall'esercito. Posto come guardiano al Laboratorio n\u00ba 5 di Central City, con il nome di Numero 66, Barry affronta i fratelli Elric quando questi si introducono nel laboratorio. Dopo la distruzione dell'edificio Barry tenta di rimanere nascosto, ma la sua bramosia di tagliare la gente ha il sopravvento, sino a quando si ritrova ad affrontare la tenente Riza Hawkeye. Decide, in seguito, di aiutare Roy Mustang a fare evadere Maria Ross dal carcere e a combattere gli homunculus. Durante le sue ricerche si imbatte nel suo corpo umano, a cui \u00e8 stata legata l'anima di un animale, e, incapace di resistere alla tentazione di fare a fette il proprio corpo, cerca di ucciderlo. Sebbene la sua armatura venga distrutta da Lust prima che ne sia in grado, l'anima di Barry sopravvive, ma il suo corpo cancella il sigillo che la legava all'armatura, distruggendola e uccidendosi allo stesso tempo, dato che corpo e anima devono convivere.\nNell'anime del 2003 si tratta di un serial killer che uccide esclusivamente donne, travestendosi da donna egli stesso. Viene scovato da Edward prima che possa uccidere Winry e disarmato. Dopo l'arresto, la sua anima viene legata all'armatura e messo di guardia al Laboratorio n\u00ba 5. In seguito alla distruzione di quest'ultimo, Barry fugge e si unisce a un gruppo di mercenari che hanno l'ordine di uccidere i sopravvissuti di Ishbar. Viene quindi ucciso da Scar. \u00c8 doppiato in giapponese da Kentar\u014d It\u014d nella prima serie e da Hideyuki Umezu nella seconda, mentre in italiano la sua voce \u00e8 prestata da Luca Bottale in entrambe le serie.\nNina Tucker.\n \u00e8 la figlia di Shou Tucker. Passa il tempo con il suo fedele cane Alexander. Diventa legatissima ad Alphonse ed Edward, che considera dei veri e propri fratelli. Viene tragicamente e senza piet\u00e0 trasformata dal padre in una chimera insieme al suo cane. Questo perch\u00e9 egli era esasperato per la necessit\u00e0 di dovere consegnare una nuova chimera parlante in vista del suo esame di riconferma. Secondo il padre per\u00f2 la trasformazione era stata eseguita solo per il desiderio di scoprire ed esercitare le proprie conoscenze. Viene poi uccisa da Scar, per \"liberarla\" dalla sua nuova, pietosa condizione. Nell'anime del 2003, pi\u00f9 avanti suo padre cerca di costruire una copia del suo corpo per riportarla in vita, e alla fine, grazie alla pietra filosofale, riesce a ricrearlo perfettamente, ma non a legarvi l'anima della bambina: il corpo rimane quindi come un vegetale. \u00c8 doppiata in giapponese da Sumire Morohoshi in \"Brotherhood\", mentre in italiano la sua voce \u00e8 prestata da Serena Clerici in entrambe le serie.\nSheska.\n \u00e8 un'impiegata nella biblioteca di Central City. Viene licenziata per il suo vizio di leggere libri sul posto di lavoro. Grazie alla sua straordinaria memoria aiuta Edward e Alphonse a ricostruire gli appunti del dottor Marcoh bruciati in un incendio. Viene successivamente assunta al quartier generale dell'esercito. \u00c8 doppiata in giapponese da Naomi Wakabayashi nella prima serie e da Chica Fujimura nella seconda, mentre in italiano la sua voce \u00e8 prestata da Jolanda Granato in entrambe le serie.\nShigu Curtis.\n \u00e8 il marito di Izumi con la quale gestisce una macelleria nella citt\u00e0 di Dublith. \u00c8 caratterizzato da una grande stazza, da un'espressione truce e un aspetto spaventoso, sebbene sia un uomo buono e gentile. Ama molto la moglie, nonostante l'errore che la donna ha fatto decidendo di cimentarsi nella trasmutazione umana. Assieme alla moglie aiuta gli Armstrong a uccidere Sloth e durante lo scontro ha una reciproca intesa con Alex Louis Armstrong, con il quale stringe un'amicizia dovuta al fatto che entrambi sono uomini molto muscolosi. Nel manga e nell'anime del 2003 Shigu e Alex si incontrano prima: quando King Bradley si reca nella macelleria dei Curtis, sperando di riuscire a convincere Izumi a unirsi all'esercito chiedendoglielo di persona, ma di fronte al rifiuto di Shigu, Alex, che fa da scorta al Comandante Supremo, cerca di intercedere facendo sfoggio della sua muscolatura, a cui Shigu risponde allo stesso modo; nonostante la transazione termini ancora con un rifiuto da parte di Izumi, Alex e Shigu sviluppano un rispetto reciproco. Nell'anime Brotherhood \u00e8 durante lo scontro con Sloth che i due uomini si conoscono e fanno amicizia. \u00c8 doppiato in giapponese da Seiji Sasaki in entrambe le serie, mentre in italiano la sua voce \u00e8 prestata da Tony Fuochi nella prima e da Stefano Albertini nella seconda.\nMason.\nMason \u00e8 un uomo che lavora per i signori Curtis. Di fisico robusto, nel manga e nella prima serie animata \u00e8 stato inviato da Izumi, con una maschera sul viso per non farsi riconoscere, sull'isola deserta dove i due fratelli Elric hanno passato il loro periodo di prova prima di iniziare lo studio dell'alchimia con la donna. Mason ha terrorizzato i due per tutta la loro permanenza in quel luogo, attaccandoli violentemente e ripetutamente per metterli alla prova, ma era sull'isola anche per assicurarsi che non morissero. Nel manga i due vengono a sapere la vera identit\u00e0 dell'uomo mascherato alla fine del periodo di prova, mentre nella prima serie animata solo ad anni di distanza. \u00c8 doppiato in giapponese da Keiichi Sonobe e in italiano da Stefano Albertini prima serie.\nLyra.\n \u00e8 un personaggio che appare solo nella prima serie anime. Alchimista di talento, inizialmente lavora per Yoki. Viene convinta da Edward a usare l'alchimia per il bene della gente. I fratelli la incontrano nuovamente qualche anno dopo, e nel frattempo lei diventa apprendista dell'anziana Dante, pur ignorando la sua vera identit\u00e0. Successivamente, Dante utilizza la pietra filosofale per prendere il controllo del suo corpo. Quando Greed arriva a casa della donna, l'anima di Dante \u00e8 gi\u00e0 nel corpo di Lyra e il vecchio corpo di Dante giace a terra, squartato. \u00c8 doppiata in giapponese da Yumi Kakazu e in italiano da Marisa Della Pasqua.\nPsiren.\n \u00e8 un personaggio che compare solo nella prima serie anime. \u00c8 una famosa ladra della citt\u00e0 di Aquroya che utilizza l'alchimia per portare a termine i suoi furti. Di giorno, con il nome di Clara, lavora come infermiera in un ospedale; una volta scoperta da Ed, adduce come scusa dei suoi furti il tentativo di salvare l'ospedale dall'imminente demolizione. L'ospedale viene distrutto ugualmente e Psiren continua a compiere furti, cercando di convincere i fratelli Elric di compierli per salvare prima una chiesa e poi una scuola, prima in vesti di monaca e poi di maestra. \u00c8 doppiata in giapponese da Miho Shirasiashi e in italiano da Cinzia Massironi.\nRussell e Fletcher.\n e sono una coppia di fratelli alchimisti che nell'anime del 2003 fingono di essere Edward e Alphonse per potere ottenere un buon posto dove portare avanti gli studi del padre Nash. L'uomo aveva scoperto nella cittadina di Xenotime una particolare acqua rossa che una volta cristallizzata diventa una sorta di pietra filosofale incompleta. La loro alchimia si basa sull'uso delle piante. Russell \u00e8 il pi\u00f9 ostinato e orgoglioso, mentre Fletcher, il pi\u00f9 giovane dei Tringam, \u00e8 pi\u00f9 riflessivo. Ricompaiono verso la fine della serie, fornendo a Edward, grazie a degli scritti del padre, l'ubicazione di un ingresso alla citt\u00e0 sotterranea sotto Central City. Sono doppiati in giapponese rispettivamente da Kosuke Okano e Minako Arakawa e in italiano da Massimo Di Benedetto e Federica Valenti.\nLujon.\n \u00e8 un giovane medico di un villaggio di montagna che nell'anime del 2003 incontr\u00f2 Lust durante un'epidemia di pietrite, letale malattia che riduce il corpo a roccia e legno secco, mentre questa piaga devastava il suo villaggio. Lust gli don\u00f2 una falsa pietra filosofale per indurlo a crearne una vera da solo, ma dopo che egli le ebbe confidato i suoi sentimenti, lei se ne and\u00f2 dal paese, turbata perch\u00e9 la cosa le aveva fatto emergere sensazioni della sua vita precedente. Quando Lust e Lujon si reincontrano, Lust gli dona un'altra pietra incompleta per poi ucciderlo, considerandolo \"l'unica macchia nel suo onore\". \u00c8 doppiato in giapponese da Takehito Koyasu e in italiano da Lorenzo Scattorin.\nPaninya.\n \u00e8 una ragazza che vive a Rush Valley. Dopo avere perso le gambe (nell'anime del 2003 anche il braccio destro) e i genitori da bambina \u00e8 finita a mendicare sulle strade, senza pi\u00f9 voglia di vivere; poi \u00e8 stata trovata da Dominic, un abile meccanico di automail, che le ha fornito degli arti artificiali. Vive come una ladra e, dopo avere rubato l'orologio di Edward, si reca da Dominic, che abita fuori citt\u00e0 assieme al figlio e alla nuora: la ragazza vorrebbe ripagarlo per gli automail ricevuti, ma l'uomo ha sempre rifiutato di venir pagato da lei; Winry la convince che il modo migliore per ripagare Dominic per il suo regalo sia smettere di rubare e trovarsi un lavoro onesto. Quando i fratelli Elric tornano a Rush Valley dopo avere incontrato Greed, Paninya lavora riparando i tetti degli edifici, e aiuta Alphonse nello scontro con Foo, sottoposto di Ling Yao. Nella prima serie animata vive con Dominic, che la considera sua figlia, nel suo negozio in citt\u00e0 e ruba l'orologio d'argento di Ed solo per farsi inseguire e gareggiare con lui, dietro idea di Winry, la quale vuole che il ragazzo apprezzi maggiormente i suoi automail. \u00c8 doppiata in giapponese da Akemi Okamura in \"Brotherhood\" e in italiano da Silvana Fantini nella prima serie e Cinzia Massironi in Brotherhood.\nKnox.\nIl dottor non compare nella prima serie animata. \u00c8 il medico che esegue l'autopsia sul presunto corpo di Maria Ross: capisce che \u00e8 un falso creato da Mustang, ma tace. In seguito Mustang si rivolge a lui per curare le ferite di Lan Fan e poi cura anche May Chang. Durante la guerra di Ishbar, suo malgrado, aveva il compito di eseguire esperimenti su prigionieri, nonostante, come il dottor Marcoh, detestasse la mostruosit\u00e0 delle proprie azioni. Tornato a casa distrutto sia fisicamente che emotivamente, \u00e8 diventato una persona scorbutica e irascibile, tanto che la moglie e il figlio lo hanno lasciato. Subito dopo la partenza di May e Lan Fan la famiglia viene a trovarlo e lui dopo molto tempo riesce a essere nuovamente felice. Nel manga, al termine della vicenda, \u00e8 mostrato assistere Havoc nella riabilitazione, mentre nell'anime \u00e8 mostrato assistere Mustang quando questi non ha ancora recuperato la vista. \u00c8 doppiata in giapponese da Kinryuu Arimoto e in italiano da Dario Oppido.\nL'uomo con il dente d'oro.\nL'uomo con il dente d'oro \u00e8 un anziano scienziato il cui nome non viene mai rivelato. Non \u00e8 presente nella prima serie animata. \u00c8 un medico e alchimista ed \u00e8 una delle menti a capo del piano per attivare il cerchio alchemico di Amestris. \u00c8 caratterizzato da un dente d'oro e da strabismo. \u00c8 stato lui, molti anni prima, assieme al Padre, a dare vita a Wrath inserendo una pietra filosofale in un ragazzo. Alla fine Pride non esita a sacrificarlo, prima trafiggendolo e poi eseguendo una trasmutazione umana su di lui, rendendolo un ammasso deforme.\nLa Verit\u00e0.\nNel manga e nella seconda serie animata coloro che compiono una trasmutazione umana, trovandosi quindi di fronte al proprio Portale, incontrano uno strano essere completamente bianco denominato la \"Verit\u00e0\". Il suo profilo ricalca quello della persona che si trova davanti al Portale e, a chiunque gli chieda quale sia la sua identit\u00e0, d\u00e0 sempre la stessa enigmatica risposta: \u00abIo sono ci\u00f2 che voi chiamate \"mondo\", oppure \"spazio\", \"dio\", oppure \"verit\u00e0\", \"tutto\" o anche \"uno\"... e poi, io sono \"te\"\u00bb. Sia il Padre che la Verit\u00e0 stessa dichiarano inoltre che \u00abla Verit\u00e0 \u00e8 ci\u00f2 che d\u00e0 agli esseri viventi la giusta disperazione per assicurarsi che non diventino presuntuosi\u00bb."}
{"id": "1660578", "revid": "1543377", "url": "https://it.wikipedia.org/wiki?curid=1660578", "title": "Horia (Tulcea)", "text": "Horia \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Clo\u0219ca, Flore\u0219ti, Horia."}
{"id": "1660592", "revid": "184755", "url": "https://it.wikipedia.org/wiki?curid=1660592", "title": "Mario Balassi", "text": "Biografia.\nFu allievo di Jacopo Ligozzi, poi di Matteo Rosselli e del Passignano, insieme al quale soggiorn\u00f2 a lungo a Roma, eseguendo per la famiglia Barberini il \"Noli me tangere\" nella chiesa di San Caio e la \"Trasfigurazione\", copia da Raffaello, nella chiesa di Santa Maria della Concezione dei Padri Cappuccini. Fu a Venezia e a Vienna, al seguito di Ottavio Piccolomini, dipingendo il ritratto dell'Imperatore Ferdinando III e una \"Madonna col bambino\". \nNel 1637 fece ritorno a Firenze dove esegu\u00ec il \"San Francesco riceve le Stigmate\" per l'omonima Confraternita nei sotterranei della Basilica di San Lorenzo, un dipinto per la famiglia degli Albizi nella perduta Chiesa di San Pier Maggiore, un \"Cristo con angeli e santi\" nella Chiesa di Santa Maria in Campo. \nSu commissione del Cardinale Carlo de' Medici realizz\u00f2 il ritratto del Granduca di Toscana Ferdinando II come \"San Giorgio\" e della Granduchessa Vittoria della Rovere come \"Allegoria della Vittoria\"; altri ritratti interessanti quello di Jacopo de' Lippi (1643, gi\u00e0 Firenze, Collezione De Larderel Rucellai) e l'autoritratto del pittore (Firenze, Galleria degli Uffizi). \nEsegu\u00ec inoltre numerosi dipinti a soggetto religioso per devozione privata, quali la \"Santa Margherita d'Antiochia\" (Greenville (Carolina del Sud), U.S.A., Bob Jones University Collections) (Firenze, Collezione privata), la \"Santa Cecilia\" (Colle Val d'Elsa, Museo civico e d'arte sacra), la \"Maddalena\" (Firenze, Collezione privata), la \"Giuditta\" (Nantes, Mus\u00e9e des Beaux-Arts), la \"Santa Lucia\", la \"Guarigione di Tobia\" (1642-44, Firenze, Seminario Maggiore), il \"San Pietro in carcere\" (1653, gi\u00e0 Firenze, Collezione Rucellai).\nPer interessamento di Filippo Baldinucci ottenne dalla famiglia Neri di Empoli la commissione della pala con l\"'Assunzione di Maria tra i Santi Lorenzo e Filippo Neri\" (1659) per la chiesa di Santo Stefano degli Agostiniani ad Empoli; per la stessa famiglia esegu\u00ec il dipinto con \"San Filippo Neri che adora la Madonna col Bambino\" (1659, Firenze, Collezione privata) (bozzetto, Coldirodi, Pinacoteca Rambaldi). \nA Prato esegu\u00ec, nella chiesa di Santa Maria della Piet\u00e0, la pala con la \"Trinit\u00e0 con angeli e cherubini\" (1637) e, nella chiesa di San Francesco, la pala con il \"Miracolo di San Nicola da Tolentino che resuscita le starne dal piatto\" (1637). Sempre a Prato realizz\u00f2 nel Palazzo Pubblico la \"Vergine che appare a San Domenico\" (1656) e il \"San Giuseppe con Ges\u00f9 fanciullo\", mentre nel Duomo esegu\u00ec il \"Martirio di San Lorenzo\" (1666-67), rimasto incompiuto per l'improvvisa morte del pittore e terminato dal suo allievo Carlo Dolci."}
{"id": "1660597", "revid": "1543377", "url": "https://it.wikipedia.org/wiki?curid=1660597", "title": "I. C. Br\u0103tianu", "text": "I.C. Br\u0103tianu \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl toponimo \u00e8 stato dato al comune in onore dell'uomo politico Ion C. Br\u0103tianu (1821-1891), pi\u00f9 volte Primo ministro e membro del Governo romeno."}
{"id": "1660603", "revid": "1812137", "url": "https://it.wikipedia.org/wiki?curid=1660603", "title": "Arbatskaja (Arbatsko-Pokrovskaja)", "text": "Arbatskaja () \u00e8 una stazione della Linea Arbatsko-Pokrovskaja, la linea 3 della Metropolitana di Mosca. Insieme a Smolenskaja e Kievskaja, fu costruita nel 1953 per sostituire la pi\u00f9 datata sezione parallela di binari, che da allora era divenuta parte della Linea Fil\u00ebvskaja.\nLa vecchia stazione era stata danneggiata da una bomba tedesca nel 1941, cos\u00ec la sua ricostruzione fu effettuata pi\u00f9 in profondit\u00e0 per poter fungere eventualmente da rifugio missilistico (specialmente in caso di bomba atomica). Nonostante inizialmente si fosse pensato di chiudere la stazione, la vecchia sezione fu riaperta cinque anni dopo, creando una situazione confusa, in quanto esistevano due coppie di stazioni completamente separate con gli stessi nomi (Arbatskaja e Smolenskaja).\nArbatskaja fu disegnata da L.M. Polyakov, V.V. Pelevich e Yu.P. Zenkevich. Dato che doveva servire come rifugio antiatomico e come stazione della metropolitana, Arbatskaja \u00e8 grande (la banchina di 250 metri \u00e8 la seconda maggiore di Mosca) e profonda (41 metri sotto il livello del suolo). Il tunnel principale \u00e8 ellittico a sezione incrociata, che si differenzia dal tipico design circolare. La stazione presenta bassi pilastri squadrati ricoperti in marmo rosso e un alto soffitto a volte decorato con ornamenti, motivi floreali e lampadari.\nInterscambi.\nDa questa stazione, i passeggeri possono effettuare il trasbordo a Biblioteka Imeni Lenina, sulla Linea Sokol'ni\u010deskaja, Aleksandrovskij Sad sulla Linea Fil\u00ebvskaja, e Borovickaja sulla Linea Serpuchovsko-Timirjazevskaja. Nonostante il nome in comune, non \u00e8 possibile raggiungere la stazione Arbatskaja sulla Linea Fil\u00ebvskaja."}
{"id": "1660605", "revid": "1226", "url": "https://it.wikipedia.org/wiki?curid=1660605", "title": "Marziani", "text": ""}
{"id": "1660606", "revid": "1714743", "url": "https://it.wikipedia.org/wiki?curid=1660606", "title": "Fontane di piazza San Francesco", "text": "Le fontane di piazza San Francesco sono due piccole fontane a forma di conca in pietra di Billiemi situate nel quartiere Kalsa di Palermo. \nLe fontane vennero poste in questa sede nel 1722 per abbellire la piccola piazza prospiciente alla Chiesa di San Francesco d'Assisi. La zona sub\u00ec forti distruzioni durante i bombardamenti del 1943 e una delle due fontane venne pesantemente rovinata, mentre l'altra si trova ancora in un buono stato di conservazione. Quest'ultima si trova addossata al seicentesco Palazzo Migliaccio."}
{"id": "1660608", "revid": "74801", "url": "https://it.wikipedia.org/wiki?curid=1660608", "title": "Rustenburg", "text": "Rustenburg \u00e8 una citt\u00e0 di abitanti del Sudafrica settentrionale, ai piedi del monte Magaliesberg, nella Provincia del Nordovest.\n\u00c8 stata tra le 9 citt\u00e0 sedi delle partite della fase finale del campionato mondiale di calcio 2010 e della FIFA Confederations Cup 2009, al Royal Bafokeng Stadium (capienza di spettatori)."}
{"id": "1660609", "revid": "339392", "url": "https://it.wikipedia.org/wiki?curid=1660609", "title": "Giulio Benso Sammartino Duca della Verdura", "text": ""}
{"id": "1660614", "revid": "7459", "url": "https://it.wikipedia.org/wiki?curid=1660614", "title": "Passo della Nufenen", "text": ""}
{"id": "1660616", "revid": "247222", "url": "https://it.wikipedia.org/wiki?curid=1660616", "title": "Fool's Mate", "text": "Fool's Mate \u00e8 il primo album nella carriera solista di Peter Hammill, pubblicato nel luglio del 1971.\nAl tempo della pubblicazione del suo primo album solistico, Peter Hammill \u00e8 leader dei Van Der Graaf Generator, in quest'album il musicista britannico inserisce brani da lui composti che non hanno trovato spazio nelle pubblicazioni del gruppo, brani cupi e visionari, che raggiungono il culmine con una delle sue composizioni pi\u00f9 note: \"Vision\".\nCollaborano all'album, oltre ai suoi compagni dei Van Der Graaf Generation, Robert Fripp (King Crimson) e due membri dei Lindisfarne: Rod Clements e Ray Jackson.\nMusicisti.\nNote aggiuntive"}
{"id": "1660619", "revid": "729019", "url": "https://it.wikipedia.org/wiki?curid=1660619", "title": "Krylatskoe (metropolitana di Mosca)", "text": "Krylatskoe (in russo: \u041a\u0440\u044b\u043b\u0430\u0442\u0441\u043a\u043e\u0435) \u00e8 una stazione della Metropolitana di Mosca che serve l'omonimo quartiere, situata sulla Linea Arbatsko-Pokrovskaja. Fino al 2008 costituiva il capolinea della Linea Fil\u00ebvskaja dalla quale \u00e8 stata poi esclusa per venire integrata nella linea Arbatsko-Pokrovskaja. \u00c8 una stazione poco profonda, con un design asimmetrico. Il soffitto, curvato, si appoggia su mura di marmo bianco dal lato della banchina, e dall'altra parte giunge direttamente al livello dei binari. Nel soffitto sono installate delle nicchie che contengono le illuminazioni, il che rende la banchina molto luminosa rispetto ad altre. Il tema decorativo della stazione \u00e8 \"ginnastica e sport\".\nAnche l'aspetto della stazione \u00e8 insolito; in molte stazioni capolinea, i binari proseguono oltre la stazione stessa per permettere ai treni di cambiare direzione. I passeggeri in arrivo abbandonano il treno su un lato della stazione, e i passeggeri in partenza salgono dall'altro lato. A Krylatskoe, invece, i binari terminano poco dopo il termine della banchina, obbligando i treni ad entrare e ad uscire dalla stazione dallo stesso binario. Ci\u00f2 \u00e8 reso possibile da uno scambio situato a sud della stazione.\nKrylatskoe fu disegnata da \u0160umakov, G.S. Mun e A.M. Mosichuk e fu inaugurata nel 1989."}
{"id": "1660626", "revid": "1456895", "url": "https://it.wikipedia.org/wiki?curid=1660626", "title": "Silver Star", "text": "La Silver Star, chiamata Silver Star Medal dalla Marina e dal Corpo dei Marines statunitensi e traducibile letteralmente come \u00abStella d'argento\u00bb in italiano, \u00e8 la terza pi\u00f9 alta decorazione al valor militare che possa essere conferita ad una persona dalle forze armate statunitensi per un atto d'eroismo in azione contro un nemico degli Stati Uniti d'America. \u00c8 preceduta dalla Medal of Honor e dalle \u00abcross\u00bb delle forze armate, tre medaglie a forma di croce (\"Distinguished Service Cross\", \"Air Force Cross\", \"Navy Cross\") di pari rango, specifiche per ogni branca di servizio del decorato: una per l'Esercito, una per l'Aeronautica e una terza condivisa da Marina, Marines e Guardia Costiera.\nPu\u00f2 essere paragonata, per i criteri di concessione, alla medaglia di bronzo al valor militare italiana.\nStoria.\nLa \"Silver Star\" successe alla \"Citation Star\", che era stata creata con atto del Congresso il 9 luglio 1918; quattordici anni dopo, il 19 luglio 1932, il segretario alla Guerra Patrick Jay Hurley ne approv\u00f2 la sostituzione con la \"Silver Star\". Stilisticamente, la nuova medaglia incorpor\u00f2 al suo centro la \"Citation Star\", mentre il suo nastrino fu basato sulla \"Certificate of Merit Medal\", un'onorificenza che era stata conferita dal 1905 al 1918.\nLa nuova medaglia fu autorizzata dal Congresso il 7 agosto 1942 per la Marina e il 15 dicembre per l'Esercito. La base legislativa per il suo conferimento si trova nel Titolo X dell'United States Code, il \"corpus\" giuridico americano, ai paragrafi 3746, 8746 e 6244.\nRequisiti per la concessione.\nLa \"Silver Star\" \u00e8 conferita per atti di valore che non giustifichino decorazioni di ordine maggiore, nello specifico le tre \u00abcross\u00bb, \"Distinguished Service Cross\", \"Air Force Cross\" e \"Navy Cross\". L'eroismo dimostrato deve aver avuto luogo durante un'azione contro un nemico degli Stati Uniti, durante un'operazione militare contro una potenza straniera oppure durante operazioni condotte da una potenza amica contro un'entit\u00e0 non ufficialmente in conflitto con gli USA.\nNel passato, la \"Silver Star\" veniva concessa ai piloti dei caccia dell'Air Force e dell'aviazione di marina quando diventavano assi, mettendo a segno cinque abbattimenti riconosciuti. Negli aerei non-monoposto, la decorazione veniva solitamente estesa anche agli ufficiali delle armi e agli addetti al radar se potevano dimostrare di aver intenzionalmente rischiato pi\u00f9 volte la vita in condizioni di combattimento estreme, uscendone vittoriosi. Tuttavia, durante la guerra del Vietnam - l'ultimo conflitto in cui vi siano stati assi statunitensi - i cinque aviatori che raggiunsero questo status furono insigniti sia della \"Silver Star\" che dell'\"Air Force Cross\" (per gli appartenenti all'USAF) o della \"Navy Cross\" (per l'Aviazione navale).\nAspetto.\nLa \"Silver Star\" si presenta come una stella a cinque punte del diametro di 38\u00a0mm, con al centro una corona d'allori che racchiude una stelletta d'argento da 4,8\u00a0mm. Sul rovescio, l'iscrizione \u00ab\"FOR GALLANTRY IN ACTION\"\u00bb, per l'eroismo in azione. Il nastrino \u00e8 lungo 35\u00a0mm e, dal centro simmetricamente verso le estremit\u00e0, si compone di: banda centrale rossa da 5,6\u00a0mm, banda bianca da 5,6\u00a0mm, banda blu oltremare da 5,6\u00a0mm, banda bianca da 1,2\u00a0mm e infine banda blu oltremare da 2,4\u00a0mm.\nPer il secondo e ulteriori conferimenti, si appongono sul nastrino foglie di quercia (\"oak leaf clusters\") per gli appartenenti a Esercito e Aeronautica o stellette per quelli di Marina, Marines e Guardia Costiera.\nDecorati.\nIl dipartimento della Difesa statunitense non effettua un monitoraggio sistematico dei conferimenti delle \"Silver Star\", ma stime indipendenti indicano che ne siano state concesse fra le 100 000 e le 150 000.\n\u00c8 probabile che il colonnello David Hackworth (1930-2005) sia stata la persona a ricevere pi\u00f9 volte la medaglia, essendone stato insignito ben dieci volte per altrettanti atti di valore durante le guerre di Corea e del Vietnam.\nFra i decorati, anche il capitano italiano Luigi Giorgi, del gruppo di combattimento \"Cremona\", a cui fu conferita postuma la \"Silver Star\" nel 1945, durante la guerra di liberazione italiana, con motivazione: \u00abPer eccezionali atti di valore\u00bb. Oltre a ci\u00f2, Giorgi fu anche l'unico militare a ricevere due volte la medaglia d'oro al valor militare durante la guerra di liberazione.\nDonne decorate.\nNel 1944, furono insignite della \"Silver Star\" quattro infermiere statunitense, la tenente Mary Roberts e le sottotenenti Elaine Roe, Virginia Rouke e Ellen Ainsworth (postuma), che divennero cos\u00ec le prime donne a ricevere la prestigiosa onorificenza, avendo mostrato grande coraggio durante l'evacuazione del 33\u00ba ospedale da campo il 10 febbraio, ad Anzio.\nLe quattro infermiere rimasero le uniche donne ad aver ricevuto la \"Silver Star\" per sessantuno anni, finch\u00e9, nel 2005, la sergente Leigh Ann Hester della 617\u00aa compagnia di polizia militare non ne fu insignita per l'eroismo mostrato durante un'imboscata al suo convoglio, in Iraq. La Hester, che uccise almeno tre nemici con il suo fucile d'assalto M4, \u00e8 quindi diventata la prima donna a ricevere la medaglia per un'azione di combattimento ravvicinato. La seconda \u00e8 stata la specialista Monica Lin Brown, soccorritrice medica del 782\u00ba battaglione di supporto, che nel 2008 ha anch'essa ricevuto la \"Silver Star\" per il valore mostrato nel mezzo di un assalto con esplosivi e raffiche di mitragliatrice al suo convoglio.\nInoltre, nel 2007 si \u00e8 scoperto che tre infermiere erano state proposte per la \"Citation Star\" per un'azione del luglio 1918, durante la prima guerra mondiale. Non avendo mai ricevuto l'onorificenza ormai obsoleta, furono insignite postume della \"Silver Star\", poi almeno in un caso consegnata ai discendenti.\nOnorificenze equivalenti per unit\u00e0 militari.\nEsistono anche quattro decorazioni, di pari rango alla \"Silver Star\", che vengono assegnate ad unit\u00e0 militari (raramente superiori al battaglione, al gruppo aereo o alla singola nave) che abbiano, complessivamente, dato prova di valore.\nEsse sono: la \"Valorous Unit Award\" per l'Esercito, la \"Navy Unit Commendation\" per la Marina e i Marines, la \"Gallant Unit Citation\" per l'Aeronautica e la \"Coast Guard Unit Commendation\" per la Guardia Costiera."}
{"id": "1660632", "revid": "110157", "url": "https://it.wikipedia.org/wiki?curid=1660632", "title": "Psycho Circus Tour", "text": "Psycho Circus Tour \u00e8 un tour del gruppo hard rock statunitense Kiss, intrapreso tra il 31 ottobre 1998 e il 24 aprile del 1999 per promuovere l'omonimo album. \u00c8 il primo tour nella storia della musica ad aver introdotto effetti visivi in tre dimensioni."}
{"id": "1660634", "revid": "767487", "url": "https://it.wikipedia.org/wiki?curid=1660634", "title": "Ali G (film)", "text": "Ali G (\"Ali G Indahouse\") \u00e8 un film del 2002 diretto da Mark Mylod, con protagonista Sacha Baron Cohen. Il film \u00e8 ambientato in Inghilterra in un paesino dove il protagonista fa una parodia sui rapper neri statunitensi.\n\"Ali G\" \u00e8 il primo di una lunga serie di fortunati film basata sui personaggi scritti, ideati e interpretati da Baron Cohen: ad esso seguiranno infatti i pi\u00f9 noti \"Borat - Studio culturale sull'America a beneficio della gloriosa nazione del Kazakistan,\" \"Br\u00fcno,\" \"Il dittatore\" e \"Grimsby - Attenti a quell'altro\".\nTrama.\nAlistair Leslie Graham, detto Ali G, \u00e8 un ragazzo inglese che vive nel distretto di Staines e passa le sue giornate con i suoi amici della \"crew\" del West Staines, in perenne \"guerra\" con i membri della \"crew\" dell'East Staines. Un giorno per\u00f2 Ali scopre che il centro sociale dove lui lavora e che serve come centro ricreativo per ragazzi sbandati sta per chiudere e quindi decide di trovare il modo per evitare la catastrofe.\nNel frattempo a Londra il vice-primo ministro David Carlton e la sua assistente Kate Hedges stanno cercando qualcuno che possa essere il candidato ideale per la loro campagna elettorale. La loro scelta ricade su Ali G, che nel frattempo si \u00e8 incatenato nudo inscenando uno sciopero della fame per evitare la chiusura del centro ricreativo. Kate suggerisce a Carlton di proporlo come candidato ideale in quanto perfettamente stupido e quindi ideale per i traffici sporchi dei due. Convinto dalle parole di Carlton, Ali G si dimostra un valente uomo politico e viene eletto come deputato di Staines.\nAlla sua prima presenza in Parlamento, Ali G si fa subito riconoscere facendo tacere l'opposizione e facendo un discorso strampalato sulla vera utilit\u00e0 del Parlamento. Il Primo Ministro, vedendo quello spettacolo pietoso, convoca Ali G la mattina seguente per fargli invece le sue congratulazioni: dopo quell'episodio, Ali G \u00e8 diventato l'argomento delle prime pagine di tutti i quotidiani. In breve tempo, Ali G diventa un personaggio molto popolare anche per le sue riforme curiose e per i suoi metodi poco ortodossi, come quando presenzia ad una riunione delle Nazioni Unite per risolvere una disputa tra le nazioni del Ciad e del Burkina Faso e, per stemperare la tensione tra i vari capi di Stato, corregge il t\u00e8 destinato a loro con della marijuana. In breve, la riunione si trasforma in una grande festa e la guerra tra le due nazioni sfuma.\nKate Hedges, indagando sul successo di Ali, scopre la droga e la notizia viene resa pubblica. Ali G viene subito allontanato dal Parlamento e il Primo Ministro \u00e8 costretto a dimettersi a causa di un video compromettente che lo ritraeva con una prostituta. Carlton viene nominato Primo Ministro inglese e crede che, con Ali G e il primo ministro fuori gioco, il suo piano si possa realizzare. Ali G si intrufola nella residenza di Chequers per recuperare il nastro compromettente e far vedere quindi che il Primo Ministro non c'entrava nulla. Con l'aiuto di tutte le \"crew\" londinesi, riesce ad aprire la cassaforte di Carlton scoprendo il vero piano che l'uomo ha in mente: vuole ampliare l'aeroporto di Heathrow a danno di tutta la zona di Staines. Dopo essere stati inseguiti da Carlton, arriva la polizia che invece di arrestare Ali G, arresta l'ex primo ministro: \u00e8 merito di Kate, che ha scoperto i veri piani di Carlton ed ha aperto gli occhi capendo che all'uomo non \u00e8 mai importato nulla del proprio Paese. Carlton viene arrestato e deposto e il Primo Ministro torna nuovamente in carica con una buona notizia per Ali G: la sua zona non verr\u00e0 demolita, mentre invece la vicina cittadina di Slough s\u00ec. Tutti possono tirare un sospiro di sollievo e Ali G. chiede di venire nominato ambasciatore del Regno Unito in Giamaica."}
{"id": "1660641", "revid": "223320", "url": "https://it.wikipedia.org/wiki?curid=1660641", "title": "Ali G Indahouse", "text": ""}
{"id": "1660646", "revid": "115833124", "url": "https://it.wikipedia.org/wiki?curid=1660646", "title": "Ion C. Br\u0103tianu", "text": "Biografia.\nLa giovinezza.\nNato in una famiglia di proprietari terrieri della Valacchia, si arruol\u00f2 nel 1838 nell'esercito, ma nel 1841 si trasfer\u00ec per studiare a Parigi. Tornato in patria, prese parte con l'amico Constantin Alexandru Rosetti ed altri giovani politici alla Rivoluzione della Valacchia del 1848, svolgendo le funzioni di Prefetto di polizia nel governo provvisorio che venne formato dai rivoluzionari.\nLa restaurazione che segu\u00ec alla sconfitta dei rivoluzionari costrinse tuttavia ben presto Br\u0103tianu all'esilio. Trov\u00f2 rifugio nuovamente a Parigi, e qui si adoper\u00f2 per influenzare l'opinione pubblica francese in favore dell'unione e dell'autonomia dei Principati danubiani; questa attivit\u00e0 non era per\u00f2 ben vista dalle autorit\u00e0 francesi e nel 1854 Br\u0103tianu fu prima arrestato e incarcerato, quindi confinato in un luogo isolato. Riusc\u00ec infine a fare ritorno in Valacchia nel 1856.\nFu membro della Massoneria."}
{"id": "1660652", "revid": "812894", "url": "https://it.wikipedia.org/wiki?curid=1660652", "title": "Letteratura cinese classica", "text": ""}
{"id": "1660653", "revid": "228587", "url": "https://it.wikipedia.org/wiki?curid=1660653", "title": "Distinguished Service Order", "text": "La Distinguished Service Order (DSO) \u00e8 una decorazione militare del Regno Unito e del Commonwealth assegnata agli ufficiali delle forze armate distintisi durante il servizio in tempo di guerra.\nStoria.\nIl Distinguished Service Order venne istituito il 6 settembre 1886 dalla regina Vittoria d'Inghilterra con decreto reale pubblicato sulla \"London Gazette\" il 9 novembre. La prima concessione avvenne il 25 novembre 1886. L'Ordine viene tipicamente concesso ai militari col rango di maggiore o superiori, ma in caso di speciale valore pu\u00f2 essere concesso anche agli ufficiali pi\u00f9 giovani. Durante la Prima guerra mondiale vennero concesse 8.981 medaglie di questa onorificenza.\nL'idea dell'Ordine era appunto quella di premiare quanti si fossero particolarmente distinti nel combattimento contro i nemici del Regno Unito con un servizio meritevole, anche se nelle circostanze belliche del 1914-1916 l'onorificenza venne in molti casi concessa anche agli ufficiali di stato maggiore ed al personale non direttamente coinvolto nel conflitto, fatto che caus\u00f2 il risentimento di molti ufficiali al fronte. Dal 1942 l'onorificenza venne estesa agli ufficiali della marina mercantile inglese per atti di valore sotto attacco nemico.\nDal 1993 l'ordine viene prevalentemente concesso agli ufficiali per lungo comando e perci\u00f2 \u00e8 stata creata una barretta dorata da apporre sul nastro della medaglia per quanti abbiano meritato l'onorificenza combattendo."}
{"id": "1660655", "revid": "86343", "url": "https://it.wikipedia.org/wiki?curid=1660655", "title": "I. C. Bratianu", "text": ""}
{"id": "1660659", "revid": "287204", "url": "https://it.wikipedia.org/wiki?curid=1660659", "title": "Ion C. Bratianu", "text": ""}
{"id": "1660662", "revid": "767487", "url": "https://it.wikipedia.org/wiki?curid=1660662", "title": "Barnyard - Il cortile", "text": "Barnyard - Il cortile (\"Barnyard\") \u00e8 un film d'animazione del 2006 diretto da Steve Oedekerk. La pellicola \u00e8 realizzata in grafica computerizzata ed \u00e8 prodotta dalla Nickelodeon e dalla Paramount Pictures nel 2006. Il film \u00e8 uscito nelle sale americane il 4 agosto 2006 e in Italia il 23 febbraio 2007.\nTrama.\nUn bue di nome Otis passa tutto il tempo a fare scherzi con alcuni suoi amici: Pig il maiale, Pip il topo, Peck il pollo e Freddy il furetto, nonostante riceva continuamente dei rimproveri dal padre adottivo Ben, leader del cortile. Una sera, di nascosto agli umani, tutti gli animali della fattoria organizzano degli spettacoli nel granaio, nel frattempo il pollaio viene invaso da un gruppo di coyote, acerrimi nemici di Ben e di tutti gli animali. L'anziano bue interviene appena in tempo, ma mentre salva il pollaio, viene preso a morsi e graffi dai coyote. Sebbene abbia trionfato su di loro gli sono state inflitte delle gravi ferite dai coyote e una delle galline avvisa Otis e lui corre da suo padre, che muore davanti a lui. Dopo la morte di Ben, Otis viene eletto leader del cortile, ma non prende seriamente l'impegno e continua a divertirsi con i suoi amici e fare feste nel granaio.\nUna sera per\u00f2, mentre vede i coyote dirigersi verso la fattoria, corre verso di loro e cerca di fermarli, ma il loro capobranco, Dag, lo spaventa e dopo averlo riconosciuto come figlio di Ben gli impone di non intervenire quando deprederanno il pollaio , e se gli fosse venuto un \"attacco di coraggio\" lui e il suo branco uccideranno tutti gli animali del cortile. Otis, in preda alla paura e alle preoccupazioni, decide di lasciare il cortile, ma alla fine i suoi amici lo convincono a restare. Il bue deve ancora regolare i conti con i coyote, che hanno rapito tutte le galline e le hanno portate nel loro covo.\nOtis e i suoi amici lottano contro i coyote con tutte le loro forze e, dopo una lotta rocambolesca, riescono ad avere la meglio e il bue, dopo aver sopraffatto Dag, ha l'occasione di ucciderlo, ma decide di risparmiarlo e gli ordina di non farsi vedere mai pi\u00f9 e lo sconfigge definitivamente. Mentre tutti gli animali tornano alla fattoria, Daisy, una mucca arrivata da poco nella fattoria insieme a una sua amica, d\u00e0 alla luce un figlio, di cui Otis diventer\u00e0 il padre adottivo, e lo chiama Ben, come il defunto padre adottivo del bue. La storia si conclude con Otis, ormai maturo, che decide di diventare il nuovo leader del cortile e che promette a tutti gli animali di proteggerli finch\u00e9 lui ci sar\u00e0.\nColonna sonora.\nIl film contiene altre canzoni come \"Do Your Thing\" dei Basement Jaxx, \"You Gotta Move\" degli Aerosmith, \"Sister Rosetta\" degli Alabama 3, \"Truck Song\" e \"Slow Ride\" di Paul D. Calder e \"The Barnyard Dance\" di Lewis Arquette &amp; Family e nei contenuti speciali c'\u00e8 la nuova canzone di Barnyard Pop.\nSerie TV.\nDal film \u00e8 stata tratta una serie animata di due stagioni intitolata \"Barnyard - Ritorno al cortile\"."}
{"id": "1660669", "revid": "287204", "url": "https://it.wikipedia.org/wiki?curid=1660669", "title": "Aleksandr\u00f3w \u0141\u00f3dzki", "text": "Aleksandr\u00f3w \u0141\u00f3dzki \u00e8 un comune urbano-rurale polacco del distretto di Zgierz, nel voivodato di \u0141\u00f3d\u017a.Ricopre una superficie di 115,58 km\u00b2 e nel 2004 contava 25.899 abitanti."}
{"id": "1660671", "revid": "1543377", "url": "https://it.wikipedia.org/wiki?curid=1660671", "title": "Motor\u010duna", "text": "Il Motor\u010duna () \u00e8 un fiume della Russia siberiana nordorientale, affluente di sinistra della Lena. Scorre negli \"ulus\" (distretti) Olen\u00ebkskij e \u017diganskij nella Sacha (Jacuzia).\nDescrizione.\nNasce dalle estreme propaggini nordorientali dell'altopiano della Siberia centrale, scorrendo successivamente in una sezione del bassopiano della Jacuzia centrale; non ci sono centri urbani lungo il suo corso. I principali affluenti sono il Bjuger-Jurjach (147\u00a0km) e il Kuogas-Ulujbut (132\u00a0km), entrambi provenienti dalla sinistra idrografica.\nLa lunghezza della Motor\u010duna \u00e8 di 423\u00a0km, l'area del suo bacino \u00e8 di 9\u00a0250\u00a0km\u00b2. Sfocia nella Lena a 606\u00a0km dalla sua foce. Il fiume \u00e8 gelato, mediamente, da met\u00e0 ottobre a fine maggio/primi di giugno."}
{"id": "1660673", "revid": "287204", "url": "https://it.wikipedia.org/wiki?curid=1660673", "title": "Motorcuna", "text": ""}
{"id": "1660675", "revid": "80339", "url": "https://it.wikipedia.org/wiki?curid=1660675", "title": "Motorchuna", "text": ""}
{"id": "1660685", "revid": "111165622", "url": "https://it.wikipedia.org/wiki?curid=1660685", "title": "Conti di Blois", "text": "I Conti di Blois dall'834 IX secolo al 1391 furono i seguenti.\nConti carolingi di Blois.\n?-834: Guglielmo (\u2020 834).\n834-965: Oddone (\u2020 971).\n965-966: Roberto (\u2020 dopo il novembre 902).\nNel 966, il Marchese di Neustria contro i Bretoni, Roberto il Forte, annesse la contea di Blois.\nVisconti di Blois.\n?-906: Guarnegaud (\u2020 906), visconte di Blois.\n906-943: Tebaldo il Vecchio ( 890 \u2020 943), visconte di Blois; spos\u00f2 una certa Richilde.\n943-960: Tebaldo \"il Truffatore\" (\u2020 975), figlio di Tebaldo il Vecchio.\nConti di Blois.\nCasato di Blois (Tebaldingi).\n960-975: Tebaldo I \"il Truffatore\" (\u2020 975), conte di Blois e di Chartres; spos\u00f2 Liutgarda di Vermandois, figlia di Erberto II di Vermandois.\n975-995: Oddone I, (\u2020 995), conte di Blois, Chartres, Tours, Ch\u00e2teaudun, Provins e Reims (982-995), figlio di Tebaldo I; spos\u00f2 Berta di Borgogna, figlia di Corrado III di Borgogna e futura regina di Francia.\n995-1004: Tebaldo II, (\u2020 1004), conte di Blois, Chartres, Tours, Chateaudun, Provins e Reims, figlio di Oddone I.\n1004-1037: Oddone II, (\u2020 1037), conte di Blois, Chartres, ecc., di Meaux e Troyes, fratello di Tebaldo II; spos\u00f2 nel 1103 Matilde di Normandia (\u2020 1006), poi in seconde nozze Ermengearda d'Alvernia.\n1037-1089: Tebaldo III (1019-1089), conte di Blois, de Chartres, ecc., figlio di Oddone II e Ermengarda; spos\u00f2 prima Gersende del Maine, poi Guntrada e infine Alix de Cr\u00e9py.\n1089-1102: Stefano II Enrico, (\u2020 1102), conte di Blois, Chartres e Meaux, figlio di Tebaldo III e Gersende del Maine; spos\u00f2 Adele d'Inghilterra.\n1102-1151: Tebaldo IV \"il Grande\", (\u2020 1152), conte di Blois, Chartres e Meaux, dal 1125 anche conte di Champagne (Tebaldo II) figlio di Stefano; spos\u00f2 Matilde di Carinzia (\u2020 1161) nel 1123.\n1151-1191: Tebaldo V \"il Buono\", (\u2020 1191), conte di Blois e Chartres, figlio cadetto di Tebaldo IV; spos\u00f2 prima Sibylle de Ch\u00e2teaurenard, poi Alice di Francia, figlia di re Luigi VII (1150-1195).\n1191-1205: Luigi, conte di Blois, di Chartres e di Clermont, figlio di Tebaldo V e di Alice di Francia; spos\u00f2 Caterina, contessa di Clermont, nel 1184.\n1205-1218: Tebaldo VI, (\u2020 22 aprile 1218), figlio di Luigi, spos\u00f2 prima Mahaut d'Alen\u00e7on, poi Clemence des Roches.\n1218-1230: Margherita (circa 1170-1230), contessa di Blois e Ch\u00e2teaudun, figlia di Tebaldo V e Alice di Francia, sorella di Luigi; spos\u00f2: nel 1183 Ugo III d'Oisy, visconte di Cambrai (\u2020 1189/90); verso il 1190 Ottone I di Borgogna (\u2020 1200); Gualtiero d'Avesnes, conte di Guisa (\u2020 v.1246).\nCasato d'Avesnes.\n1230-1241: Maria d'Avesnes (\u2020 1241), contessa di Blois e Chartres, figlia di Gualtiero d'Avesnes e di Margherita di Blois; spos\u00f2 Ugo di Ch\u00e2tillon (v.1196-1248).\nCasato di Blois-Ch\u00e2tillon.\n1241-1279: Giovanni I di Blois-Ch\u00e2tillon (\u2020 1279), figlio di Maria e Ugo; spos\u00f2 nel 1254 Alice, figlia di Giovanni I di Bretagna.\n1279-1292: Giovanna di Blois-Ch\u00e2tillon (\u2020 1292), figlia di Giovanni I; spos\u00f2 nel 1272 Pietro di Francia (\u2020 1283), conte d'Alen\u00e7on e di Valois, figlio di re Luigi IX il Santo.\n1292-1307: Ugo II di Blois-Ch\u00e2tillon (\u2020 1307), conte di Saint-Pol, cugino di Giovanna, figlio di Isabella di Lussemburgo e Guido, a sua volta nato da Ugo V di Chatillon e Maria d'Avesness, cugino della pr\u00e9c\u00e9dente, figlio di Guy, conte di Saint-Pol (figlio di Hugues di Ch\u00e2tillon e Marie d'Avesnes) e di Isabella del Lussemburgo; spos\u00f2 nel 1287 Beatrice delle Fiandre.\n1307-1342: Guido I di Blois-Ch\u00e2tillon (\u2020 1342), conte di Blois e Dunois, figlio di Ugo II; spos\u00f2 nel 1310 Margherita, figlia di Carlo di Valois.\n1342-1346: Luigi I di Blois-Ch\u00e2tillon (\u2020 1346), conte di Blois e Dunois, figlio di Guido; spos\u00f2 nel 1340 Jeanne de Hainaut, contessa di Soissons e dama di Chimay.\n1346-1372: Luigi II di Blois-Ch\u00e2tillon (\u2020 1372), conte di Blois e Dunois, figlio di Luigi e Jeanne.\n1372-1381: Giovanni II di Blois-Ch\u00e2tillon (\u2020 1381), conte di Blois e Dunois, fratello di Luigi II; spos\u00f2 nel 1372 Mathilde de Gueldre (1325-1384).\n1381-1397: Guido II di Blois-Ch\u00e2tillon (\u2020 1397), conte di Blois e Dunois, fratello di Giovann II e Luigi II; spos\u00f2 Maria di Namur."}
{"id": "1660687", "revid": "80339", "url": "https://it.wikipedia.org/wiki?curid=1660687", "title": "Molodo", "text": "Il Molodo () \u00e8 un fiume della Russia siberiana nordorientale, affluente di sinistra della Lena. Scorre nel Bulunskij ulus della Sacha (Jacuzia).\nDescrizione.\nIl Molodo ha origine delle estreme propaggini nordorientali dell'altopiano della Siberia centrale dalla confluenza dei due rami sorgentizi Molodo-Unga-Anabyla e Molodo-Changas-Anabyla scorrendo successivamente con un percorso estremamente tortuoso e cambiando spesso direzione fino a sfociare nella Lena a 413\u00a0km dalla sua foce. La lunghezza del fiume \u00e8 di 556\u00a0km, l'area del suo bacino \u00e8 di 26\u00a0900\u00a0km\u00b2. Il suo maggior affluente \u00e8 il Sjungjude, proveniente dalla sua destra idrografica. Il fiume gela a dicembre e rimane coperto di ghiaccio fino a maggio."}
{"id": "1660688", "revid": "599013", "url": "https://it.wikipedia.org/wiki?curid=1660688", "title": "Jovica Nikoli\u0107", "text": "Carriera.\nInizia la carriera da professionista nel 1983 con la Stella Rossa di Belgrado dove gioca per sei stagioni vincendo due campionati della RSF di Jugoslavia e la Coppa di Jugoslavia 1985.\nDopo un anno di inattivit\u00e0 nel 1990 si trasferisce in Portogallo, al Salgueiros, dove chiude la carriera.\nCon la Nazionale jugoslava ha partecipato alle Olimpiadi del 1984 vincendo la medaglia di bronzo."}
{"id": "1660691", "revid": "287204", "url": "https://it.wikipedia.org/wiki?curid=1660691", "title": "Jovica Nikolic", "text": ""}
{"id": "1660700", "revid": "1543377", "url": "https://it.wikipedia.org/wiki?curid=1660700", "title": "Latina Scalo", "text": "Latina Scalo \u00e8 una frazione del comune italiano di Latina, nel Lazio.\nStoria.\nNacque prima della citt\u00e0 di \"Littoria\" come asse ferroviario per le due direttrici nord-sud e per le tratte locali verso i paesi limitrofi, principalmente Norma, Sermoneta e Sezze. Il 19 gennaio 1929 il Ministero delle comunicazioni ufficializz\u00f2 la realizzazione della stazione di Littoria (l'attuale stazione ferroviaria di Latina Scalo). Il Consorzio di Piscinara, offr\u00ec un contributo di 200.000 lire, l'area (denominata Casal Venditto) e la terra (circa 60\u00a0000\u00a0m\u00b3), proveniente dagli scavi dei canali di bonifica, trasportati dai \"decauville\" del Consorzio.\nIl 26 settembre 1929 fu approvato il progetto, dell'ingegnere Giovan Battista Pancini, mentre in precedenza, il 9 settembre 1927, il Consorzio di Piscinara aveva ottenuto con decreto la concessione per la costruzione della strada che dalla stazione di Sermoneta Scalo (linea Velletri- Terracina) conduceva verso la nuova stazione sulla direttissima Roma - Napoli. Un cavalcavia (distrutto durante i bombardamenti del 1944 e ripristinato un anno dopo), permetteva il passaggio sulla direttissima.\nIl primo nucleo abitativo era indicato come Villaggio Cupido (infatti, all'incirca fino agli anni ottanta, Latina Scalo era popolarmente conosciuta come \"Il Villaggio\"), e venne a insediarsi tra il 1933 e il 1934 a circa un chilometro dalla stazione ferroviaria e, contrariamente ad altri borghi periferici, a lavori di bonifica ormai ultimati.\nNel 1936, alla presenza delle massime autorit\u00e0 politiche nazionali dell'epoca. venne inaugurato lo Zuccherificio la prima industria dell'Agro Pontino, che ha contraddistinto per oltre un sessantennio l'economia del luogo. Dagli anni duemila, la struttura \u00e8 stata riconvertita in una Piattaforma Logistica di Scambio Merci.\nGli eventi bellici della II guerra mondiale non arrecarono, fortunatamente grossi danni alle strutture abitative e alla stazione ferroviaria, mentre l'attiguo aeroporto, sede dei mitici aerosiluranti Savoia-Marchetti S.M.79 \"Sparviero\", fu letteralmente devastato dai bombardamenti degli alleati. Anche l'occupazione delle forze tedesche non procur\u00f2 particolari disagi alla popolazione. Il \"Palazzo Rosso\" fu l'unica struttura a essere requisita per essere destinata a nucleo comando locale della fanteria germanica.\nIl dopoguerra ha rappresentato, prima lentamente poi in maniera repentina, il periodo di maggior sviluppo economico per la borgata.\nIl MAP (Mulino Agro Pontino), la MILPAC la OSCHATZ sono stati i nuovi insediamenti industriali che hanno portato lavoro tra gli anni 50 e 60. Nessuna di queste industrie, attivissime fino agli anni 70, ha resistito con l'avvento delle nuove tecnologie e dei nuovi mercati. Solo il MAP \u00e8 stato riconvertito negli anni 90 come struttura di smaltimento dei sieri di lavorazione casearia.\nNegli anni 70/80 si sono instaurate l'industria chimica Uniroyal (oggi Chemtura) e altri opifici nella zona di Tor Tre Ponti di tipo farmaceutico, chimico e metalmeccanico.\nGeografia fisica.\nTerritorio.\nGli edifici storici di fondazione (oltre la \"celebratissima\" Stazione ferroviaria in tipico stile razionalista) sono: la ristrutturata Sala Convegni con la Torretta dell'orologio e l'annesso Circolo, l'Ufficio Postale, la fonte della Belladonna, l'ex Zuccherificio, ora Piattaforma di Scambio Intermodale, il Palazzo Rosso, il centrale Magazzino Antimalarico (ex sede della Polizia Locale), la Palazzina ora sede del presidio sanitario e la Torretta di riserva idrica. Il primo edificio in muratura, comunque, fu la scuola costruita per i figli dei contadini dell'Universit\u00e0 Agraria Umberto I di Sermoneta. Attualmente la struttura ospita la biblioteca comunale.\nIl borgo di Latina Scalo \u00e8 fornito di asili nido, scuola materna ed elementare e scuola media (11\u00b0 Istituto Comprensivo).\nA partire dagli anni '90, si \u00e8 avuto uno sviluppo urbanistico veloce e caotico, con logiche costruttive \"a parallelepipedo\" che hanno determinato repentine variazioni demografiche e fatto tramontare definitivamente le speranze di armonie architettoniche compatibili.\nLa festa patronale del borgo \u00e8 quella di San Giuseppe Artigiano, celebrata il 1\u00ba maggio nell'ambito dell'omonima chiesa parrocchiale sita al centro dell'abitato.\nPer oltre un decennio, in tutti i fine settimana del mese di luglio, si \u00e8 tenuta \"L'Estate del Villaggio\" una manifestazione d'intrattenimento musicale con annessi stand gastronomici, organizzata dalla Pro Loco Latina \"il Villaggio\". A causa di problemi connessi con la ristrutturazione dell'area del giardino comunale, dal 2015 la manifestazione non si \u00e8 pi\u00f9 svolta.\nAlla periferia del borgo c'\u00e8 l'aeroporto militare \"Enrico Comani\", attualmente gestito dall'Aeronautica Militare Italiana sede della Scuola Volo Basico-Avanzato Elico, dell'Aero Club Latina e della piattaforma fissa del Soccorso 118 (elicotteri). Fino agli anni '90 ha funzionato una stazione Radio Trasmittente dell'Aeronautica Militare, sita in via Gloria, in relazione ai contatti radio con gli aerei-scuola.\nOdonomastica.\nLe vie della frazione sono dedicate prevalentemente a fiori e piante di ogni genere, ma anche a filosofi, soprattutto greci e latini.\nNon si trovano con frequenza, nelle denominazioni stradali, nomi locali o riferimenti precedenti alla bonifica. Gli unici presenti sono vicolo della Belladonna (che ricorda una fonte, apprezzata da molti per la sua leggerezza, ma inquinatasi nel corso degli ultimi anni), via Gloria (che ricorda un antico casale di propriet\u00e0 dei Caetani) e via Cupido (che ricorda un vicino corso d'acqua).\nSport.\nCalcio.\nNell'estate del 2017, il Sermoneta calcio trasferisce il proprio titolo sportivo d'Eccellenza presso la sede sportiva di Latina Scalo (stadio T. Righetti), modificando i colori sociali da \"gialloblu\" a \"nerazzurro\". La squadra, al primo anno d'eccellenza, consegue ottimi risultati e s'insedia un attivissimo settore giovanile.\nPallavolo.\nL'ASD Latina Scalo Volley opera nel territorio dal 1980 (Pallavolo Latina Scalo AVIA PERVIA 1980) e ha avuto meriti di vittorie in campionato sia a livello giovanile che a livello \"senior\". Tra le tante ha vinto in campo femminile le varie serie giovanili U14, U16, U18; in provincia campionati di 2\u00aa divisione,1\u00aa divisione e in regione di Serie D fino ad arrivare e mantenere per quasi 10 anni la Serie C. In campo maschile ha vinto in passato una Coppa di Federazione LT (1982), una U16 e due volte la 1\u00aa divisione (1988 e 1992) con un'unica partecipazione alla Serie D regionale Lazio nel 1992/1993 per poi spegnersi nella stagione 1997/1998. Negli ultimi anni \u00e8 rinato il settore maschile, partecipando nella stagione 2007/2008 alla 2\u00aa divisione maschile nel girone di Latina e arrivando al secondo posto; la squadra viene poi ripescata in 1\u00aa divisione nel 2008/2009 e arriva al 3\u00ba posto finale. La stagione seguente 2009/2010 la vede arrivare al secondo posto e partecipa ai play off promozione ma perde, arrivando sempre seconda nel mini girone di 3 squadre. Viene nuovamente ripescata e nella stagione 2010/2011 partecipa al suo secondo campionato regionale Lazio di Serie D vincendo il Girone B e raggiungendo una storica promozione in Serie C regionale. Al termine del campionato 2011/2012 retrocede in Serie D.\nPer la stagione agonistica 2012-2013 la compagine biancazzurra partecipa al Campionato regionale di Serie D - Girone B e sono state ripristinate squadre del settore giovanile. Al termine del campionato retrocede in I Divisione provinciale.\nNuovo ripescaggio e anche per la stagione 2013-2014 partecipa al campionato di Serie D regionale. Al termine del torneo mantiene il titolo per la stagione 2014-2015. Durante l'estate 2014 il titolo sportivo di Serie D viene ceduto al Priverno mantenendo la societ\u00e0 solo il settore giovanile. La societ\u00e0 s'iscrive di nuovo, per la stagione agonistica 2015-2016, al campionato regionale di Serie D maschile, con una compagine molto giovane ma ricca di buone promesse. Viene mantenuto il titolo sportivo anche nella stagione 2017-2018."}
{"id": "1660706", "revid": "287204", "url": "https://it.wikipedia.org/wiki?curid=1660706", "title": "I milanesi ammazzano al sabato", "text": "I milanesi ammazzano al sabato \u00e8 un romanzo poliziesco di Giorgio Scerbanenco del 1969, il quarto e ultimo della fortunata serie di \"Duca Lamberti\", il personaggio creato da Scerbanenco per \"Venere privata\" (1966) e sviluppato negli anni a seguire. Radiato dall'Ordine dei medici per aver praticato l'eutanasia su un paziente terminale, Lamberti \u00e8 ormai a tutti gli effetti un valente investigatore, che diede ampia ma tardiva fama all'autore.\nTrama.\nDonatella Berzaghi \u00e8 una ragazza milanese con un grave handicap: affetta dalla nascita da una forma di elefantiasi, a ventotto anni il suo sviluppo mentale \u00e8 ancora quello di una bambina. Fisicamente invece \u00e8 molto avvenente, anche se eccezionalmente alta e robusta. La situazione \u00e8 aggravata dalla ninfomania della giovane, che la porta a concedersi facilmente a qualunque uomo la corteggi, e spinge i genitori a tenerla chiusa in casa. Rimasta orfana di madre, vive con l'anziano padre Amanzio, ex camionista destinato al lavoro d'ufficio dopo un grave incidente. L'uomo non riesce a sorvegliarla a tempo pieno, ma ha pattuito con il proprio superiore un permesso per andarla a trovare per pochi minuti due volte al giorno. Nonostante ci\u00f2, un giorno, Donatella scompare. Disperato, il genitore si rivolge alla polizia, premendo con insistenza per lo svolgimento delle ricerche. Il caso passa di mano in mano fino a giungere a Duca Lamberti, che accetta.\nDuca inizia a tracciare i movimenti della giovane, ricerca favorita dalla sua appariscenza. Le indagini lo portano ad addentrarsi nella torbida Milano del sesso a pagamento e dello sfruttamento della prostituzione. Dopo pochissimi giorni, tuttavia, Donatella viene trovata morta, bruciata viva all'interno di un covone di fieno. Duca ottiene presto conferma del sospetto che la ragazza sia stata rapita da individui privi di scrupoli, disposti ad approfittare delle sue condizioni per avviarla alla prostituzione. La prima persona a cui portano le indagini \u00e8 un giovane, Salvatore Carasanto, che vive adescando ragazze da avviare alla prostituzione. Duca e Mascaranti con le minacce e con la promessa di lasciarlo libero ottengono la sua collaborazione. Il ragazzo ammette di aver sentito parlare della singolare ragazza da un ragazzo incontrato per caso, che gli aveva raccontato di avere tra le mani una ragazza gigantesca che gli aveva fruttato ottimi affari. Salvatore non conosce l'identit\u00e0 della persona che ha incontrato, ma fornisce un identikit preciso del sospetto e indica alcune case utilizzati come bordelli dalla banda.\nCome sempre Lamberti chiede alla sua compagna Livia di fargli da autista per visitare i luoghi indicati dal Carasanto. Individuata la prima casa, Duca si finge un cliente e avvicina una ragazza africana; una volta ottenuta la sua confidenza, ella conferma di aver sentito parlare di Donatella da un cliente che le aveva confessato di cercare ragazze \"diverse\". Nel parlare la ragazza, di nome Herero e di origine bantu mostra segni di alcolismo e depressione: Duca le propone di seguirlo per metterla al sicuro ; la ragazza accetta e si dichiara disponibile ad aiutarlo nelle indagini.\nNel frattempo Mascaranti rintraccia l'uomo indicato da Herero, il cavalier Salvarsati. L'uomo dapprima nega di aver conosciuto la ragazza, ma quando Herero entra nell'ufficio deve capitolare e rivelare l'indirizzo della persona che gli procurava gli incontri; tuttavia in quel luogo la polizia trova una casa in demolizione. Anche Herero non trova nessuna nuova informazione, e le indagini arrivano a un punto morto.\nGiorni dopo, Amanzio Berzaghi trova una lettera anonima che rivela l'identit\u00e0 degli assassini e il loro indirizzo: Franco Baronia, la sua amica Concetta Giarzone, prostituta di lungo corso, e Michelangelo Sarosi detto Michelone, il barista di un locale frequentato da Amanzio: quest'ultimo aveva appreso di Donatella e delle sue disgrazie dalle confidenze dello stesso Amanzio. Il giorno seguente l'uomo decide di andare da solo all'indirizzo che gli \u00e8 stato segnalato senza avvisare la polizia.\nNel frattempo una prostituta riconosce nell'identikit fornito da Carasanto una persona con cui era stata mesi prima, e mette Duca sulla pista giusta. Livia, Mascaranti e Duca si dirigono immediatamente a Lodi, a un hotel da lei indicato: il proprietario \u00e8 cugino e omonimo di Franco Baronia, il quale lo ricattava pretendendo soldi e favori, e spesso aveva usato le stanze dell'albergo per portarvi uomini e prostitute. Baronia vi aveva effettivamente condotto Donatella, la quale in piena notte aveva iniziato a urlare il nome del padre; il proprietario li aveva scacciati per paura che queste urla attirassero la polizia. L'albergatore fornisce a Duca l'indirizzo del cugino.\nIntanto Amanzio si presenta a casa di Concetta: la donna lo riconosce e cerca di chiuderlo fuori casa, ma Amanzio la aggredisce. Segue una lotta furibonda durante la quale la donna lo ferisce gravemente a un occhio; mentre l'uomo \u00e8 K.O. Concetta telefona a Franco Baronia perch\u00e9 corra a casa. Amanzio si riprende e tramortisce la donna, poi ne raccoglie il corpo e la butta nella vasca da bagno per poi torturarla spingendole la testa sotto l'acqua, continuando a chiederle perch\u00e9 gli abbiano ucciso la figlia. Concetta gli rivela che effettivamente avevano deciso di rapire Donatella dopo aver ricevuto l'imbeccata da Michelone; per un certo tempo Donatella si era comportata bene e i clienti spendevano una fortuna per andare a letto con lei. Poi le cose erano improvvisamente cambiate e Donatella aveva iniziato a urlare il nome del padre; dopo quanto successo a Lodi i tre avevano deciso di ucciderla.\nFranco arriva a casa di Concetta; Amanzio lo aggredisce e, dopo averlo immobilizzato, gli chiede come avevano compiuto il rapimento: l'idea era stata di Michelone che aveva ascoltato le confidenze del padre al bar. Avevano coinvolto una domestica che lavorava in un appartamento sotto quello dei Berzaghi, sfruttando la sua infatuazione per il barista. Avevano atteso che i proprietari fossero assenti per attirare Donatella nel suo appartamento e farla uscire di notte non vista da nessuno, quando gi\u00e0 le ricerche erano cominciate. Amanzio, furioso, lo uccide sul colpo; anche Concetta muore annegata nella vasca. Poco dopo arriva anche Michelone, che era stato avvisato da Franco Baronia: Amanzio uccide anche lui.\nDuca, Mascaranti e Livia arrivano quando tutto \u00e8 finito, appena in tempo per chiamare un'ambulanza in soccorso di Amanzio, che nonostante le ferite tremende sopravvive. L'uomo confessa a Duca che non era andato alla casa per compiere una strage, ma solo per conoscere la verit\u00e0 sulla figlia. Le cose avevano per\u00f2 preso una strada diversa, Probabilmente se avesse ricevuto la lettera anonima (che Duca ipotizza sia stata inviata dalla domestica complice) in un altro giorno l'avrebbe portata alla polizia perch\u00e9 il giorno dopo sarebbe andato a lavorare, ma essendo sabato vi si era recato autonomamente. Amanzio conclude dicendo \"Se non fosse stato sabato non l'avrei fatto, tutto quel disastro.\"\nAlla fine della vicenda Duca riceve la notizia della sua riammissione all'albo dei medici dopo la sua cacciata a seguito della condanna per procurata eutanasia, per la quale aveva scontato tre anni di carcere. Duca tuttavia si sente fallito sia come medico, essendosi ormai completamente allontanato da questa professione, che come poliziotto, per non aver saputo trovare i colpevoli della morte di Donatella prima del padre. Livia lo consola e lo incita ad andare avanti.\nLa trasposizione cinematografica.\nIl romanzo ha ispirato il film \"La morte risale a ieri sera\" (1970) di Duccio Tessari, in cui Duca Lamberti \u00e8 interpretato da Frank Wolff, mentre Amanzio Berzaghi \u00e8 impersonato da Raf Vallone.\nIl romanzo nella cultura di massa.\nNel 2008, ispirandosi a questo romanzo, gli Afterhours hanno intitolato un loro album \"I milanesi ammazzano il sabato\"."}
{"id": "1660712", "revid": "88740", "url": "https://it.wikipedia.org/wiki?curid=1660712", "title": "Poggio Rusco", "text": "Poggio Rusco (\"Al P\u00f2s\" in dialetto basso mantovano) \u00e8 un comune italiano di abitanti della provincia di Mantova in Lombardia. Da settembre 2015, con i comuni di Borgofranco sul Po, Carbonara di Po, Magnacavallo e Sermide e Felonica, fa parte dell'Unione dei comuni Sei Oltrep\u00f2.\nIl paese dista dal capoluogo provinciale 42\u00a0km, e si estende nella parte sud-orientale dell'Oltrep\u00f2 mantovano, circa 9\u00a0km a sud del fiume Po e a soli 2\u00a0km dalla provincia di Modena, in posizione equidistante rispetto a importanti citt\u00e0 della Pianura Padana quali Mantova, Verona, Ferrara, Bologna e Modena.\nIl centro abitato, cos\u00ec come la zona rurale circostante, \u00e8 stato duramente colpito dagli eventi sismici del maggio 2012.\nOrigini del nome.\nRisale al 1332 il documento ufficiale pi\u00f9 antico in cui \u00e8 nominato espressamente il toponimo \"Podium\", l'odierna Poggio Rusco. Rusco \u00e8 riferibile a un canale che scorre tra il Mantovano e il Modenese dal lato del mezzod\u00ec, ed \u00e8 cos\u00ec chiamato per la pianta delle smilacee che entro vi cresce all'estremo sud del paese.\nLe origini, assai pi\u00f9 antiche, pare risalgano all'epoca pre-romana ed etrusca.\nIl paese sorge su un'altura di 16 metri s.l.m. (origine del nome Poggio), che \u00e8 mediamente dai 3 ai 6 metri pi\u00f9 alta rispetto alle valli e ad altri paesi circostanti, risultando meno esposta ai pericoli di alluvioni del fiume Po.\nUna storia popolare attesta che il nome deriva dal fatto che il posto veniva utilizzato come discarica dai bolognesi, che nel loro dialetto il pattume viene indicato dalla parola \"rusco\", da qui Poggio Rusco.\nStoria.\nPeriodo Matildeo.\nOttone III don\u00f2 al vescovo di Mantova il territorio di Poggio Rusco; l'atto di donazione fu confermato dalla gran contessa Matilde di Canossa nel 1082.\nDai Gonzaga al Regno d'Italia.\nNel 1332 il vescovo di Mantova, secondo quanto riferito in un documento notarile, cedeva la Corte del Poggio ai Gonzaga. Da quel momento Poggio Rusco ha intrecciato la propria storia con quella del capoluogo mantovano.\nA partire dal XV secolo la propriet\u00e0 dei terreni della Corte del Poggio venne suddivisa in due rami cadetti dei Gonzaga: i Nobili, signori della Corte Piccola, e i marchesi di Vescovato, padroni della Corte Grande; Poggio Rusco rimase in mano loro ben oltre l'estinzione della famiglia Gonzaga, signori di Mantova.\nNel 1707 Poggio Rusco, seguendo il destino del Ducato di Mantova, entr\u00f2 a far parte dei domini diretti della casa d'Asburgo.\nAlla fine del XVIII secolo il paese si trov\u00f2 a condividere le sorti della Repubblica Cisalpina, con una violenta rivolta antifrancese nel 1799 e la definitiva capitolazione sotto l'Impero austriaco, come parte integrante del Regno Lombardo-Veneto, nel 1815.\nNel 1866, dopo la partecipazione attiva alle guerre d'Indipendenza, avvenne l'annessione al Regno d'Italia sotto casa Savoia.\nNel 1867 il Consiglio Comunale, su richiesta del Ministero dell'interno, decise all'unanimit\u00e0 di identificare in modo migliore il nome Poggio, assai diffuso su tutto il territorio italiano, posponendo l'appellativo toponomastico \"Rusco\"; il nome prese spunto dalla vasta presenza sul territorio di un arbusto, il \"Ruscus Aculeatus\" meglio noto come pungitopo, pianta che cresce rigogliosa lungo i canali di irrigazione delle campagne poggesi, in particolare lungo il Canale Rusco, costruito dal Consorzio Interprovinciale per la Bonifica di Burana, che divide il Mantovano dal Modenese dal lato di mezzod\u00ec.\nDall'Unit\u00e0 d'Italia ai giorni nostri.\nIl Novecento, segu\u00ec a grandi linee le vicissitudini del territorio mantovano. La nascita del socialismo vide a Poggio Rusco due protagonisti: Giovanni Zibordi, poggese di adozione, e Francesco Zanardi, poggese classe 1873, ricordato a Bologna come il \"Sindaco del Pane\" nella Grande Guerra.\nIl Fascismo s'impose in tutta l'Italia e proprio a Poggio Rusco il 13 marzo 1921, l'assalto alla Camera del Lavoro ebbe un'eco nazionale: su tutti i giornali nazionali venne resa nota la notizia.\nDurante gli ultimi mesi della seconda guerra mondiale, il paese assunse un ruolo strategico per la sua posizione poich\u00e9 gli Alleati avanzavano verso il fiume Po e la Germania lungo la direttrice Bologna - Verona. \u00c8 importante ricordare l'operazione militare denominata Operazione Herring, che ebbe luogo nei giorni 20-23 aprile 1945.\nIn questa missione 226 paracadutisti del neo Corpo Italiano di Liberazione furono lanciati per proteggere strutture ed edifici e favorire l'avanzata alleata; morirono 14 militari e 2 civili. Lo scontro pi\u00f9 importante si consum\u00f2 presso \"C\u00e0 Bruciata\" di Dragoncello (\"vedi\" Battaglia di Ca' brusada). Stanno a ricordare quella valorosa impresa un monumento ai caduti e una chiesa a loro dedicata a Dragoncello e un battaglione della Brigata Paracadutisti \"Folgore\" denominato 3\u00ba Battaglione Paracadutisti \"Poggio Rusco\".\nI terremoti del 2012.\nPoggio Rusco, nel maggio 2012, fu colpito da un violentissimo sciame sismico che provoc\u00f2 gravi danni in tutto il territorio comunale. La prima scossa di magnitudo 5,9 Richter si verific\u00f2 la notte del 20 maggio 2012. Il 29 maggio 2012, dopo quasi dieci giorni di incessanti scosse di assestamento, il comune venne colpito da un nuovo sisma di magnitudo 5,8 della Scala Richter che aggrav\u00f2 la situazione nel Centro Storico causando importanti crolli in Chiesa Parrocchiale, Palazzo Municipale e Torre Falconiera ma anche danneggiamenti negli edifici privati. La piazza principale, in corrispondenza della Chiesa e degli edifici privati colpiti, venne interdetta al transito per pericolo di crollo degli stessi per oltre due mesi. Nell'agosto del 2012, si conclusero le opere provvisionali su Chiesa Parrocchiale, Torre Falconiera e Municipio ma anche sugli edifici privati e il centro storico torn\u00f2 una situazione di modesta normalit\u00e0. \nL'edilizia scolastica risult\u00f2 tuttavia il bene pi\u00f9 colpito. Vennero rese inagibili la scuola primaria e la palestra della scuola secondaria di I grado nonch\u00e9 rilevanti danneggiamenti furono inflitti all'asilo nido comunale. Per fronteggiare l'emergenza fu costruito un edificio scolastico temporaneo nell'attesa di compiere le necessarie opere di ricostruzione sugli edifici danneggiati. \nIl sisma del 29 maggio ebbe gravi ripercussioni anche sull'edilizia residenziale rendendo inagibili 100 abitazioni. La maggior parte dei danni alle abitazioni si registrarono nel centro storico, nelle frazioni e nelle zone rurali con rari casi di danneggiamenti alle strutture pi\u00f9 moderne e recenti. I danni totali al patrimonio pubblico e privato ammontano a svariate decine di milioni di euro.\nFurono circa 380 le persone ospitate nel campo di accoglienza allestito con la collaborazione dell'Esercito Italiano mentre il numero definitivo di sfollati fu di 200 persone, beneficiarie del Contributo per l'autonoma sistemazione messo a disposizione da parte dello stato. Anche se in misura minore rispetto alla vicina bassa modenese il sisma caus\u00f2 importanti danni anche al comparto industriale e agricolo con numerose imprese costrette a continuare la produzione in tensostrutture in attesa di riparare i capannoni inagibili. Fu compromesso gravemente anche il patrimonio storico rurale, con numerose corti di campagna interessate da gravi crolli, alcune delle quali in seguito demolite a causa della precaria situazione in seguito al terremoto.\nLa ricostruzione dopo il sisma (anni 2013 - 2018).\nLa ricostruzione del paese prese il via, nell'estate del 2013, con l'emanazione delle ordinanze che assegnavano i contributi per il ripristino delle civili abitazioni. In quei mesi vennero altres\u00ec emanate le due ordinanze per l'assegnazione dei contributi del Fondo di Solidariet\u00e0 Europeo, che portarono nelle casse comunali oltre un milione e mezzo di euro che sarebbero stati impiegati successivamente in numerosi cantieri pubblici. Nel marzo 2014, a due anni dal sisma, partirono le opere di ricostruzione della Chiesa Parrocchiale per un milione e cinquecentomila euro grazie a donazioni, fondi regionali e della Diocesi di Mantova. Il 6 dicembre dello stesso anno il centro storico torn\u00f2 alla definitiva normalit\u00e0 con la riapertura della Chiesa stessa. Dopo soli nove mesi di cantiere (rispetto ai 15 mesi preventivati nel progetto) l'edificio, tra i pi\u00f9 duramente colpiti di tutto il mantovano, venne riconsegnato alla comunit\u00e0, rappresentando una vera e propria eccellenza cantieristica nella ricostruzione post-terremoto. All'evento parteciparono una vasta folla di cittadini nonch\u00e9 numerose autorit\u00e0 civili e religiose. Lo stesso Papa Francesco invi\u00f2 una lettera di benedizione e di congratulazioni alla comunit\u00e0 poggese la quale, per l'occasione, venne letta dal Vescovo di Mantova. Nell'ottobre dello stesso anno l'amministrazione comunale, alla presenza di una gremita folla e delle autorit\u00e0 locali e regionali, inaugur\u00f2 la biblioteca, l'asilo nido e il nuovo municipio provvisorio, riconsegnando alla comunit\u00e0 tre edifici strategici dopo le opere di ricostruzione realizzate nei mesi precedenti grazie ai contributi del Fondo di solidariet\u00e0 europeo. \nSul fronte privato, dopo l'emanazione delle ordinanze, 86 privati richiesero i contributi per la ricostruzione a fronte di 100 abitazioni inagibili. Tre dei 26 tecnici assunti da Regione Lombardia per i comuni terremotati furono integrati all'ufficio tecnico del comune per alleggerire la grande mole di lavoro nelle pratiche di ricostruzione pubblica e privata. \nSul fronte pubblico, dopo anni di stallo sulle opere essenziali, l'inizio della costruzione della nuova scuola primaria \u00e8 prevista, per un importo di due milioni e settecentomila euro per giugno 2016. Per quanto riguarda la palestra della scuola secondaria questa, gravemente danneggiata dal sisma, \u00e8 stata demolita nell'estate del 2015 per lasciare spazio a una nuova struttura antisismica la cui costruzione sar\u00e0 avviata, per un importo di un milione e centomila euro, nel marzo 2016. Per quanto riguarda il patrimonio storico anche il Palazzo Municipale e la Torre Falconiera vedranno l'inizio delle opere di ricostruzione nell'anno 2016. Il progetto del primo, gi\u00e0 redatto assieme ai progetti di nuova scuola primaria e nuova palestra, prevede tempi molto lunghi per il recupero dell'edificio data la sua complessit\u00e0 e i gravi danni subiti dalla struttura. Esso prevede un costo di due milioni e ottocento mila euro mentre per il recupero della Torre Falconiera il progetto di spesa si aggira attorno ai quattrocentomila euro. Incerti infine l'inizio e i tempi di recupero della vecchia scuola primaria gravemente lesionata dalle scosse telluriche. Il recupero si aggira sui tre milioni di euro e l'edificio verr\u00e0 riconvertito nella nuova sede dell'istituto alberghiero, gi\u00e0 presente nel territorio comunale.\nMonumenti e luoghi d'interesse.\nPalazzo Municipale, gi\u00e0 Palazzo Gonzaga.\nI Terremoti dell'Emilia del 2012 hanno danneggiato gravemente il Municipio provocando crolli interni e il distacco delle due facciate. Nei mesi successivi si \u00e8 provveduto alla sua messa in sicurezza consistente in tiranti e in una rete composta da legno e acciaio volta al sostegno delle facciate pericolanti.\nTorre Falconiera o Colombara.\nA seguito delle forti scosse di terremoto di maggio 2012, la torre ha subito gravi danni strutturali pur non registrando crolli significativi. nei mesi successivi si \u00e8 provveduto alla messa in sicurezza della torre consistente in una gabbia di cavi di acciaio a sostegno dell'intera struttura in attesa di disponibilit\u00e0 economiche che permettano il nuovo restauro e la conseguente agibilit\u00e0.\nChiesa Parrocchiale del Santissimo Nome di Maria.\nI Terremoti dell'Emilia del 2012 hanno provocato gravissimi danni sia alla Chiesa causando il crollo di parte delle volte e della copertura, il distacco della facciata, sia della torre campanaria. Nei mesi successivi si \u00e8 provveduto alla messa in sicurezza tramite un'impalcatura di sostegno alla facciata, una analoga impalcatura per sorreggere il campanile e un'ingabbiatura con cavi d'acciaio di sostegno alle fiancate e all'abside che hanno permesso la riapertura del centro storico in attesa di definire validi progetti di ricostruzione.\nNel mese di aprile del 2014 si sono iniziati i lavori di recupero e adeguamento sismico della Chiesa per un importo di circa 1.500.000 euro consistenti nello smontaggio delle opere provvisionali, nella ricostruzione del tetto, dei muri perimetrali e dell'abside e nel consolidamento del campanile e della facciata (tenuti uniti all'edificio grazie alle opere provvisionali) nonch\u00e9 nell'adeguamento alla recente normativa antisismica dell'intero l'edificio di culto\nChiesa di Santa Maria Maddalena.\nLa piccola chiesa dedicata a santa Maria Maddalena, eretta nel XVII secolo, \u00e8 localizzata nella frazione di Stoppiaro; fu edificata su volont\u00e0 della famiglia Fachetti, anch'essa storica famiglia di proprietari terrieri della zona.\nIl campanile, leggermente inclinato, fu costruito nell'Ottocento.\nDice la leggenda che in un nascondiglio della chiesa, che solo il parroco \"pro tempore\" conosce, sia custodito un piccolo osso appartenuto a un animale primordiale dal quale, ogni determinate centinaia di secoli, cadrebbe una goccia (il tipo di liquido non \u00e8 specificato). All'impatto col suolo, sul mondo s'abbatterebbe un cataclisma. L'ultima volta che l'evento si sarebbe verificato, il 26 dicembre 2004, avvenne lo tsunami tra Indonesia, Sri Lanka e Thailandia. \nNel maggio 2012 la Chiesa sub\u00ec danni molto gravi dal terremoto che si abbatt\u00e9 sull'Emilia e il Basso Mantovano. La chiesa rimase chiusa circa due anni a causa dei danni subiti in particolare alle volte e al campanile. Nell'aprile del 2014 la Chiesa venne riaperta al culto in seguito alle operazioni di ripristino e messa in sicurezza realizzate nell'inverno fra il 2013 e il 2014 per un importo di circa 100.000 euro.\nChiesa di Santa Maria Ausiliatrice e Monumento ai Caduti.\nLa moderna Chiesa di Maria Ausiliatrice, protettrice dei paracadutisti, fu eretta negli anni sessanta nella frazione di Dragoncello insieme con l'ara monumentale per ricordare il sacrificio dei paracadutisti e dei civili caduti durante l'Operazione Herring avvenuta nella medesima localit\u00e0. Precedentemente, nello stesso luogo sorgeva la piccola chiesa le cui campane erano state donate dalla famiglia Reggiani di Stoppiaro.\nL'attacco di Dragoncello svolse un ruolo decisivo per l'avanzata degli alleati verso il Po. Ogni anno durante la Festa della Liberazione, il 25 aprile, le campagne intorno al piccolo borgo sono sede del lancio commemorativo dei paracadutisti attirando numerosi spettatori. A Dragoncello si pu\u00f2 notare il monumento nazionale dedicato a questa operazione militare.\nEx Scuola Primaria \"Edmondo De Amicis\".\nVenne edificata intorno al 1885 e venne adibita a scuola primaria sino al maggio 2012. quando le violente scosse di terremoto di quei giorni la resero totalmente inagibile. Il Progetto di recupero ammonta a circa 2.800.000 euro. L'amministrazione comunale ha deciso di costruire un nuovo polo scolastico adibendo tale edificio e differenti funzioni scolastiche e culturali (non pi\u00f9 a sede della scuola primaria del paese) successivamente alle opere di ricostruzione finanziate con fondi statali.\nOratorio e Piazzetta del Tagliaferro.\nL'oratorio ha subito danneggiamenti in seguito al sisma del maggio 2012 analogamente a numerosissimi edifici della piazza antistante che sono stati, nei mesi successivi al terremoto, demoliti o messi in sicurezza modificando l'aspetto del quartiere.\nGeografia antropica.\nFrazioni.\nStoppiaro.\nVanta origini antichissime, probabilmente etrusche: ne \u00e8 prova il ritrovamento di insediamenti presso Boccazzolla, corte agricola non distante dal centro di Stoppiaro. Ufficialmente l'esistenza della borgata \u00e8 documentata per la prima volta in un documento del 1353. La storia di Stoppiaro \u00e8 legata negli ultimi secoli con quella della famiglia Reggiani, proprietaria di numerosi poderi. La frazione di Stoppiaro si trova a 10 metri s.l.m., conta 61 abitanti e dista dal comune 7,31\u00a0km.\nSi trova molto vicino al confine con la provincia di Modena (meno di 4\u00a0km).\nDall'inizio di maggio 2013, nella zona della frazione (assieme a Quattrocase, Dragoncello e Segonda), sono state registrate numerose scosse di terremoto di magnitudo 2.0 o inferiore, e due di magnitudo superiore al 2.0 (una di 2.3 e una di 2.6). Secondo gli esperti, tali movimenti tellurici sarebbero collegati al terremoto dell'Emilia, che il 20 e 29 maggio 2012 ha colpito quest'ultima, l'Oltrep\u00f2 mantovano e la fascia sud-occidentale della provincia di Rovigo. Inoltre, il giorno 20 maggio 2012, a seguito di tali terremoti, a Stoppiaro vi fu l'epicentro di due scosse di terremoto: una di magnitudo 3.7 e una di magnitudo 4.2, entrambe avvenute nel tardo pomeriggio.\nDragoncello.\nDiverse le ipotesi che sono circolate sul nome della pi\u00f9 grande frazione di Poggio Rusco.\nSembra che l'origine derivi dalla \"Artemisia dracunculus\" (dragoncello), un'erba officinale utilizzata per aromatizzare preparazioni culinarie.\nLa prima testimonianza scritta dell'esistenza del piccolo borgo risale al 1082.\nDragoncello si trova a 10 metri s.l.m., dista da Poggio Rusco 8,75\u00a0km (\u00e8 la frazione pi\u00f9 distante dal comune), dista 7,8\u00a0km dal confine con la provincia di Ferrara (con la frazione bondenese Pilastri) e dista 5,5\u00a0km dal confine con la provincia di Modena (localit\u00e0 di Baia di Mirandola). Vi risiedono 178 abitanti.\nVi ha sede la moderna Chiesa di Maria Ausiliatrice e Santa Maria Maddalena, protettrice dei paracadutisti; la chiesa fu eretta negli anni sessanta insieme con l'ara monumentale per ricordare il sacrificio dei paracadutisti e dei civili caduti durante l'Operazione Herring. \nL'attacco di Dragoncello svolse un ruolo decisivo per l'avanzata degli alleati verso il Po. Ogni anno durante la Festa della Liberazione, il 25 aprile, le campagne intorno al piccolo borgo sono sede del lancio commemorativo dei paracadutisti attirando numerosi spettatori. A Dragoncello si pu\u00f2 notare il monumento nazionale dedicato a questa operazione militare.\nA Dragoncello si trovano anche la cosiddetta \"C\u00e0' br\u00fcs\u00e0da\", luogo della pi\u00f9 importante battaglia dell'Operazione Herring e il campo di calcio dove giocano alcune categorie della squadra di calcio dilettantistica della Poggese A.C.D..\nLa frazione \u00e8 attraversata dalla Strada Statale Virgiliana, la quale forma un incrocio con due vie perpendicolari: via Dosso dell'Inferno, lungo la quale si trovano il campo di calcio e la chiesa, e via Stoppiaro, la pi\u00f9 lunga e importante via che porta al piccolo centro abitato e, successivamente, all'omonima frazione di Stoppiaro.\nA Dragoncello, secondo gli ultimi censimenti, vivono circa 100 persone, ma ci sono, in relazione alla popolazione italiana, moltissimi extracomunitari, specie di origini marocchine e cinesi. Dragoncello aveva anche una scuola elementare, chiusa poi per mancanza di studenti e divenuta un alloggio di edilizia popolare.\nDa dopo l'incendio colposo dovuto a una stufa elettrica del 14 giugno 2006 l'edificio \u00e8 occupato da un nucleo familiare, dalla locale Associazione Nazionale Paracadutisti d'Italia e in piccola parte anche come spogliatoio per i calciatori che giocano nel vicino campetto. Dragoncello, vista la scarsit\u00e0 di edifici, offre in aperta campagna un panorama amplissimo, di qualche decina di chilometri, e totalmente piatto della Pianura Padana. In alcune giornate, quando il cielo \u00e8 limpido o dopo delle forti folate di vento, si possono intravedere i colli Euganei e addirittura le Alpi.\nLe campagne di Dragoncello sono molto grandi e vengono sfruttate enormemente dagli enti pubblici.\nIl Dosso.\nIl Dosso non \u00e8 una vera e propria frazione, ma \u00e8 una localit\u00e0 che sorge sull'omonima via Dosso dell'Inferno (per questo la localit\u00e0 \u00e8 anche chiamata \"al D\u00f2s 'd l'Inf\u00e8ran\"). Il Dosso si estende su una superficie relativamente ampia ma non conta pi\u00f9 di qualche decina di abitazioni. Ufficialmente \u00e8 una localit\u00e0 del comune di Magnacavallo, ma vista la sua vicinanza a Dragoncello, Agnolo e Cantaboa, \u00e8 considerata una frazione di Poggio Rusco. Qui \u00e8 presente una corte gonzaghesca del Cinquecento.\nAgnolo.\nAgnolo \u00e8 una piccola frazione di Magnacavallo che si estende parallelamente a Cantaboa. Forma, insieme a Dragoncello, Magnacavallo e la stessa Cantaboa, una specie di confine che \u00e8 il territorio della localit\u00e0 chiamata \"Il Dosso\". Agnolo \u00e8 formato da un piccolo raggruppamento di case (una dozzina), affacciato a una strada di campagna. Agnolo si trova a 12 metri s.l.m. e si stima che vi risiedano 15 abitanti. Dista dal comune di Poggio Rusco 5\u00a0km.\nQuattrocase.\nDocumenti risalenti al 1409 in merito ad una donazione di un latifondo di Gianfrancesco Gonzaga a Francesco De Zaffardis identificano per la prima volta Quattrocase.\nA met\u00e0 del Quattrocento \u00e8 stato eretto anche l'oratorio della frazione; il campanile \u00e8 di epoca pi\u00f9 recente, stimato a cavallo del XVIII e XIX secolo.\nDi rilievo all'interno della piccola chiesetta il dipinto raffigurante la Madonna e il Bambino, san Francesco, san Sebastiano e santa Caterina. Al centro della raffigurazione compare lo stemma araldico della nobile famiglia Lanzoni. Il piccolo cimitero della frazione ospit\u00f2 le riprese di una scena del film \"Novecento\" di Bernardo Bortolucci. Oggi il camposanto si trova in un grave stato di abbandono. La frazione \u00e8 divisa a met\u00e0 tra il comune di Poggio Rusco e il comune di Magnacavallo, come la vicina frazione di Agnolo.\nQuattrocase si trova a 15 metri s.l.m., dista 3,15\u00a0km da Poggio Rusco e conta 147 abitanti.\nDi recente \u00e8 stata costruita a Quattrocase una pista ciclabile che si estende fino a Poggio Rusco, costeggiando una strada che ha la medesima direzione.\nSegonda.\nIl toponimo \"Segonda\" probabilmente trae origine dal canale fluviale che scorreva nella zona.\n\u00c8 confermata l'esistenza di un corso d'acqua con quel nome in un documento datato 1339, un contratto di acquisto di Agnese Pico della Mirandola, moglie di Guido Gonzaga, di un \"terreno in Podio\". Tra i confini del podere si includeva anche il canale \"Secunde\". Avanti per la strada verso Segonda, ad un centinaio di metri dal fondo \"La Vr\u00e8ra\" (La \"Verrara\"), esiste sotto la strada un'antichissima chiavica a servizio di un canale. Narra la leggenda, che nella chiavica trov\u00f2 rifugio una scrofa pregna, sfuggita al legittimo proprietario mentre la pascolava. Era talmente impensato il nascondiglio occupato dalla scrofa, che il proprietario non riusc\u00ec pi\u00f9 a trovarla. Pur non avendo prove concrete, era certo che i suoi odiati vicini l'avessero catturata ed occultata e, affinch\u00e9 non potessero godere nulla di lei e dei nascituri suinetti, chiese a san Simeone, al quale era particolarmente devoto, di trasformare la scrofa in un mostro orrendo. Egli si sarebbe sdebitato portando, tutte le prime domeniche del mese, un grosso cero sull'altare a lui dedicato. I compaesani avevano saputo della sparizione e della maledizione e reputando che, sicuramente, la scrofa avesse trovato un altro accogliente porcile, deridevano di nascosto l'ex proprietario. Una sera, mentre tornava a casa dopo un convegno galante, extramatrimoniale, una delle persone che maggiormente derideva chi aveva perduto la scrofa, transitando sopra la chiavica ud\u00ec un urlo bestiale. Gli si par\u00f2 davanti un'orrenda bestia con grossa testa suina quasi appoggiata a terra, gambe corte, avanzamento lento ed un corpo quasi gelatinoso irto di setole. Seguivano il mostro altri nove piccoli mostri d'aspetto identico. Non mor\u00ec dalla paura, quella persona: i capelli, per\u00f2, gli divennero bianchi da corvini che erano, e divenne balbuziente. La prima domenica d'ogni mese, nello stesso momento in cui l'ex proprietario della scrofa accendeva in chiesa il cero a San Simeone, la persona cui erano diventati bianchi i capelli diventava momentaneamente cieco e gli uscivano fiotti di sangue dalla bocca.\nLa bestia orrenda non era altro che il primo Pidr\u00fcs della storia che, ancor oggi, si narra \"al P\u00f2s\".\nLa frazione dista 5,32\u00a0km da Poggio Rusco, si trova a 14 metri s.l.m. e vi risiedono 49 abitanti.\nCantaboa.\nNon \u00e8 una vera frazione: si tratta di un gruppo di case situate in un luogo ove s'insediarono degli Etruschi. La prima citazione (secondo documenti conservati nell'Archivio di Stato di Mantova - busta n\u00b0 154) \u00e8 del 1332 allorquando tra i Gonzaga ed i Figli di Manfredo (che divennero i Pico) si tenta di apporre un confine tra i propri possedimenti al fine di riscuotere il \"boscatico\". In una nota degli incaricati delle due Signorie interessate, si legge che \"tale Amadasino, figlio di Tano Trenta da Custellum, non frequenta la zona da alcuni anni, ma anteriormente e per quasi tutta la sua vita, ha 50 anni, ha frequentato la zona del Poggio pescando nelle valli di Cantabovo e raccogliendovi legna\"\nLa frazione di Cantaboa dista da Poggio Rusco 4,32\u00a0km, si trova a 13 metri s.l.m. e vi risiedono 41 abitanti. \u00c8 costituita da una via (via Cantaboa) e da un incrocio tra due strade di campagna (via Arrivabene e via Bozzole) che portano la prima alla Strada Statale Virgiliana e l'altra in aperta campagna, in una zona denominata \"Il Dosso dell'Inferno\".\nLungo via Cantaboa si nota una discarica e, successivamente, poche case abitate (meno di 10). Il tutto porta a un altro incrocio: a sinistra si trova un passaggio a livello che conduce alla frazione di Quattrocase, mentre proseguendo dritti si va verso la frazione Agnolo di Magnacavallo.\nCarobbio.\nCarobbio non \u00e8 una vera e propria frazione, ma si potrebbe considerare come un \"quartiere\" di Poggio Rusco. Si estende per qualche centinaio di metri lungo via Segonda, poco dopo l'omonima frazione, e termina in corrispondenza con l'incrocio tra via Segonda e la Strada Statale Virgiliana.\nSi contano in tutto una ventina di abitazioni.\nVerdonda.\nCome Carobbio, anche Verdonda non figura tra le frazioni di Poggio Rusco, ma \u00e8 una specie di quartiere a Sud del paese, a pochi metri dal confine tra Lombardia ed Emilia-Romagna.\nVerdonda \u00e8 la sede della maggior parte delle industrie e di molte attivit\u00e0 commerciali del paese.\nIl Carnevale.\nCome la zona denominata \"Il Dosso dell'Inferno\", anche Il Carnevale \u00e8 una zona relativamente ampia ma poco abitata che sorge sull'omonima via tra Stoppiaro e Poggio Rusco. La zona vicino a Stoppiaro \u00e8 quasi totalmente disabitata, mentre man mano che ci si avvicina a Poggio Rusco le abitazioni aumentano numericamente.\nCosta-Gandini.\nCosta-Gandini pu\u00f2 quasi essere definito un quartiere di Segonda, in quanto \u00e8 formato da un gruppo di case situate subito dopo Segonda, lungo l'omonima via. Si trova a 14 metri s.l.m., vi risiedono 61 persone e dista da Poggio Rusco 4,36\u00a0km.\nIl Borgo.\nIl Borgo \u00e8 un gruppo di case situato subito dopo la frazione di Quattrocase, lungo l'omonima via che poi si ricongiunge con via Quattrocase.\nAvia.\nAvia \u00e8 una localit\u00e0 di Poggio Rusco che dista 4,98\u00a0km dal comune. Si trova a 14 metri s.l.m. e vi risiedono 36 abitanti. La localit\u00e0 \u00e8 formata da un piccolo raggruppamento di case distribuito lungo la strada statale Virgiliana.\nLe Tamarelle.\nCon \"Le Tamarelle\" si indica una piccola via ghiaiosa di poche centinaia di metri, poco prima dell'incrocio tra via Stoppiaro e via Carnevale, lungo la quale sono presenti due abitazioni e qualche altro edificio.\nCultura.\nCarnasciale Podiense.\nPoggio Rusco \u00e8 famoso nel Basso Mantovano per il suo \"Carnasciale Podiense\", organizzato dalla \"Duccal Achademia dal Pidr\u00fcs\" e dal Comune di Poggio Rusco.\nLa manifestazione solitamente si protrae per due domeniche consecutive a cavallo del carnevale.\nIl \"Pidr\u00fcs\" \u00e8 un fantastico animale inventato da Mario Setti, presente nel \"Bestiario Podiense\", un compendio di 21 animali folkloristici della tradizione contadina poggese, ispirato ai Bestiari medievali e settecenteschi.\nIl \"trattato\", grazie all'uso dell'italiano maccheronico, di latinismi e di parole di derivazione dialettale, \u00e8 piacevole da leggere e il contesto storico delle descrizioni lo rende verosimile.\nLa raccolta \u00e8 stata compilata dal giornalista della Gazzetta di Mantova e cittadino poggese Stefano Scansani (oggi direttore de la Nuova Ferrara), che ha realizzato i disegni, e da Mario Setti, che ha scritto i testi.\nOgni anno, durante l'ultima domenica del \"Carnasciale\", dopo lo \"Sproloquio del Brigante della Pertica\" (un discorso satirico, pronunciato in dialetto poggese dallo storico banditore Giuseppe Belluzzi) viene scoperta la \"Bestia\", un simulacro di cartapesta che raffigura la mitica creatura realizzata secondo le descrizioni riportate nel \"Bestiario Podiense\".\nLa Bestia rappresenta vizi e virt\u00f9 del Carnevale e della societ\u00e0 poggese.\nCon l'edizione 2006 del Carnasciale Podiense, dopo 21 anni, si \u00e8 concluso il ciclo del bestiario.\nIl Carnevale 2007 incorona il Pidrus come Re della carnevalata. Nel 2008 \u00e8 uscita la prima edizione dell\"'Erbario Podiense\", sulla falsariga del Bestiario.\nFiere.\nSolitamente a Poggio Rusco si tengono due fiere annuali: la fiera di giugno, ogni terza domenica del mese di giugno, e la pi\u00f9 grande fiera di Santa Maria Alba, la terza domenica di settembre.\nMercato settimanale.\nOgni luned\u00ec si tiene il Mercato della Bassa, il tradizionale punto di scambio commerciale.\nIl mercato del luned\u00ec \u00e8 molto esteso e frequentato anche da cittadini che non risiedono a Poggio Rusco. Si trova ogni genere di merce, dagli alimenti freschi all'abbigliamento.\nOgni venerd\u00ec nel centro storico invece ha luogo un piccolo mercato con la sola vendita di generi alimentari.\nIl mercato occupa per intero la piazza principale di Poggio Rusco.\nMercato delle antichit\u00e0 della Corte del Poggio.\nLa seconda domenica di ogni mese si svolge il Mercato delle Antichit\u00e0 della Corte del Poggio.\nNel centro storico si snodano i venditori e collezionisti di antichit\u00e0 e numismatica. La protezione dei lunghi porticati del centro storico rendono il mercatino idoneo sia in inverno che in estate.\nSport.\nLa societ\u00e0 sportiva di maggior rilevanza a Poggio Rusco \u00e8 la Pallacanestro Primavera Mirandola, nata nel 2004 dalla fusione tra Pallacanestro Mirandola e Polisportiva Poggese Basket, che ha sede a Mirandola ma gioca le partite casalinghe a Poggio Rusco. Nel 2011-2012 \u00e8 stata promossa in Divisione Nazionale A, il livello pi\u00f9 alto mai raggiunto da una formazione cestistica mantovana.\nOltre alla pallacanestro di grande importanza per la sua storia recente \u00e8 la societ\u00e0 calcistica A.C.D. Poggese, che milita in Prima Categoria dopo il fallimento nel maggio 2009 della Poggese F.C., la precedente squadra di calcio, che militava in Prima Categoria, ma che era riuscita a raggiungere anche la serie C2, ora Lega Pro Seconda Divisione.\nInfrastrutture e trasporti.\nPoggio Rusco \u00e8 da sempre importante nodo stradale. \u00c8 attraversato dalla Strada statale 12 dell'Abetone e del Brennero, essenziale collegamento tra Pianura Padana e la Germania, e dalla Strada Statale 496, che collega Mantova a Ferrara.\nLa cittadina \u00e8 anche un importante nodo ferroviario. Presso la omonima stazione, la ferrovia Bologna\u2013Verona, appartenente al corridoio del Brennero, incrocia con la linea di propriet\u00e0 regionale Suzzara-Ferrara, appartenente alla direttrice che collega il Tirreno a Verona e l'Adriatico a Mantova e Cremona.\nMeteorologia.\nA Poggio Rusco \u00e8 attiva una stazione meteo gestita in collaborazione con il Centro Meteorologico Lombardo."}
{"id": "1660713", "revid": "123677444", "url": "https://it.wikipedia.org/wiki?curid=1660713", "title": "Gazeta Shqiptare", "text": "Gazeta Shqiptare \u00e8 un quotidiano nazionale dell'Albania, edito dalla societ\u00e0 italiana Edisud di Bari, che ha ripreso le sue pubblicazioni il 12 aprile 1993, dopo la lunga pausa post guerra, con direttore Carlo Bollino.\nDiffuso su tutto il territorio nazionale albanese, \u00e8 attualmente il terzo quotidiano del paese per numero di copie vendute.\n\"Gazeta Shqiptare\" \u00e8 considerato autorevole ed indipendente, nonostante sia l'unico quotidiano albanese a non avere alle spalle nessun tipo di attivit\u00e0 finanziaria.\nStoria.\nSi pu\u00f2 considerare la pi\u00f9 antica testata dell'Albania. Fondata nel 1927, appare nel paese il 10 luglio: viene stampata in serata a Bari, imbarcata sul piroscafo per Durazzo e sbarcata all'alba, per raggiungere Tirana e le altre citt\u00e0, ove \u00e8 venduta al prezzo di 25 centesimi la copia.\nIl primo editore \u00e8 la Societ\u00e0 Anonima Editrice \"La Gazzetta di Puglia\" di Bari. Il primo direttore \u00e8 Raffaele Gorjux; il redattore capo \u00e8 Gustavo Traglia; i primi redattori sono i giornalisti albanesi Luigi Gjioka e Shaip Mersin Nurro. La concessionaria della pubblicit\u00e0 \u00e8 la Ditta A. Lattanzi succ. R. De Bonmartini di Bari.\nLa sua pubblicazione \u00e8 interrotta nel 1939 a seguito della occupazione italiana del paese. Dopo la caduta del regime comunista, ritorna in edicola e importa nel Paese il \"modello Europeo\" di giornalismo. La sua redazione \u00e8 considerata una moderna scuola di giornalismo e continua a fungere da modello per gli altri giornali albanesi.\nLa Edisud apre poi l'emittente radiofonica \"Radio Rash\", il portale di notizie \"Balkanweb\" (in lingua albanese) e la emittente televisiva \"News 24\" e costituisce un gruppo editoriale che diventa il secondo pi\u00f9 importante polo informativo del paese. Ma a giugno 2011 decide di abbandonare l'Albania e vende il quotidiano ad un gruppo locale, insieme all'emittente \u00abNews 24\u00bb ed alle altre attivit\u00e0 per 6 milioni di Euro."}
{"id": "1660716", "revid": "93556", "url": "https://it.wikipedia.org/wiki?curid=1660716", "title": "Chiesa di Sant'Agostino (Licata)", "text": "La chiesa di Sant'Agostino o Santuario della Madonna Addolorata si trova a Licata, in provincia di Agrigento.\nStoria.\nNel primo millennio dell'era cristiana, venne retta a Licata, a ponente della citt\u00e0 murata, presso il regio Caricatore di grano, una chiesetta intitolata a Santa Margherita di Antiochia di Pisidia.\nDi questa chiesa non esistono documenti storici che ne deliniano il profilo storico, non la troviamo, infatti, neppure nelle antiche piante di Licata. Questo sta a significare che la chiesetta era diruta o non era affatto ritenuta di rilievo.\nGli Agostiniani in Santa Margherita di Antiochia.\nNel 1566 gli Agostiniani ottennero, dal Vescovo di Agrigento, Mons. Aloisio Suppa, il possesso della chiesa di Santa Maria del Soccorso, oggi di Pompei, per edificarvi un loro cenobio.\nLa chiesa di Santa Maria del Soccorso si trova quasi in cima alla collina di Licata, luogo non adatto per il loro convento, vista la lontananza dal centro abitato.\nCos\u00ec gli Agostiniani rivolsero la loro attenzione sulla chiesa di Santa Margherita. Ne fecero richiesta al vescovo di Agrigento e la ottennero, insieme ad un piccolo pezzo di terra attorno la chiesa per costruirvi il loro convento.\nI Padri Agostiniani trasferirono nella chiesa di Santa Margherita alcune opere d'arte che si trovavano nella chiesa di Santa Maria del Soccorso, come una statua marmorea della Madonna col Bambino, (oggi custodita presso il Museo archeologico della Badia) a il quadro della \"Madonna della cintura e i santi\" e un quadro di cui non si ha pi\u00f9 notizia, con san Nicol\u00f2 Tolentino. Gli Agostiniani rimasero a Licata, nella chiesa di Santa Margherita fino al 1735, secondo gli archivi della Chiesa Madre di Licata.\nGli Agostiniani, prendendo possesso della chiesa, la rimaneggiarono e modificarono quasi completamente. Prima di essi, l'ingresso guardava a ponente, mentre i Padri Agostiniani ruotarono completamente la navata della chiesa aprendo un nuovo ingresso a levante.\n\u00c8 la chiesa per eccellenza dei lavoratori del porto e custodisce una statua lignea dell'Addolorata.\nIl 13 aprile 1973 \u00e8 stata elevata a santuario con il titolo di \"Maria SS. Addolorata\".\nLa statua lignea dell'Addolorata.\nLa chiesa conserva una statua lignea di una Madonna Addolorata, attribuita ad un tal Giuseppe Piccone, scolpita nella 2\u00aa met\u00e0 del XVIII secolo.\nLa leggenda narra che un veliero naufragava, nel bel mezzo di una fortissima tempesta, nei pressi del porto di Licata. I marinai di quel luogo, accorsi in aiuto, scoprirono che il veliero conservava una statua lignea dell'Addolorata. Allora i licatesi chiesero al comandante del veliero se potevano tenere la statua, e cos\u00ec la collocarono nell'altare maggiore di una piccola chiesa dei dintorni.\nLa statua porta un medaglione con le reliquia della crocifissione, un'aureola d'argento e un pugnale al seno.\nStruttura.\nLa chiesetta dell'Addolorata, pi\u00f9 volte restaurata, conserva solo nel prospetto alcuni elementi originali che si possono far risalire alla prima meta del XIX secolo. dell'originale struttura di Sant'Agostino, pertanto, sappiamo ben poco. Il prospetto, molto sobrio e classicheggiante, \u00e8 concluso da un timpano circolare spezzato con tre forature nella parte centrale che assolvono la funzione di vano campanario. Gli unici elementi originali del XVIII secolo sono le due paraste in conci regolari di pietra e la soprastante finestra quadribolata.\nInterno.\nL'interno della chiesa, ad unica Navata, richiama la generale sobriet\u00e0 del monumento. Anche qui si sono avuti nel corso dei secoli vari rimaneggiamenti. Di recente costruzione vi \u00e8 l'altare maggiore, dal tono classicheggiante. La chiesa ospita anche due altari laterali, dove sono collocati rispettivamente a destra, come gi\u00e0 suaccennato, un modesto dipinto in olio su tela del XVIII secolo raffigurante la Madonna della cintura con il Bambino e i Santi Agostino e Monica, mentre a sinistra un Crocifisso di pregiata fattura, molto antico. Dell'antico Organo a canne non si hanno pi\u00f9 notizie. Dalla vicina chiesetta di San Girolamo provengono le tele che raffigurano Agostino d'Ippona e Papa Gregorio I, del XX secolo.\nIl sotto arco dove \u00e8 custodita la statua di Maria Addolorata \u00e8 adornato di sette dipinti a forma circolare che raffigurano i 7 dolori della Vergine, dipinti da un autore locale, Giuseppe Spina."}
{"id": "1660718", "revid": "1318658", "url": "https://it.wikipedia.org/wiki?curid=1660718", "title": "Atalanta Bergamasca Calcio 1981-1982", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1981-1982.\nStagione.\nLa squadra bergamasca, costruita per il terzo livello calcistico e profondamente rinnovata nell'organico, cerca l'immediata risalita dalla serie C1, categoria in cui era piombata l'anno precedente. L'obiettivo viene raggiunto senza troppi patemi d'animo, trascinata dai gol di Lino Mutti, da una ferrea difesa che subisce solo 15 reti in 34 giornate e dall'allenatore Ottavio Bianchi. Come detto miglior marcatore stagionale con 20 reti Lino Mutti, delle quali 4 in Coppa Italia e 16 in campionato.\nIn Coppa Italia di Serie C la squadra elimina, al primo turno giocato prima del campionato, il Pergocrema e i concittadini della Virescit Boccaleone, al turno successivo il per essere poi eliminata negli ottavi di finale dal Novara.\nOrganigramma societario.\nArea direttiva\nArea tecnica\nArea sanitaria\nRisultati.\nSerie C1.\nGirone di ritorno.\n\"Ma il fondo, in fatto di strutture e spalti, lo si tocca ad Empoli, dove la partita viene fatta giocare non nello stadio (temporaneamente inagibile perch\u00e9 il terreno di gioco sarebbe stato infestato da strane lumachine, anche se per i pi\u00f9 questo trasloco \u00e8 sembrato solo un maldestro tentativo di mettere in difficolt\u00e0 i giocatori nerazzurri), ma in un campetto di borgata, completamente in terra battuta, al cospetto di circa mille cinquecento spettatori, tra cui cento atalantini, assiepati a non pi\u00f9 di un metro dalle linee laterali.\""}
{"id": "1660728", "revid": "287204", "url": "https://it.wikipedia.org/wiki?curid=1660728", "title": "Verklarte Nacht", "text": ""}
{"id": "1660731", "revid": "729019", "url": "https://it.wikipedia.org/wiki?curid=1660731", "title": "Centrino Atom", "text": "Centrino Atom \u00e8 il nome commerciale della prima generazione di una piattaforma sviluppata da Intel espressamente per il settore dei dispositivi ultra portatili UMPC e MID come variante della ormai famosa piattaforma Centrino (introdotta agli inizi del 2003 e poi aggiornata nel corso degli anni grazie anche alle successive Centrino Duo e Centrino 2), arrivata sul mercato il 2 aprile 2008.\nI motivi del nuovo nome commerciale.\nNel corso del 2007 Intel ha pi\u00f9 volte ribadito che ritiene il settore dei sistemi UMPC e MID molto promettente per il futuro e, dato il successo ottenuto con la piattaforma Centrino che ha contribuito in maniera molto rilevante alla sempre maggior diffusione dei sistemi portatili rispetto a quelli desktop, \u00e8 apparso subito naturale che il produttore decidesse di promuovere sempre pi\u00f9 strenuamente questo nuovo settore, considerato come un potenziale nuovo mercato.\nLe prime due piattaforme pensate per i sistemi UMPC (UCP e McCaslin) erano basate su componenti adattati da soluzioni sviluppate per altri settori, ma data l'importanza del nuovo settore, Intel ha deciso di sviluppare innanzitutto CPU, e poi anche altri componenti del sistema, espressamente pensate fin dall'inizio per le nuove destinazioni d'uso. I nuovi processori hanno preso il nome commerciale di Atom e la piattaforma basata su di essi sfrutter\u00e0 proprio la notoriet\u00e0 del marchio Centrino, diventando appunto Centrino Atom che va a succedere alla cosiddetta Intel Ultra Mobile Platform 2007 che \u00e8 di fatto il nome commerciale della seconda generazione, McCaslin.\nCentrino Atom: un marchio appena nato e gi\u00e0 morto?\nIntorno alla met\u00e0 di agosto 2008 Intel ha annunciato l'intenzione di cancellare il marchio Centrino Atom e di voler conservare solo il marchio Atom ad indicare il processore integrato negli UMPC e MID.\nAlla base di tale decisione che \u00e8 apparsa immediatamente quasi inverosimile, risiederebbero alcune considerazioni di mercato: l'azienda avrebbe valutato che il nuovo marchio Centrino Atom poteva portare ad una certa confusione i clienti (soprattutto quelli meno esperti in considerazioni tecniche), che potrebbero erroneamente pensare che un dispositivo MID possa sostituire efficacemente (e ad un costo inferiore) un pi\u00f9 completo sistema commercializzato sotto il marchio Centrino.\nDopo l'annuncio di agosto tuttavia, non si sono pi\u00f9 avute conferme dell'effettivo abbandono del marchio Centrino Atom.\nI 3 componenti chiave della piattaforma Centrino Atom.\nCos\u00ec come tutte le generazioni di piattaforma Centrino (e delle sue evoluzioni Centrino Duo e Centrino 2), vale a dire Carmel, Sonoma, Napa, Santa Rosa e Montevina, sono basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Centrino Atom Intel ha mantenuto gli stessi requisiti, sebbene si tratti ovviamente di requisiti adattati al particolare settore cui \u00e8 destinata la nuova piattaforma, leggermente diverso da quelli dei Notebook tradizionali.\nCaratteristiche principali della piattaforma Centrino Atom.\nStoricamente, le varie evoluzioni della piattaforma Centrino, vale a dire la Centrino vera e propria prima, e successivamente la Centrino Duo e Centrino 2, sono state basate su 2 differenti generazioni, vale a dire Carmel e Sonoma per Centrino e Napa e Santa Rosa per Centrino Duo. Al momento non \u00e8 ancora dato sapere se anche Centrino 2 seguir\u00e0 la stessa strada dato che per la piattaforma successiva a Montevina, Intel non ha ancora annunciato il nome commerciale; in ogni caso \u00e8 probabile che anche la nuova Centrino Atom possa seguire la stessa linea, ovvero \u00e8 probabile che lo stesso nome commerciale che nel 2008 indicher\u00e0 solo la prima generazione, possa poi essere mantenuto anche nel 2009, sebbene basato sulla seconda generazione. Di seguito viene riportata una breve descrizione delle caratteristiche della prima generazione e della probabile seconda generazione di Centrino Atom.\nMenlow.\nLa prima generazione della piattaforma Centrino Atom \u00e8 basata su quella conosciuta attraverso il nome in codice di Menlow che, come detto, ha portato con s\u00e9 una piccola rivoluzione, in quanto l'intero progetto \u00e8 stato sviluppato da zero pensando alle esigenze degli UMPC, con l'intento di garantire la pi\u00f9 elevata portabilit\u00e0 possibile, ricercando quindi sia elevata potenza elaborativa e massimo risparmio energetico. Di seguito i 3 componenti chiave della piattaforma:\nMoorestown.\nIntel non ha ancora dichiarato ufficialmente se la piattaforma che seguir\u00e0 Menlow verr\u00e0 commercializzata ancora con il marchio Centrino Atom, in ogni caso, essa sar\u00e0 quella conosciuta con il nome di codice di Moorestown, attesa per il 2009, che porter\u00e0 con s\u00e9 un'ulteriore rivoluzione in questo nuovo settore, forse anche pi\u00f9 importante di quella portata da Menlow, grazie ad una nuova tipologia di processore che sar\u00e0 di tipo System on a Chip (SoC) e che consentir\u00e0 un ulteriore e deciso passo avanti nell'ottimizzazione generale dell'efficienza di tali sistemi. Di seguito i 3 componenti chiave della piattaforma:\nLa piattaforma successiva.\nAl momento non si conosce ancora quale potrebbe essere la piattaforma che seguir\u00e0 la Centrino Atom; potrebbe essere un'ipotetica \"Centrino Atom 2\" ma non si sa ancora nulla al riguardo."}
{"id": "1660739", "revid": "1305772", "url": "https://it.wikipedia.org/wiki?curid=1660739", "title": "McCartney", "text": "McCartney \u00e8 un cognome britannico di origine scozzese (Galloway) e nordirlandese. \u00c8 l'anglicizzazione del gaelico \"Mac Artaine\" cio\u00e8 \"figlio di Artan\" diminutivo del nome \"Art\" (traducibile con \"orso\" o \"eroe\")."}
{"id": "1660748", "revid": "118775860", "url": "https://it.wikipedia.org/wiki?curid=1660748", "title": "Mart\u00edn V\u00e1zquez", "text": "Carriera.\nClub.\nCresciuto nel Castilla, squadra satellite del , esord\u00ec con essa nel 1983 tra i professionisti in Segunda Divisi\u00f3n; pass\u00f2 nel dicembre dello stesso anno al Real Madrid, diventando famoso in seguito come uno dei cinque calciatori della cosiddetta \"Quinta del Buitre\".\nRest\u00f2 a Madrid fino al 1990, quando si trasfer\u00ec in Italia per giocare con il , che lo acquista per 2,6 miliardi di lire e gli paga un ingaggio di 8 miliardi per tre anni. La sua permanenza in granata culmin\u00f2 con la conquista di un trofeo internazionale, la Coppa Mitropa 1991: nell'occasione un suo rigore in finale contro il port\u00f2 i torinesi al pareggio, e il gol di Giuseppe Carillo nei supplementari port\u00f2 poi ai granata la coppa. Con i \"Granata\" ha anche raggiunto la finale di Coppa Uefa persa contro l'Ajax.\nNel 1992, dopo una fugace permanenza in Francia con l'Olympique Marsiglia (squadra in cui era andato al termine dell'esperienza torinese), ritorn\u00f2 al Real Madrid, con cui gioc\u00f2 per altre tre stagioni.\nDal 1995 al 1997 fu in forza al Deportivo La Coru\u00f1a. Nel 1998, insieme ai due componenti della \"Quinta\" M\u00edchel ed Emilio Butrague\u00f1o, pass\u00f2 all'Atl\u00e9tico Celaya, in Messico. Nello stesso anno disput\u00f2 alcune partite con il Karlsruhe, prima di abbandonare definitivamente l'attivit\u00e0 agonistica.\nHa vinto nel Real Madrid la maggior parte dei suoi trofei, tra cui sei campionati spagnoli, due Coppe UEFA e Coppe del Re.\nNazionale.\nHa disputato 38 partite nella nazionale spagnola, partecipando agli Europei del 1988 ed ai Mondiali del 1990. Ha anche segnato un goal, il 4 settembre 1991 in amichevole contro l'Uruguay segnando il goal del provvisorio 1-0 (gli iberici hanno poi vinto 2-1).\nDopo il ritiro.\nIn seguito ha ricoperto la carica di allenatore delle giovanili del Real Madrid. Attualmente fa stabilmente parte della squadra dei veterani dei \"Blancos\", con la quale disputa periodicamente incontri amichevoli a fini benefici."}
{"id": "1660761", "revid": "90101", "url": "https://it.wikipedia.org/wiki?curid=1660761", "title": "Verklaerte Nacht", "text": ""}
{"id": "1660764", "revid": "90101", "url": "https://it.wikipedia.org/wiki?curid=1660764", "title": "Notte trasfigurata", "text": ""}
{"id": "1660781", "revid": "2217306", "url": "https://it.wikipedia.org/wiki?curid=1660781", "title": "Bucoliche", "text": "Le Bucoliche sono un'opera del poeta latino Publio Virgilio Marone, iniziata nel 42 a.C. e divulgata intorno al 39 a.C. \u00c8 costituita da una raccolta di dieci egloghe esametriche con trattazione e intonazione pastorali; i componimenti hanno una lunghezza che varia dai 63 ai 111 versi, per un totale di 829 esametri.\nQuesta scelta colloca quindi l'opera nel solco neoterico-callimacheo, di ispirazione alessandrina e precisamente nel filone teocriteo.\n\u201cBucoliche\u201d deriva dal greco \u0392\u03bf\u03c5\u03ba\u03bf\u03bb\u03b9\u03ba\u03ac (da \u03b2\u03bf\u03c5\u03ba\u03cc\u03bb\u03bf\u03c2 = pastore, mandriano, bovaro); sono state definite anche \u1f10\u03ba\u03bb\u03bf\u03b3\u03b1\u03af, egloghe, ovvero \"poesie scelte\".\nEsse furono il primo frutto della poesia di Virgilio, ma, nello stesso tempo, possono essere considerate la trasformazione in linguaggio poetico dei precetti di vita appresi dalla scuola epicurea di Napoli.\nContesto storico e letterario.\nLa contestualizzazione dell'opera \u00e8 quella di una realt\u00e0 profondamente drammatica, quella dell'Italia del I secolo a.C., scossa dalla guerra civile. Virgilio aveva assistito da piccolo alla congiura di Catilina, quindi all'ascesa di Giulio Cesare, alla guerra tra costui e Pompeo, al suo assassinio nel 44 a.C. ed infine agli scontri tra i cesariani e pompeiani. Mentre Virgilio scriveva la sua opera, Ottaviano aveva trionfato a Filippi. Tornato a Roma, Ottaviano aveva espropriato i suoi contadini delle loro terre, per ridistribuirle tra i veterani come ricompensa per i servigi da loro resi. L'esproprio delle terre fu per Virgilio un'esperienza drammatica, ed egli lo visse come un sintomo di barbarie:\nLa trattazione di temi pastorali non era un elemento di novit\u00e0 per l'ambiente culturale romano del I secolo a.C.; era innovativo invece il fatto che un poeta dedicasse a questo tema un intero libro. All'inizio della sesta egloga, Virgilio scrive:\nIl verso siracusano, che qui ha il significato di \u201cagreste\u201d, \u201cbucolico\u201d, allude alla figura di Teocrito, poeta ellenistico della prima met\u00e0 del III secolo a.C., nato a Siracusa, che compose gli \"Idilli\", dei piccoli quadretti di vita campestre, da cui Virgilio ha tratto spunto nella stesura delle Bucoliche.\nPer Virgilio la poesia pastorale non era per\u00f2 semplicemente imitazione di Teocrito o mero esercizio letterario; era qualcosa di strettamente connesso con la sua indole e le sue esperienze. L'esperienza della guerra, dell'ingiustizia dell'esproprio, delle brutali vicende politiche, dalle quali il poeta fu sorpreso e coinvolto nella filosofia, proprio l\u00e0 dove aveva sperato di essere al riparo da ogni affanno, serv\u00ec a formare in lui una certa concezione della vita come dominata dal dolore, dall'ingiustizia, che \u00e8 propria delle Bucoliche. Per Virgilio la poesia \u00e8 un mezzo con il quale superare le passioni attraverso l'armonia, per creare una via di fuga dalla tragica realt\u00e0 di guerra e di stragi attraverso la contemplazione della natura.\nVirgilio s'immedesima nei suoi pastori: in qualche modo essi rappresentano lui stesso. L'ironia di Teocrito cede dunque il passo ad un'accorata partecipazione da parte del poeta mantovano; i pastori virgiliani partecipano di pi\u00f9 alle vicende, sono pi\u00f9 inseriti nella realt\u00e0 rispetto a quelli di Teocrito, e sono sempre caratterizzati da un'ombra di malinconia, che si rispecchia nel paesaggio: l'ambientazione delle Bucoliche \u00e8 la fredda, nebbiosa Pianura Padana, spesso raffigurata al crepuscolo; quella degli Idilli \u00e8 la Sicilia, dove la natura \u00e8 rigogliosa, e c'\u00e8 sempre sole e caldo e l'Arcadia, regione della Grecia inteso come luogo meraviglioso ed utopico. Virgilio rinuncia all'impostazione geografica teocritea perch\u00e9 i pastori siciliani erano ormai al servizio dei latifondisti romani, e non potevano pi\u00f9 essere considerati come i pastori dell'amore e del canto.\nLa principale differenza tra Teocrito e Virgilio \u00e8 per\u00f2 il modo singolare in cui il poeta siracusano accosta il realismo delle condizioni dei pastori a una grande raffinatezza in quanto a lessico e scelta metrica: negli Idilli, L\u00eccida, un capraio, viene descritto esattamente come tale - con la pelle di un irsuto caprone, odorosa di caglio, sulle spalle, e con una vecchia tunica intorno al petto\u00a0\u2013 ma si esprime tuttavia nei suoi discorsi in modo elegante e ricercato; pu\u00f2 essere definito come un \u201ccolto cittadino travestito\u201d (B. Snell).\nI pastori dell'Arcadia di Virgilio non compiono invece lavori logoranti o degradanti, ma modulano \u201ccanti silvestri sul flauto sottile\u201d, e nel loro mondo sereno si rifugiano dalla tragica realt\u00e0; sono privi tanto della crudezza della vita di campagna quanto della eccessiva complessit\u00e0 di quella di citt\u00e0.\nVirgilio si distacca dunque dal realismo per trasfigurare il paesaggio agreste in un \"locus amoenus\" dove realizzare l\"'otium\". L'Arcadia, che \u00e8 il \"locus amoenus\" dei pastori virgiliani, \u00e8 carico di significati metaforici: \u00e8 un luogo di riparo, un luogo dove vivere e cantare l'amore, anche deluso, ed \u00e8 il luogo della civilt\u00e0 contrapposta alla barbarie. \u00c8 un simbolo di felicit\u00e0, un'immagine reale ma intatta della realt\u00e0, immobile nello spazio e nel tempo, dove nulla si trasforma.\nLa prima egloga tratta dell'incontro tra due pastori, Titiro e Melibeo, che discutono riguardo all'abbandono delle proprie terre.\nSecondo la critica, questa vicenda rimanda a fatti storici del tempo; in quel periodo, infatti, Augusto aveva dato inizio a un esproprio di terre avvenuto in 18 citt\u00e0 del Lombardo Veneto, tra cui Mantova e Cremona, perch\u00e9 venissero distribuite tra i veterani nel 42 a.C. dopo la fine della battaglia di Filippi.\nMolti studiosi tendono ad identificare il personaggio del pastore Titiro nello stesso poeta Virgilio:\nil pastore infatti, per intercessione di uno \"iuvenem\", presumibilmente Augusto, riesce a salvare i suoi poderi; secondo la tradizione biografica antica, anche Virgilio ne \u00e8 dapprima spossessato, ma poi riusc\u00ec a riottenerli mediante l'intervento degli amici Varo, Gallo, Pollione, vicini ad Augusto. A partire da ci\u00f2, studiosi hanno letto le Bucoliche in chiave allegorica, cogliendo in ogni personaggio e situazione un riferimento storico. Tuttavia, l'ipotesi \u00e8 insoddisfacente, e non ci sono elementi certi che convalidino questa tesi.\nTitiro potrebbe effettivamente essere Virgilio o potrebbe non esserlo; quello che \u00e8 sicuro, \u00e8 che il tema dell'abbandono delle campagne e della violenza dei negotia lasciano una traccia profonda in Virgilio. Nelle Bucoliche \u00e8 dunque presente un forte legame con la contemporaneit\u00e0, dato della poetica dell'autore.\nStruttura.\nEcloga I.\nLa prima egloga delle Bucoliche mette in scena il dialogo tra due pastori: il primo, Melibeo, che \u00e8 costretto ad abbandonare la sua patria perch\u00e9 \u00e8 stato privato dei suoi beni (\"Nos patriam fugimus\"/ \"Noi abbandoniamo la patria\" v. 4) e Titiro che, contrapposto a quest'ultimo, si riposa all'ombra di un faggio intonando un canto silvestre dopo esser riuscito a mantenere i propri possedimenti. Questo avvenimento fittizio e letterario risulta, per\u00f2, avere particolare pregnanza storica in quanto rappresenta lo sconvolgimento successivo alle guerre civili e l'assegnazione delle terre ai veterani. \nStupefatto del diverso esito delle due vicende personali, pur non serbando alcuna invidia, Melibeo non pu\u00f2 trattenersi dal chiedere come sia stato possibile; la salvezza delle terre di Titiro era stata resa possibile dall'intervento di un giovane dio (\"deus nobis haec otia fecit\"/\"un dio ha fatto per noi questi ozii\" v.6). In questo modo si esplicita la ragione della posizione incipitaria assegnata a quest'egloga: l'intercessione va infatti a giovare al canto e permette al pastore di coltivare l'otium; pertanto in segno di riconoscenza egli praticher\u00e0 sacrifici modesti ma frequenti per tutta la durata della sua vita.\nTitiro stesso afferma di aver incontrato il dio a Roma, essendovisi recato per riscattare la propria libert\u00e0 dalla precedente condizione di schiavit\u00f9; \u00e8 importante sottolineare come la soluzione di questa vicenda non fosse stata possibile finch\u00e9 era stato sotto il giogo dell'amore di Galatea la quale imponeva un sacrificio economico in doni tanto grande da non poter esser sostenuto altrimenti. \nMelibeo, in canto elegiaco verso la propria sorte, attribuisce a Titiro l'aggettivo \"fortunatus\" (\"Fortunate senex\"/ \"Vecchio fortunato\" vv. 46-51), poich\u00e9 a quest'ultimo rimarranno i campi che ha coltivato per una vita intera e potr\u00e0 godersi la frescura di posti conosciuti, mentre egli sar\u00e0 costretto a vagare come esule in territori a lui estranei, mentre soldati barbari godranno dei frutti del suo duro lavoro (\"Insere nunc, Meliboee, piros, pone ordine vitis!\"/ \"Innesta ora, o Melibeo, i peri, metti in ordine le viti!\" v. 73). I due interlocutori mantengono sempre un tono distaccato, ad eccezione dell'ultima parte dell'egloga in cui il tono si fa pi\u00f9 coinvolto. Infatti, quando, ormai al tramonto, Melibeo annuncia mestamente di essere in procinto di incamminarsi verso l'esilio, Titiro afferma che lo avrebbe volentieri ospitato in casa sua per la notte, se avesse voluto.\nEcloga II.\nL'Egloga II delle Bucoliche rappresenta il monologo del pastore Coridone che canta il suo amore disperato per il giovanissimo Alessi, che non corrisponde questo sentimento: Alessi \u00e8 infatti lo schiavetto e l'amante del ricco Iolla. Dapprima Coridone si meraviglia per il fatto che non riesce a farlo innamorare di s\u00e9, nonostante possegga numerosi capi di bestiame, sia di bell'aspetto e canti bene come il re tebano Anfione; gli propone addirittura di insegnargli a suonare la zampogna, strumento del dio Pan, ricevuta in eredit\u00e0 da Dameta. Questi non sono gli unici doni che Coridone offre: l'intera natura render\u00e0 omaggio ad Alessi. Verso la fine, per\u00f2, il tono si fa disilluso e Coridone, con un'apostrofe a se stesso, ammette tristemente che Alessi non accetter\u00e0 i suoi doni perch\u00e9 lo reputa uno zotico di poco conto; nell'ultimo esametro, il pastore, sempre pi\u00f9 rassegnato, afferma che se il giovinetto non ha intenzione di amarlo, egli trover\u00e0 un altro Alessi.\nQuesto componimento si rif\u00e0 all'Idillio XI di Teocrito, in cui il Ciclope Polifemo si strugge d'amore per Galatea, ninfa del mare, che non ricambia il suo amore. I toni dei due componimenti sono, per\u00f2, completamente differenti: mentre l'Idillio teocriteo \u00e8 sviluppato in toni comici, scaturiti da una delicatezza che risulta piuttosto inappropriata per Polifemo, l'Egloga virgiliana mantiene un tono disilluso e angosciato.\nEcloga III.\nLa \"terza egloga\" \u00e8 una gara di canto tra due pastori, Dameta e Menalca. La sceneggiatura (divisa in cinque parti: contrasto pastorale, sfida, proclamazione della gara, canto amebeo e giudizio) e la scenografia (pascoli e greggi) fanno di questo carme un vero \"teatro bucolico\". Menalca vede Dameta mentre custodisce il bestiame, che certamente non pu\u00f2 essere suo; il bestiame \u00e8 di Egone che se ne \u00e8 andato ed ha lasciato Dameta da solo. Menalca si trova a dover compiangere il bestiame e cos\u00ec facendo Dameta, risentito, ricambia l'ingiuria. I due pastori continuano ad offendersi citando questioni passate fin quando Dameta provoca il compagno ad una gara amebea (alternata, in cui i due si alternano a recitare versi). Fissata la posta: una vitella, Menalca svela le sue condizioni famigliari e offre una posta di valore maggiore: due tazze di faggio. Dameta accetta la posta e contrappone due tazze aventi le anse circondate di acanto. Unico uditore e giudice sar\u00e0 Palemone, che appare come un deus ex machina; egli fissa le norme e la gara comincia. Le dodici coppie di epigrammi esametrici, mettono in scena \"dodici bozzetti\". di valore prettamente pittorico: si ha l'impressione di essere in una galleria, dove i quadri che popolano le pareti \u00e8 come se ti parlassero. Il momento dialogico cessa con la sfida; i temi toccati riguardano la vita pastorale, l'amore e la poesia. Palemone dichiara pari la gara e ormai \u00absat prata biberunt\u00bb e bisogna chiudere la tenzone poetica.\nEcloga IV.\nDurante l'ottobre del 40 a.C., mentre Virgilio scriveva l'opera, l'atmosfera nell'Urbe era molto tesa, e la guerra civile era al suo culmine: nel 40 a.C. Ottaviano e Lucio Antonio (fratello di Marco) si scontrarono nella cruentissima battaglia di Perugia e, dopo di essa, alcuni mediatori (Nerva, Mecenate e lo stesso Pollione, amico di Virgilio e console in carica per quell'anno) riconciliarono i due triumviri, che stipularono quindi la pace di Brindisi; in base a questo trattato, ad Ottaviano fu assegnato l'Occidente, e ad Antonio l'Oriente; la penisola italica apparteneva ad entrambi. La tregua fu sancita con un matrimonio tra Ottavia, la sorella di Ottaviano, e Marco Antonio.\nQuesto accordo fu salutato con grande speranza e gioia da parte dei veterani e degli abitanti di Roma, ed i due triumviri, tra il tripudio della folla, celebrarono l'ovazione.\nAnche Virgilio, di solito lontano dalla vita politica, dimostra grande entusiasmo per questo accordo: nella IV egloga, in particolare, con un registro stilistico notevolmente pi\u00f9 alto rispetto alle altre, il poeta celebra l'imminenza del ritorno dei \"Saturnia Regna\", in seguito alla nascita di un \u201cbambino divino\u201d, che avrebbe posto fine al tragico presente per inaugurare una nuova et\u00e0 dell'oro.\nIl poeta non fa il nome del \"puer\", e il componimento assume cos\u00ec un tono profetico e misterioso.\nSecondo alcuni studiosi, questo bambino a cui, senza immaginare che sarebbe stata una femmina, Virgilio si riferisce, sarebbe il figlio derivante dall'unione tra Ottavia e Marco Antonio; secondo altre interpretazioni, potrebbe essere Asinio Pollione oppure Salonino, figlio di Asinio Pollione, ipotesi questa concepita gi\u00e0 dagli antichi commentatori, o anche il nascituro figlio di Antonio e Cleopatra; gli amanuensi cristiani videro nel \"puer\" la figura di Ges\u00f9 Cristo e nella \"Virgo\" la Madonna, e questa interpretazione fece s\u00ec che per tutto il Medioevo Virgilio venisse venerato come un saggio dotato di capacit\u00e0 profetiche tanto che nella Divina Commedia il poeta latino Stazio dice di essersi convertito al Cristianesimo dopo avere letto la IV Bucolica (Purgatorio - Canto ventiduesimo, vv. 55-93). Potrebbe rappresentare, infine, una metafora per indicare quel sogno di pace di una generazione disperata che sembrava in procinto di concretizzarsi con la pace di Brindisi.\nUn'altra interessante interpretazione \u00e8 quella di Eduard Norden, che considera il puer come personificazione del \"Tempo\" che ricomincia il suo ciclo, a partire dalla favolosa et\u00e0 dell'Oro. Ettore Paratore nella sua \"Storia della letteratura latina\" scrive che in questa bucolica \"tutte le correnti mistiche che agitavano in quell'epoca la coscienza delle folle hanno lasciato traccia di s\u00e9 [...]: le tradizionali correnti orfico-pitagoriche, il rinascente culto sibillino, le dottrine filosofiche sulla palingenesi dell'umanit\u00e0, la tradizione romana del \"saeculum\", culti orientali connessi con figure di monarchi ed eroi, la tendenza, gi\u00e0 vigoreggiante nella casa Giulia, all'apoteosi delle proprie figure eminenti [...] e, non ultimo, il profetismo ebraico, l'attesa del Messia, di cui Virgilio doveva aver avuto notizia frequentando Pollione, presso il quale trovavano ospitalit\u00e0 i dotti ebrei di passaggio in Italia\". \"Ma nell'avvento del \"puer\" rinnovatore, si avvertono anche gli echi dei miti dei Magi, riguardanti la nascita di Zarathustra, \"vaticinans puer\" rinnovatore del mondo, e l'avvento del \"Saoshyant\", il Salvatore nato da una Vergine\". L'et\u00e0 dell'oro e della pace era stata profetizzata anche dalla Sibilla Eritrea e l'avvento del sovrano inviato dal cielo a portare la pace e la giustizia nel mondo era gi\u00e0 nella figura del \"rex magnus de caelo\" profetizzato dagli oracoli sibillini. Gli oracoli avevano anche previsto il ritorno all'et\u00e0 beata.\nEcloga V.\nL'egloga quinta si presenta semplice, poi a tratti si rivela grande. Tratta di due pastori perfetti nell'arte del canto: Menalca e Mopso. Questi non si sfidano, ma s'incontrano, s'invitano, si donano a vicenda i canti, si ammirano a tal punto che Menalca di fronte alla baldanza giovanile, che caratterizza la figura di Mopso, oppone la sua maggiore seriet\u00e0 e la coscienza esatta dei propri limiti. Mopso canta della morte di Dafni, un pastore amato da una ninfa, la quale per gelosia lo accec\u00f2; la cecit\u00e0 fu poi la causa della sua morte. Poich\u00e9 Mopso aveva terminato il canto lasciando Dafni nella tomba, Menalca lo divinizzer\u00e0, elevandolo agli dei e cantandone l'apoteosi (vv. 45-52). La deificazione di Dafni riconduce la pace agli uomini, ma soprattutto ai pastori che lo eleggono come protettore e gli attribuiscono l'epiteto di \"bonus\", che \u00e8 tipico per designare la benevolenza.\nLe egloghe quarta e quinta si completano a vicenda in una visione pura e serena della vita e della natura. Infatti, come la divina letizia della natura si riconosce in Dafni e nella sua apoteosi, anche il \"cursus vitae\" del prodigioso \"puer\" non si svolge mai senza l'accompagnamento e senza l'omaggio della natura. Alcuni sostengono che la figura di Dafni possa ravvisare la persona di Cesare: Dafni costituisce, agli occhi del poeta, il sostrato per esaltare la serena pace della natura: \"amat bonus otia Daphnis\". Qui probabilmente si vuol notare come le due egloghe siano impostate su un motivo antitetico: la nascita del \"puer \"nell'una, la morte di Dafni nell'altra. Entrambe le egloghe si propongono, per\u00f2, la stessa meta: la rappresentazione di uno stato non soltanto di beata innocenza e purezza, ma anche di letizia universale.\nEcloga VI.\nLa VI ecloga \u00e8 una mirabile poesia sia nell'insieme che nelle parti. Si tratta di una dedica ad Alfeno Varo, il quale desiderava da Virgilio un'epopea che lo onorasse e di conseguenza narrasse le guerre civili. Tutto ci\u00f2, pi\u00f9 che un racconto autobiografico, pu\u00f2 sembrare una \"recusatio\" per sfuggire alle insistenze dell'amico Varo. Varo deve ora accontentarsi di questa sostituzione. In verit\u00e0 l'ecloga \u00e8 per Gallo, ma la pagina porta scritto in cima il nome di Varo: \"a Febo non \u00e8 pagina pi\u00f9 cara di quella che ha di Varo il nome in fronte\"..\nDopo l'ammonimento di Apollo, dio della poesia e della musica, nei confronti di Titiro (Virgilio stesso), segue il canto di Sileno, capo dei satiri, trovato addormentato per il vino bevuto il giorno innanzi da Cromide e Mnasillo insieme alla ninfa naide Egle, che tinge con succo di more la fronte e le tempie di Sileno. Tutta la natura gode del canto di questo vecchio satiro.\nCon un rapido passaggio, giungono le lodi di Gallo, un'anticipazione della X ecloga. Difatti Sileno racconta come una delle nove Muse abbia condotto Gallo dalle rive del Permesso ai monti della Beozia. Infine il canto viene interrotto dal calar della notte.\nMolti escogitarono possibili spiegazioni e ragioni di questo canto molteplice sia nei suoi significati sia nel suo svolgimento; tra questi Epicuro ???, il quale pens\u00f2 che si trattasse di un compendio della filosofia, naturale e morale; altri ancora hanno pensato a un carme catalogico, quasi epilogo o prontuario di argomenti poetici.\nPer quanto concerne il passo consacrato a Cornelio Gallo, non \u00e8 altro che un tributo grande di amore e di onore. Son tutti sinceri questi tratti che Virgilio dona agli amici, senza per\u00f2 essere scevri di \"encarecimientos\" poetici e amichevoli.\nEcloga VII.\nDi nuovo una gara di canto, dopo le ecloghe III e V. Il modello \u00e8 Teocrito, dalle \"Talisie\"; ma al posto dell'ambientazione di Cos, si trovano, qui, i cenacoli romani degli amici e nemici virgiliani. Melibeo, Coridone e Dafni, anche se \"nomina ficta\", rimangono sostanzialmente uguali a se stessi: Coridone continua ad amare Alessi come nella ecloga II; Dafni ad essere il principe dei pastori, maestro e giudice di gare come nella V (dove si parla della sua morte e apoteosi) e Melibeo continua a dilettarsi, come nella I, nella poesia.\nPi\u00f9 volte nel corso dell'opera troviamo un \"hysteron proteron\", dove si anticipano avvenimenti che dovrebbero essere invece posposti e se ne posticipano altri avvenuti prima: questo \u00e8 il rapporto tra la VII e la I egloga. I contendenti non sono cos\u00ec ingiuriosi come Menalca e Dameta, svolgono ognuno il proprio canto in strofe alterne di quattro esametri: Coridone, che cantava lamenti d'amore sui monti e nelle selve, ora sostiene una parte pi\u00f9 raffinata; invece Tirsi, indulgendo nelle volgarit\u00e0, sar\u00e0 dichiarato perdente perch\u00e9 non considerato al pari di Coridone.\nUna differenza importante fra i due riguarda l'ambito religioso: Coridone nomina gli alberi sacri ad Ercole, a Bacco, a Venere e a Febo; Tirsi invece dice di preferire i pastori arcadi, cos\u00ec che lo adornino di edera, in quanto \u00e8 un poeta esordiente; con queste parole si dimostra poco devoto agli d\u00e9i. L'unica divinit\u00e0 che incontri le sue simpatia \u00e8 Priapo. C'\u00e8 un forte contrasto di tono, pacato quello di Coridone, aggressivo e volgare quello di Tirsi. Coridone, infatti, invoca le ninfe affinch\u00e9 gli concedano un canto al pari di quello di Coro, poi come Micone cacciatore, consacra a Diana la testa di cinghiale e le corna di un cervo. Dopo aver celebrato la caccia, invoca la sua amata Galatea, dicendole di raggiungerlo, se lo ama davvero. La sua modestia fa s\u00ec che l'invito non appaia come un'imposizione, anzi al contrario mostra tutta la sua dedizione.\nEcloga VIII.\nCome le altre egloghe di numero pari, l'egloga VIII reca una premessa in cui il poeta introduce il \"canto a gara\" tra Damone e Alfesibeo. Probabilmente l'egloga celebra la fama poetica di Asinio Pollione, che anche se non viene nominato \u00e8 sicuramente identificabile dai fatti.\nIl primo canto \u00e8 quello di Damone, che d\u00e0 voce ai pensieri di un infelice amante, anonimo, disperato perch\u00e9 la fanciulla che ama, Nisa, ha preferito Mopso e per questo egli ha intenzione di suicidarsi (\"Comincia con me, mio flauto, i versi menalii. Tutto diventi alto mare. addio, boschi! Mi getter\u00f2 gi\u00f9 dalla vetta di un aereo monte nei flutti: sia questo il mio ultimo dono per te, la mia morte.\"). Nel secondo canto troviamo Alfesibeo, il quale racconta di una donna, anch'essa innominata che, con l'aiuto dell'ancella Amarillide, compie un rito magico per far s\u00ec che l'amato Dafni ritorni (\"Riportatemi dalla citt\u00e0, miei incantesimi, riportatemi Dafni. Intreccia in tre nodi, Amarillide, i tre colori, intrecciali presto, Amarillide...\") Ci sono delle descrizioni pittoresche che sono prese dall'esperienza teocritea; in generale tutta la scena ricorda l'autore greco: l'atrio della casa, l'ancella che porta gli ingredienti, il cane sulla soglia, il fuoco, la cenere e gli altari; ancora Dafni che \u00e8 fuggito in citt\u00e0. La maga a poco a poco cessa di essere irreale, sovraumana, fittizia e diventa sempre pi\u00f9 donna; il suo dolore \u00e8 profondo e universale, \u00e8 il dramma dell'amore infelice. L'obiettivo della donna \u00e8 di far impazzire d'amore Dafni, poich\u00e9 essendo in citt\u00e0, la sta trascurando. L'incantatrice immagina di rivolgersi al pastore che viene nominato nel ritornello, in quanto ne ha il ritratto innanzi a s\u00e9. Cinge la sua immagine tre volte con tre fili di colore diverso, per un totale di nove: tre per ciascuna volta e per ciascun colore. Il rituale termina con lo spargimento delle ceneri nel ruscello vicino all'abitazione della donna, subito dopo sente dei passi sulla soglia: \u00e8 Dafni, l'incantesimo \u00e8 riuscito.\nDamone canta in prima persona, ma la sua disperazione \u00e8 diversa da quella espressa da Coridone nella II, piuttosto si avvicina a quella di Pasifae nella VI e di Gallo nella X; Coridone nella II si consola cercando un nuovo Alessi (\"Coridone, Coridone, quale follia ti ha preso! Hai lasciato sull\u2019olmo frondoso le viti potate a met\u00e0. Perch\u00e9 almeno non prepari qualcosa che occorre,non intrecci vimini e giunchi flessuosi? Se questo non ti vuole, troverai un altro Alessi.\u201d) Damone invece arriva alle estreme conseguenze, ossia la morte, come detto prima (vv. 57-60). Quando giunge la notte, il pastore comincia a cantare il suo infelice amore per Nisa: constata di essere stato crudelmente ingannato e si lamenta del fatto che nonostante li abbia invocati, gli d\u00e9i non lo abbiano aiutato, per questo si appresta a morire. Nisa, che un tempo era legata a Damone, adesso lo disprezza, odia la sua zampogna, le sue caprette e anche la sua lunga barba. Eppure egli ricorda il loro primo incontro quando lei era ancora una bambina: vederla fu amarla, ma questo amore, definito folle, lo ha rovinato. Ora Damone ha capito chi sia Amore: un dio generato sulle pietre dure dei monti o in deserte e selvagge regioni; proprio l'essere nato in un luogo pietroso ha indurito il suo animo. Infatti fu lui a spingere Medea a macchiarsi le mani del sangue dei propri figli. Amore \u00e8 definito malvagio, cos\u00ec come la madre Venere; inoltre il pastore annuncia che d'ora in poi l'intero ordine della natura sar\u00e0 sovvertito e accadranno le cose pi\u00f9 assurde (\"adynata\"): il lupo fuggir\u00e0 dalla pecora, i gufi gareggeranno con i cigni... Le sue ultime parole sono dedicate ancora all'amata, dice infatti che la sua morte sar\u00e0 come l'ultimo dono dell'infelice innamorato. Il canto dei due pastori \u00e8 tale da attirare l'attenzione delle giovenche immemori dell'erba, le linci e i fiumi che arrestano il proprio corso; questo passaggio \u00e8 suggerito dal mito di Orfeo, il cui canto attira le fiere che, come essere umani, sentono l'effetto magico della musica e condividono con il poeta il suo dolore; inoltre le linci fanno parte della fauna cara a Bacco (vv. 1-5).\nEcloga IX.\nLicida incontra per caso Meri, che conduce i capretti al nuovo padrone, un veterano, colui che ha cacciato via Menalca; dal discorso si apprende che purtroppo Menalca non \u00e8 riuscito ad avere salvi i suoi beni e a nulla gli hanno giovato i carmi. Su Menalca, che \u00e8 l'autentico protagonista del carme, si \u00e8 abbattuta la vera catastrofe. Per dare sollievo a Menalca, Licida gli ricorda le promesse fatte dai triumviri: in grazia dei suoi canti avrebbe potuto mantenere i suoi campi. Menalca, per\u00f2, non trova conforto nelle parole di Licida. Egli incarna ora il personaggio di Melibeo della prima ecloga. Ma, mentre questi accettava l'esilio a fronte alta e con tutte le sue conseguenze, rinunciando a vedere per sempre il tetto della sua casa, Menalca invece rimane. Verr\u00e0 ancora a implorare presso Varo piet\u00e0 per la sua Mantova.\nMeri, il servo di Menalca, ora passato ad altro padrone, va \"dove mena la via\", e la via porta a Mantova, come si comprende dai vv. 27 e 59; ancora tutto sgomento di quel che ha veduto, egli narra che gli sono accadute cose, quali da vivo non avrebbe mai immaginato; un estraneo, come se fosse il padrone, gli ha detto: \"Questi campi sono miei; voi, vecchi coloni, andatevene\". Sebbene sia un servo, quel campo \u00e8 anche un poco suo. Deplora che la violenza si sostituisca al diritto e auspica che i coloni romani, da due secoli stanziati nella pianura padana, ne siano cacciati. Non soltanto la pianura padana, ma tutta la repubblica romana \u00e8 sconvolta dalle guerre civili; l'atto di accusa \u00e8 contro Varo, ma non risparmia neppure Ottaviano. Licida si stupisce, perch\u00e9 aveva inteso dire che Menalca, grazie ai suoi canti, conservava la terra che si stende da quella parte, ove i colli prendono a declinare in dolce pendio, fino ai canali e ai vecchi faggi ormai scapezzati.\nI carmi di Menalca erano allora meritatamente famosi, se avevano suscitato l'ammirazione di Pollione e di Varo, governatori della Cisalpina. Ma i canti hanno al momento della guerra la medesima forza delle colombe all'appressarsi dell'aquila. Se da sinistra gracchiando una cornacchia non avesse avvertito Meri di troncare ogni lite, a quest'ora n\u00e9 Meri, n\u00e9 lo stesso Menalca sarebbero ancora in vita (vv. 11-16). Licida si stupisce che sia commesso un tale reato; non pare possibile che Menalca, suo conforto nei canti, sia stato sul punto di essere ucciso insieme a Meri. E chi allora canterebbe le Ninfe, il suolo cosparso d'erbe in fiore e la verde ombra dei fonti? Chi intonerebbe quei canti che Licida stesso ha udito da Menalca, quando si recava da Amarillide, \"communis amica\"?\nMeri preferisce ricordare altri versi, non ancora rifiniti, che Menalca cantava per Varo, il quale aveva la facolt\u00e0 di assegnare o no i territori di Mantova ai veterani. Cremona fu punita con la confisca poich\u00e9 aveva parteggiato per Bruto e Cassio contro i triumviri; non bastando i territori di Cremona, fu aggiunta - per disposizione di Varo - anche Mantova, che dista da Cremona poche miglia. Licida prega Meri perch\u00e9 gli reciti qualche altro verso di Menalca. Anche Licida, per volere delle Muse, aveva composto versi; sebbene i pastori lo dicano poeta, lui non ci crede.\nTutto il passo \u00e8 ricalcato su un'arguta scena dell'Idillio settimo di Teocrito. Licida non ritiene di essere ancora giunto alla pari con i due maggiori esempi e modelli della poesia neoterica: Rufo e Cinna. \u00c8 come un'oca a confronto dei canori cigni. Meri si sforza di ricordare il canto: una bella imitazione dell'idillio undicesimo di Teocrito, dove Polifemo supplica Galatea, comparsa sulle onde del mare, perch\u00e9 si rechi presso di lui, in una situazione molto simile a quella della seconda ecloga, dove Coridone pastore invita Alessi cittadino; qui, invece della campagna contro la citt\u00e0, c'\u00e8 la terra contro il mare, la quiete dell'una contro il turbamento dell'altro (vv. 37-43).\nNei versi successivi Licida chiede se Meri ancora ricordi quello che ud\u00ec cantare in una notte tranquilla, di cui ha in mente l'aria, ma non le parole. Meri le sapeva, ma l'et\u00e0 gli aveva portato via con tutto il resto anche la voglia di cantare. Gli sono sparite dalla mente tante canzoni; la stessa voce gli \u00e8 venuta meno. Per dare parvenza bucolica all'intermezzo epico-lirico (vv. 46-55), il canto s'immagina rivolto a un pastore, e il nome Dafni suona qui, come quello di Titiro e di altri, a indicare un personaggio bucolico, che con intenti agricoli, cerca di trarre pronostici sul raccolto: da quando brilla l'astro di Cesare, non c'\u00e8 pi\u00f9 da indagare l'avvenire, n\u00e9 da temere mali futuri.\nLa cometa, che era apparsa dopo il cesaricidio, fu creduta la prova migliore dell'assunzione di Cesare tra gli dei, di quel Cesare che si considerava nipote di Venere (vv. 44-55). Allora Licida rimprovera Meri, che, a forza di scuse, sta eludendo il suo desiderio di udire ancora il canto di Menalca. Ora la distesa delle acque (sono i laghi che circondano Mantova) e i venti si sono quietati. I due pastori sono a mezza strada; si vede apparire il sepolcro di Bianore. Qui, dove la campagna \u00e8 di una dolcezza infinita Meri \u00e8 invitato a cantare dal compagno: \"deponi i capretti, giungeremo ugualmente in citt\u00e0\". Ma il vecchio sconsiglia il giovane amico; non deve insistere, bisogna fare quello che urge; quando Menalca stesso sar\u00e0 qui, allora si canter\u00e0 meglio.\nEcloga X.\nTutta la natura, i pastori, le divinit\u00e0 olimpiche e pastorali, impietosite per il grande dolore di Gallo, amante infelice e non corrisposto di Licoride, prendono parte alle sue pene d'amore, cercando di consolarlo. Gallo, il discepolo di Partenio che a lui dedic\u00f2 il mitologico trattato dei \u1f18\u03c1\u03c9\u03c4\u03b9\u03ba\u1f70 \u03a0\u03b1\u03b8\u03ae\u03bc\u03b1\u03c4\u03b1, soffre ora un autentico dolore d'amore; e non per un'eroina del mito, bens\u00ec per la volubile e infedele Licoride. V'\u00e8 nel sottofondo una larvata polemica letteraria: genere bucolico contro genere elegiaco, con dichiarazione della superiorit\u00e0 della bucolica sull'elegia. Lo schema poetico \u00e8 teocriteo, ma - omaggio a Gallo - il tono \u00e8 mestamente elegiaco. Il canto, che Titiro aveva iniziato sotto l'ombra di un faggio, \u00e8 ormai terminato: l'ombra \u00e8 nociva a chi canta (v. 75); \u00e8 l'ora di andare. Tutto il passo \u00e8 imitazione del teocriteo lamento (1, 66 ss.) per la scomparsa di Dafni. Attorniano Gallo malato d'amore i monti d'Arcadia, le pecore e alcuni personaggi bucolici, tra i quali Menalca. Ognuno chiede a Gallo il perch\u00e9 di tanta pena d'amore. Viene anche Apollo e, rivolgendosi a lui chiede perch\u00e9 si dia in smanie, quando ormai la sua Licoride \u00e8 fuggita con un altro. Licoride \u00e8 lontana dalla patria; per la sua lontananza Gallo soffre, egli prova dolore nel sapere che Licoride \u00e8 esposta, oltre che ai pericoli, anche alle avversit\u00e0 della natura. Gallo incide sui tronchi d'albero le sue pene d'amore e i suoi canti; col crescere degli alberi cresceranno anche, in grandezza, le scritte incise su di essi (vv. 31-54). Si dedica poi alla caccia, illudendosi che questa sia una medicina al suo folle amore. Ma l'illusione \u00e8 di breve durata. Gallo \u00e8 ormai scoraggiato, e quanti propositi avanza, altrettanti stronca egli stesso, convinto della loro inutilit\u00e0.\nAnalisi critica.\nI temi principali sviluppati nelle Bucoliche possono essere suddivisi in tre categorie: il paesaggio arcadico, il rimpianto del \"mondo perduto\" e il ritorno alle origini. Il paesaggio appare infatti come un luogo idillico e ideale, in apparente contrasto con la realt\u00e0, a sottolineare i valori epicurei tra cui l'atarassia, l'assenza di turbamento che viene ad identificarsi quindi con l'apollinea campagna. Emerge tuttavia un secondo tema all'interno delle dieci egloghe, quello d'un mondo perduto e del contrasto tra la natura e la cultura e il progresso. Infine \u00e8 possibile ritrovare la ricerca di un ritorno alle origini e il desiderio di una nuova venuta di un'et\u00e0 dell'oro attesa in ogni ceto sociale dopo il lungo secolo di guerra che precede la stesura dell'opera.\nLa prima delle dieci egloghe non presenta i tipici elementi dialogici, il tutto procede su due monologhi paralleli di tono elevato. Ciascuno dei due pastori (Titiro e Melibeo) persegue la sua visione: il primo dell'esilio, il secondo della libert\u00e0, una libert\u00e0 donata a lui da un dio (deus ex machina) che gli permetter\u00e0 di restare. Melibeo, all'inizio dell'egloga, ancora turbato per le vicende della sua vita, si ritrover\u00e0 meravigliato nell'apprendere le sorti del suo interlocutore. L'estraneit\u00e0 di Titiro riguardo al mutamento che tutto intorno avviene \u00e8 percepibile e lo contrappone a Melibeo. Vi \u00e8 solo una simmetria, prettamente lessicale che connette i due discorsi tra di loro: ad esempio, ai vv. 1-5 di Melibeo corrispondono i vv. 6-10 di Titiro.\nLa seconda egloga, primo componimento pastorale dell'autore, \u00e8 un invito alla campagna. All'interno di esso i due personaggi sono posti in due ambienti opposti, citt\u00e0 e campagna. Virgilio mette in luce elementi bucolici che se, nelle altre egloghe appaiono impliciti e propedeutici allo svolgimento artistico, qui ci rendono in grado di ricostruire la scena. Per di pi\u00f9, l'andamento alterato di tutta l'egloga, l'incalzarsi dei sentimenti, l'evolversi dei pensieri, avvicina questo monologo bucolico a uno tragico.\nLa terza egloga, nella sua seconda met\u00e0, \u00e8 una gara di canto. In contrasto sono due poeti d'amore, eterosessuale l'uno, omosessuale l'altro, offre qualche riferimento celebrativo per Asinio Pollione. Questi molto doveva aver apprezzato la seconda egloga specialmente se si era riconosciuto nel personaggio di Iolla e se in Alessi aveva riconosciuto il suo efebo. L'autore poteva inoltre riconoscere il suo protettore sia come autore di notevoli poemi, sia come lettore di carmi bucolici. Di questa terza egloga Virgilio doveva essere fiero se la riprender\u00e0, non senza vanto, nella quinta.\nLa quarta egloga suona come un carme genetliaco in onore di un puer che sta per nascere o che \u00e8 appena nato. Nel carme, con evidenti riferimenti all'epodo 16\u00b0 di Orazio, la palingenesi incomincia con il puer, il fanciullo avr\u00e0 vita simile a quella degli dei e degli eroi e 'regger\u00e0 il mondo con le patrie virt\u00f9 (Norden 1924,9) o, secondo Hommel e Jachman (1952,56 n. 1) pacificato dalle virt\u00f9 paterne'.\nLa quinta egloga ridiscende nel mondo quotidiano bucolico quasi a cancellare i toni elevati raggiunti nei due precedenti episodi: morte e apoteosi di Dafni. L'interpretazione fu sin dall'antichit\u00e0 sviata dal desiderio di prevedere chi si nascondesse sotto le spoglie di Dafni: sono stati fatti diversi nomi ma chi ha prevalso \u00e8 stato Giulio Cesare.\nNella sesta egloga Virgilio tenta di comporre un'opera che sia in onore di Alfeno Varo e narrare le guerre civili alle quali Varo aveva partecipato ma, dissuaso da Apollo, ritorna alla bucolica. Pi\u00f9 che un racconto autobiografico si pu\u00f2 considerare una recusatio a causa delle continue insistenze di Varo che esigeva da lui un poema celebrativo. Con l'ammonimento di Apollo, l'autore cerca di rendere l'omaggio dovuto a Varo: l'egloga \u00e8 per Gallo, ma la pagina porta il nome di Varo.\nLa settima egloga, ancora una volta una gara di canto, ha come modello Teocrito. I contendenti, Coridone e Tirsi, svolgono ognuno il proprio canto in strofe di quattro esametri, il primo risultando ben pi\u00f9 raffinato, il secondo, ricorrendo alle volgarit\u00e0 verr\u00e0 poi dichiarato perdente e, a giudizio di Dafni, non riesce, seppur abile, pari a Coridone. Giudizi pi\u00f9 etici e non altrettanto oggettivi sono quelli formulati dallo stesso Melibeo, cronista dell'intera gara, il quale 'privilegia colui che meglio riesce ad esprimersi nei canti d'amore'. L'egloga, confrontabile con la terza, nella quale i due personaggi erano posti alla pari, vede la svalutazione di Tirsi, 'poeta di vecchio stile' qui, Virgilio 'fa vincere Coridone'.\nL'ottava egloga, pur essendo una gara di canto, si avvicina pi\u00f9 alla quinta che alla terza o alle settima egloga anche per la divisione dei monologhi dei due protagonisti. L'azione si sperde nei rituali magici ma non mancano descrizioni pittoresche dal modello teocriteo. Tutta la scena, infatti, ricorda Teocrito, dall'atrio della casa all'ancella o al cane sulla soglia. Pollione, bench\u00e9 non sia espressamente nominato, \u00e8 identificabile dai fatti (l'egloga si pensa recasse probabilmente il nome di Pollione, in testa, come dedica). Virgilio gli attribuisce il merito di averlo indotto a scrivere poesie stil-novistiche. L'esordio, carico di solennit\u00e0, ha sollevato dubbi di autenticit\u00e0.\nLa nona egloga lascia scorgere i veri gesti dei personaggi: il racconto pastorale si volge al termine. Su Menalca si \u00e8 abbattuta la catastrofe; egli ora incarna il personaggio di Melibeo ma al contrario di quest'ultimo, che accettava l'esilio rinunciando ai suoi possedimenti, Menalca, invece, rimane. I pastori spariscono dalla scena bucolica e solo la funzione del canto potr\u00e0 richiamarli alla vita; l'uomo diventa mito e il mito si attua in poesia: da una parte il desiderio di Licida, dall'altra il canto di Menalca. (G. Stegen, La neuvi\u00e8me Bucolique de Virgile, ivi 21,1953,331-42)\nLa decima egloga, che Stegen divide in tre parti, consta di un proemio, un racconto e un congedo. L'egloga, dedicata a Gallo, trova in quest'ultimo il suo protagonista di cui Virgilio ne canta gli affanni d'amore. La vicenda ha un fondo di verit\u00e0: Gallo in quegli anni era innamorato della liberta Volumnia nota anche come Citeride ma alla quale il poeta applic\u00f2 il nome di Licoride. La ragazza tuttavia non ricambi\u00f2 Gallo dello stesso amor, bens\u00ec fugg\u00ec per seguire un militare sul Reno. Questa fuga sar\u00e0 il motivo del dolore di Gallo. Tutto il passo ha come modello Teocrito per la scomparsa di Dafni."}
{"id": "1660794", "revid": "1718925", "url": "https://it.wikipedia.org/wiki?curid=1660794", "title": "Lettere", "text": ""}
{"id": "1660803", "revid": "287204", "url": "https://it.wikipedia.org/wiki?curid=1660803", "title": "Ciriaco di Roma", "text": "San Ciriaco di Roma fu un diacono della Chiesa di Roma, martire per la fede e venerato come santo dalla Chiesa cattolica. \u00c8 considerato uno dei quattordici Santi ausiliatori.\nAgiografia.\nSan Ciriaco di Roma si distingue dagli altri santi di nome Ciriaco per il nome dei compagni che furono uccisi assieme a lui sotto l'imperatore Massimiano. Essi erano: Largo, Memmia, Crescenziano, Giuliana e Smaragdo. Furono decapitati il 16 marzo del 306 sulla Via Salaria. \nLa tradizione presenta Ciriaco come un ricco romano che convertitosi al Cristianesimo lasci\u00f2 tutti i suoi beni ai poveri e si mise al servizio della Chiesa. Divent\u00f2 diacono sotto papa Marcello I. In queste vesti assieme a Sissinnio, Smaragdo e Largo si dedic\u00f2 all'assistenza dei cristiani e degli schiavi che erano addetti alla costruzione delle terme di Diocleziano. Il gruppo venne scoperto e condannato ai lavori forzati della costruzione delle terme. Nonostante fosse prigioniero ebbe l'opportunit\u00e0 di esorcizzare Artemia, la figlia di Diocleziano, che pi\u00f9 tardi si fece anche battezzare. L'imperatore riconoscente liber\u00f2 Ciriaco e i suoi compagni. \nLa leggenda racconta che in seguito Ciriaco si rec\u00f2 in Persia dove ebbe modo di operare un analogo prodigio con la figlia del re Sapore, Giovia. Torn\u00f2 a Roma con i suoi compagni e in una casa, che l'imperatore gli aveva donato, cre\u00f2 un fonte battesimale dove venivano battezzati i molti convertiti. Diocleziano abdic\u00f2 nel 305, l'altro imperatore Massimiano inaspr\u00ec le persecuzioni contro i cristiani e fece di nuovo arrestare Ciriaco e i suoi compagni, che vennero giustiziati per decapitazione sulla via Salaria il 16 marzo dell'anno seguente.\nCulto.\nLa Chiesa cattolica festeggia Ciriaco e i suoi compagni di martirio l'8 agosto, giorno in cui i corpi vennero trasferiti dalla via Salaria al settimo miglio della via Ostiense da papa Marcello I.\n\u00c8 patrono di Torre le Nocelle (AV), Foglianise (BN), Ciri\u00e8 (TO), Altidona (FM), Terralba (OR), Falzes (BZ), Montebello sul Sangro (CH), Weeze, Lehen e Malsch (Germania) e Ibiza (Spagna); compatrono di Felitto (SA).]Un santuario a lui dedicato si trova a Torre Le Nocelle, dove il culto \u00e8 presente sin dal XV secolo."}
{"id": "1660806", "revid": "879070", "url": "https://it.wikipedia.org/wiki?curid=1660806", "title": "Cervus hanglu hanglu", "text": "L'hangul o cervo del Kashmir (Cervus hanglu hanglu ) \u00e8 una sottospecie di cervo dell'Asia centrale endemica del Kashmir (India). Vive nelle fitte foreste ripariali delle alte vallate e delle montagne della valle del Kashmir e della parte settentrionale del distretto di Chamba nell'Himachal Pradesh. Nel Kashmir, \u00e8 presente nel parco nazionale di Dachigam, dove gode di completa protezione, mentre altrove \u00e8 gravemente minacciato. Negli anni '40, la sua popolazione comprendeva tra i 3000 e i 5000 individui, ma da allora la distruzione dell'habitat, il sovrapascolo ad opera del bestiame domestico e il bracconaggio ne hanno ridotto drasticamente il numero. Originariamente era trattato come una sottospecie di cervo nobile (\"Cervus elaphus\"), ma alcune ricerche genetiche che ne hanno studiato il DNA mitocondriale hanno portato gli studiosi a inserirlo nel clade asiatico del wapiti (\"Cervus canadensis\"). La IUCN e l'American Society of Mammalogists, tuttavia, lo classificano nella nuova specie ribattezzata cervo dell'Asia centrale (\"Cervus hanglu\"), della quale costituisce la sottospecie nominale (\"Cervus hanglu hanglu\"). Secondo un censimento del 2019, ne rimarrebbero solamente 237 esemplari.\nDescrizione.\nI maschi misurano 190-205 cm di lunghezza e un'altezza al garrese di 125-145 cm; nelle femmine, pi\u00f9 piccole, tali misure sono rispettivamente di 180-195 cm e 110-120 cm. Il peso \u00e8 di 150-240 kg nei primi e 110-170 kg nelle seconde. Il manto \u00e8 di colore marrone uniforme opaco, con una piccola chiazza bianco-arancio sul posteriore contornata da un'ampia banda nera e la coda nera. Per quanto riguarda l'aspetto della macchia sul posteriore, ricorda pi\u00f9 le sottospecie asiatiche di wapiti che il cervo nobile europeo. In inverno il manto diviene marrone scuro, con fianchi e zampe pi\u00f9 chiari. L'addome, le labbra, il mento e la parte interna delle orecchie sono bianchi. In estate il manto schiarisce e pu\u00f2 presentare alcune macchie. I grossi palchi presentano cinque punte: il ramo principale \u00e8 notevolmente incurvato all'indietro, mentre la prima e la seconda punta sono generalmente ravvicinate e situate sopra la rosetta.\nDistribuzione e habitat.\nNel Kashmir l'hangul sopravvive nel parco nazionale di Dachigam, ad altitudini superiori a 3000 metri, ma anche nel santuario naturale di Rajparian (distretto di Anantnag), nella riserva di Overa-Aru, nella valle del Sind e nelle foreste di Kishtwar e di Bhaderwah. Vive nelle foreste umide, sia di latifoglie che di conifere, ad altitudini comprese tra 1500 e 3600 metri, e nei prati di montagna.\nBiologia.\nIn estate i maschi si spostano al di sopra del limite delle nevi (2700-3600 metri), per poi scendere nuovamente per congiungersi alle femmine in ottobre. Durante la stagione degli amori, i maschi fanno risuonare le vallate con il loro bramito.\nConservazione.\nAgli inizi del XX secolo la popolazione di hangul contava circa 5000 esemplari, ma sfortunatamente furono decimati dalla distruzione dell'habitat, dal sovrapascolo ad opera del bestiame domestico e dal bracconaggio. Nel 1970 ne rimanevano meno di 150 capi. Comunque, lo stato di Jammu e Kashmir, in collaborazione con la IUCN e il WWF, mise in atto un apposito programma di conservazione, noto come \"Project Hangul\". Questo diede fin da subito i suoi frutti e nel 1980 la popolazione era nuovamente salita a pi\u00f9 di 340 capi.\nTuttavia, da allora la situazione \u00e8 nuovamente peggiorata, data anche la carenza di misure di protezione vere e proprie a causa del persistente stato di conflitto della regione. Nel 2004 il numero di cervi era crollato a 197, ulteriormente sceso a 153 nel 2006. Nel 2015 la popolazione era risalita a 186.\nL'ultimo censimento, del 2019, ha registrato la presenza di 237 esemplari, non pi\u00f9 confinati al parco nazionale di Dachigam. Essi infatti hanno ripreso a percorrere un antico sentiero migratorio che, attraverso la valle del Sind, li conduce fino a Tulail nella valle del Gurez. Era dagli inizi del XX secolo che il sentiero non veniva pi\u00f9 utilizzato."}
{"id": "1660807", "revid": "124123", "url": "https://it.wikipedia.org/wiki?curid=1660807", "title": "Partha Chatterjee", "text": "Ha effettuato studi interdisciplinari, quali scienze politiche, antropologia e storia.\nSi \u00e8 laureato in scienze politiche a Calcutta e si \u00e8 specializzato presso l'Universit\u00e0 di Rochester, a New York.\n\u00c8 professore di scienze politiche ed \u00e8 stato direttore del centro studi in scienze sociali a Calcutta, ed \u00e8 attualmente docente alla Columbia University di New York.\nCollabora alla pubblicazione della rivista letteraria \"Baromash\".\nFra le sue pubblicazioni si ricordano Nationalist Thought and the Colonial World (1986), The Nation and Its Fragments (1993) e Oltre la cittadinanza (2003)."}
{"id": "1660816", "revid": "1573940", "url": "https://it.wikipedia.org/wiki?curid=1660816", "title": "Chiesa del Beato Cardinale Ferrari", "text": "La chiesa del Beato Cardinale Ferrari \u00e8 un luogo di culto cattolico di Legnano. Ultimata nel 1989, serve la decima parrocchia della citt\u00e0. \u00c8 dedicata all'arcivescovo di Milano Andrea Ferrari. \nStoria.\nLa chiesa fu costruita per soddisfare le esigenze del quartiere legnanese di Mazzafame, che era in piena espansione urbanistica. Il 4 settembre 1987 fu posata la prima pietra anche se i lavori partirono speditamente solo nell'aprile 1988 Fu ultimata nell'inverno 1989. L'8 giugno 1991 fu consacrata e dedicata al beato dal cardinale Carlo Maria Martini. Divent\u00f2 parrocchiale il 1\u00ba febbraio 1992, con la costituzione della decima parrocchia di Legnano.\nDescrizione.\nL'edificio ha due navate. Quella laterale ha forma ad \"L\". Il corpo dell'edificio \u00e8 in cemento a vista. Unitamente al tempio fu realizzato l'oratorio e, nel seminterrato della chiesa, una vasta sala per riunioni e attivit\u00e0. Il campanile \u00e8 formato da un'architettura in ferro dove sono state posizionate quattro delle cinque campane provenienti dalla chiesa di Santa Teresa d'Avila della cascina Mazzafame.\nLe opere artistiche della chiesa non sono molte, ma sono di pregevole fattura. Tra esse, va citato un mosaico in stile pompeiano realizzato sulla parete sopra l'altare, che rappresenta l'ultima cena. Nel battistero \u00e8 stato collocato un gruppo ligneo di pregevole fattura. Una preziosa tela che rappresenta il cardinal Ferrari in preghiera \u00e8 collocata nella navata laterale, quella a forma di \"L\"."}
{"id": "1660818", "revid": "1305772", "url": "https://it.wikipedia.org/wiki?curid=1660818", "title": "Ugo IX di Lusignano", "text": "Biografia.\nInfanzia e giovinezza.\nSecondo la \"Chronica Albrici Monachi Trium Fontium\", Ugo era il figlio primogenito del reggente della signoria di Lusignano, Ugo il Bruno e, secondo un documento del \"Recueil des documents de l\u2019abbaye de Fontaine-le-Comte\" (non consultato), della moglie, Orengarda, di cui non si conoscono gli ascendenti.Secondo il documento n\u00b0 214, datato 1152, del \"Chartes de l'abbaye de Nouaill\u00e9 de 678 \u00e0 1200\", Ugo il Bruno di Lusignano era figlio primogenito dell'ottavo Signore di Lusignano, Ugo VIII, detto il Vecchio o il Bruno (\"le Vieux ou le Brun\") e di Bourgogne de Ran\u00e7on, come conferma anche lo storico americano, Sidney Painter, nel suo \"The Lords of Lusignan in the Eleventh and Twelfth Centuries\".Bourgogne de Ran\u00e7on, ancora secondo \"The Lords of Lusignan in the Eleventh and Twelfth Centuries\" era figlia di Goffredo di Ran\u00e7on e Falsifie, dama di Moncontour.\nNel 1166, molto probabilmente mor\u00ec sua madre, Orengarda; in quella data, infatti, suo padre, Ugo il Bruno, secondo un documento del \"Recueil des documents de l\u2019abbaye de Fontaine-le-Comte\" (non consultato), fece una donazione in suffragio dell'anima della moglie, in cui viene citato anche Ugo.\nPrimo matrimonio.\nSecondo le \"Europ\u00e4ische Stammtafeln\", vol III cap. 4 (non consultate), Ugo IX spos\u00f2 in prime nozze Agata di Preully, che secondo il \"Recueil des chartes de l'abbaye de Saint-Beno\u00eet-sur-Loire (Paris), Vol. II\" (non consultato), era figlia di Pietro II Montrabel de Preuilly-Vend\u00f4me. Ugo, all'incirca nel 1189, divorzi\u00f2 da Agata, che si rispos\u00f2 con il visconte di Brosses.\nSignore di Lusignano.\nSuo padre, Ugo il Bruno, non avendo pi\u00f9 notizie del padre (il nonno di Ugo), dal 1167, si appropri\u00f2 del titolo di signore di Lusignano (\"Hugo Brunus dominus Lizinniaci\"), come si definisce nel documento n\u00b0 LXXII del \"Cartulaire de l'abbaye de Notre-Dame de la Merci-Dieu : autrement dite de B\u00e9cheron\" inerente ad una donazione, mentre in un altro documento di donazione del \"Cartulaire et chartes de l'abbaye de l'Absie\", del 1166 (non consultato), si era definito figlio del signore di Lusignano e per questo in alcuni elenchi viene citato come Ugo IX di Lusignano e secondo lo storico americano, Sidney Painter, nel suo \"The Lords of Lusignan in the Eleventh and Twelfth Centuries\" molto probabilmente venne riconosciuto nella signoria come Ugo IX.\nNon si conosce la data esatta della morte di Ugo il Bruno; secondo Sidney Painter mor\u00ec nel 1168. Il fratello (lo zio di Ugo) Goffredo, nel 1169, secondo un documento del \"Cartulaire et chartes de l'abbaye de l'Absie\" (non consultato) fece una donazione in suffragio della sua anima.Non si hanno notizie circa la morte del nonno, Ugo VIII, che, secondo lo storico delle Crociate, Guglielmo di Tiro, che fu arcivescovo della citt\u00e0 di Tiro, nell'odierno Libano, nella sua \"Historia rerum in partibus transmarinis gestarum\", era prigioniero di Norandino ad Aleppo. Si presume sia avvenuta nel 1173; in quella data il nipote Ugo, figlio di Ugo il Bruno di Lusignano (morto nel 1169 circa), assunse il titolo di signore di Lusignano, Ugo IX.\nConte di La Marche.\nSecondo la \"Chronica Albrici Monachi Trium Fontium\", Ugo, alla morte del Re d'Inghilterra e Conte de La Marche, Riccardo Cuor di Leone, attir\u00f2 la regina madre, Eleonora d'Aquitania, Contessa di Poitiers, da cui dipendeva il feudo de La Marche, e la costrinse ad assegnarlo a lui (Ugo), anzich\u00e9 al legittimo successore di Riccardo, Giovanni Senza Terra; anche il cronista, monaco e bibliotecario de l'Abbazia di San Marziale di Limoges, Bernard Itier, conferma l'avvenimento.\nIn quel periodo, Ugo IX fece anche un viaggio a Gerusalemme; infatti, secondo il documento n\u00b0 X del \"Cartulaire de l'abbaye royale de Notre-Dame des Ch\u00e2telliers\", datato circa 1200, Ugo, in partenza per Gerusalemme si raccomanda al fratello, Rodolfo, conte di Eu, ed al figlio, Ugo, di proteggere l'abbazia stessa.\nSecondo matrimonio.\nIn seconde nozze, verso il 1200, Ugo spos\u00f2 Matilde Tagliaferro d'Angouleme, figlia ed erede del Conte d'Angouleme, Vulgrino III, che fu esclusa dalla successione dagli zii (fratelli del padre), Guglielmo e Ademaro.Ugo\nda Matilde non ebbe figli.\nPolitiche matrimoniali.\nTra il 1199 ed il 1200, Ugo fidanz\u00f2 il proprio figlio ed erede, Ugo, con Isabella, figlia ed erede del Conte d'Angouleme, Ademaro III, che aveva ambito la Contea de La Marche; questa pacificazione fu favorita dal loro feudatario, il Re d'Inghilterra e Duca d'Aquitania, Giovanni Senza Terra, che, nel 1200, era intervenuto in prima persona, ma fu attratto dalla bellezza di Isabella (secondo alcuni storici, non fu solo la bellezza di Isabella, ma il timore della futura potenza dei Lusignano), e, avuta l'approvazione di Ademaro III, spos\u00f2 Isabella, sottraendola ai Lusignano. Anche il \"Radulphi de Coggeshall Chronicon Anglicanum\" fa riferimento a questa vicenda quando ricorda che Ugo IX di Lusignano, che nel 1200, aveva giurato fedelt\u00e0 a Giovanni Senza Terra, nel 1202, assieme al fratello, Rodolfo, che era conte di Eu, si ribell\u00f2 a Giovanni Senza Terra, schierandosi col Re di Francia, Filippo II Augusto.\nPrigionia.\nNel corso della guerra, Ugo IX si trov\u00f2 a fianco di Arturo I di Bretagna, nipote di Giovanni Senza Terra, nel porre l'assedio al castello di Mirebeau, dove si era ritirata Eleonora d'Aquitania, nonna di Arturo e madre di Giovanni, che fu chiamato ad aiutare la madre; il 31 luglio 1202, Arturo venne sorpreso dalle forze di Giovanni e fu fatto prigioniero assieme a Ugo IX ed altri. Mentre Arturo fu relegato in diverse prigioni, Ugo IX ed altri furono liberati dietro giuramento che sarebbero rimasti fedeli a Giovanni.\nNel 1209, secondo il documento n\u00b0 1182 del \"Catalogue des actes de Philippe-auguste\", suo fratello, Rodolfo, prest\u00f2 giuramento di fedelt\u00e0 a Filippo II Augusto come conte di Eu ed a nome di Ugo IX, come Conte de La Marche e visconte di Ch\u00e2tellerault.\nPace con Giovanni Senza Terra.\nUgo IX ed il fratello, Rinaldo fecero pace con Giovanni Senza Terra, nel 1214, quando secondo il \"Rotuli chartarum in Turri Londinensi asservati\" fu concordato il fidanzamento tra il figlio ed erede di Ugo, anche lui di nome Ugo e Giovanna, la figlia di Giovanni Senza Terra e Isabella d'Angoul\u00eame, sua vecchia fidanzata; ed assieme allo zio, Goffredo, che era stato Conte di Giaffa e Ascalona, Ugo IX e Rinaldo prestarono giuramento di fedelt\u00e0 a Giovanni.\nNel 1216, alla morte di Giovanni Senza Terra, Ugo, a nome della moglie, contest\u00f2 alla cugina Isabella la Contea d'Angoul\u00eame, appropriandosi del titolo.\nSpedizione in Terra Santa.\nNel 1218, Ugo IX part\u00ec per Gerusalemme, come ci viene confermato dal documento n\u00b0 XX del \"Cartulaire de l'abbaye royale de Notre-Dame des Ch\u00e2telliers\", datato 1218, in cui confermate ai monaci dell'abbazia le concessioni, che gi\u00e0 avevano ricevuto da un suo avo nel 1171, e si un\u00ec alla V crociata.\nMorte.\nUgo IX mor\u00ec il giorno della conquista di Damietta, da parte dei Crociati, il 5 novembre 1219, come ci viene confermato dalla \"Histoire de Vierzon et de l\u2019abbaye de Saint-Pierre (Paris)\" (non consultato).A Ugo IX succedette il figlio Ugo, come Ugo X.\nDiscendenza.\nUgo IX da Agata di Preully ebbe due figli:\nCollegamenti esterni.\n "}
{"id": "1660819", "revid": "287204", "url": "https://it.wikipedia.org/wiki?curid=1660819", "title": "Chicks &amp; Guitars", "text": "Chicks &amp; Guitars \u00e8 il quarto solista di Tony Spinner. Pubblicato nel 2005 dall'etichetta discografica Rusty Tractor. Il chitarrista per questa pubblicazione \u00e8 stato affiancato da Han Neijenhuis alla batteria e Michel Mulder al basso."}
{"id": "1660823", "revid": "174925", "url": "https://it.wikipedia.org/wiki?curid=1660823", "title": "Altre chiese di Legnano", "text": ""}
{"id": "1660840", "revid": "409265", "url": "https://it.wikipedia.org/wiki?curid=1660840", "title": "Freudiana (The Alan Parsons Project)", "text": "Freudiana \u00e8 l'undicesimo album in studio del duo progressive rock britannico The Alan Parsons Project, pubblicato nel 1990 dalla EMI.\nUfficialmente \u00e8 accreditato a Woolfson, ma, nella sostanza, \u00e8 un prodotto appartenente a tutti gli effetti alla discografia dell\"Alan Parsons Project\", il gruppo fondato da Alan Parsons e dallo stesso Eric Woolfson. Pu\u00f2 essere quindi considerato, in concreto, l'ultimo lavoro della band rock britannica, nonch\u00e9 l'ultima effettiva collaborazione tra Parsons e Woolfson. In seguito, i due proseguirono le proprie carriere soliste: Woolfson si dedic\u00f2 alla composizione di musical teatrali, mentre Parsons pubblic\u00f2 il suo primo disco da solista \"Try Anything Once\" nel 1993.\nIl disco.\nIl titolo del disco \"Freudiana\" \u00e8 riferito a Sigmund Freud, il padre della psicoanalisi, con liriche che rappresentano la vita e le opere del medico e professore austriaco.\n\u00c8 un disco molto vario con brani divertenti (\"Funny You Should Say That\" e \"Sects Therapy\"), struggenti (\"Don't Let the Moment Pass\" e \"There But For the Grace of God\"), di forte emotivit\u00e0 (\"Far Away From Home\" e \"No One Can Love You Better Than Me\").\nIl brano \"Little Hans\" ricorda \"Penny Lane\" dei Beatles, mentre la title-track cantata da Eric Woolfson ricorda \"Eye in the Sky\".\nIl \"Black Album\".\nDel disco esiste anche una seconda versione, intitolata sempre \"Freudiana\", ma conosciuta anche come \"Black Album\" per via della copertina di colore nero. Trattasi della prima trasposizione dell'album sul palco come \"Black Freudiana - Deutsche Originalaufnahme\" e cantata in lingua austriaca a Vienna nel 1990, prima che questo album in studio (\"White Album\") vedesse la luce. Pur essendo ormai fuori produzione, viene anche considerato come il primo album discografico a nome Eric Woolfson.\nTracce.\nTesti e musiche di Eric Woolfson, eccetto lo \"Beyond the Pleasure Principle\" a cura di Alan Parsons"}
{"id": "1660842", "revid": "599013", "url": "https://it.wikipedia.org/wiki?curid=1660842", "title": "Lagothrix lagotricha", "text": "La lagotrice di Humboldt o scimmia lanosa bruna (\"Lagothrix lagotricha\" ) \u00e8 un primate platirrino della famiglia degli Atelidi.\nDistribuzione.\nVive in Sud America settentrionale, nella zona fra l'Orinoco a nord ed il Rio delle Amazzoni a sud, compresa politicamente fra Colombia sud-orientale, Venezuela meridionale, Brasile e parte interna di Ecuador e Per\u00f9. Vive nella foresta pluviale primaria e continua, fino a un'altezza di 3000 m.\nDescrizione.\nDimensioni.\nMisura circa un metro e venti di lunghezza, per un peso che raggiunge i 10 kg.\nAspetto.\nIl pelo \u00e8 corto, folto e composto prevalentemente da sottopelo, di colore grigio, bruno o rossiccio a seconda dell'individuo: negli individui pi\u00f9 anziani sono frequenti frange di pelo pi\u00f9 lungo su ventre ed avambracci. Generalmente, la testa ed i fianchi sono pi\u00f9 scuri rispetto al resto del corpo, mentre la zona ventrale \u00e8 pi\u00f9 chiara. Generalmente nella zona andina sono pi\u00f9 comuni animali neri e grigi, nella zona amazzonica sono pi\u00f9 comuni animali olivacei a sud e bruni a nord ed in Ecuador e Colombia i gruppi sono quasi sempre costituiti da animali di varie colorazioni.\nLa testa \u00e8 grossa ed arrotondata, con la faccia nuda e nera: le orecchie sono piccole e le sopracciglia assai pronunciate. Il ventre \u00e8 piuttosto pronunciato.\nLa coda \u00e8 spessa e muscolosa alla base, ma tende ad assottigliarsi man mano che si va verso la punta. Anche gli arti sono molto muscolosi, anche se non lunghi come quelli delle scimmie ragno: essi presentano mani con dita corte e tozze ed unghie appuntite.\nDimorfismo sessuale.\nI maschi sono in genere pi\u00f9 grandi e pesanti delle femmine a parit\u00e0 d'et\u00e0: possiedono inoltre canini pi\u00f9 sviluppati.\nBiologia.\nSi tratta di animali diurni ed arboricoli: tuttavia, sporadicamente scendono al suolo. Vivono in gruppi che comprendono dai 10 ai 70 individui: i gruppi sono formati da aggregati di nuclei familiari, e tanto pi\u00f9 sono grandi in termini numerici, tanto pi\u00f9 \u00e8 probabile che durante il giorno si separino, per poi riunirsi al calar della notte per dormire. All'interno dei gruppi sono presenti numerosi maschi, che a volte possono interagire violentemente fra loro, scuotendo rami, defecando ed emettendo vocalizzazioni aggressive simili all'abbaiare di un cane di media taglia.\nQuesti animali comunicano intenzioni e cambiamenti anche sottili d'umore tramite una variet\u00e0 di espressioni facciali, posture del corpo e vari tipi di vocalizzazioni: a differenza degli altri Atelidi, gli animali di questa specie sono molto dediti al \"grooming\", anche al di fuori del periodo riproduttivo.\nGli individui dominanti sono soliti sfregare il proprio petto contro rocce e tronchi appena giungono in un nuovo territorio, dopo aver accuratamente annusato e leccato la zona per assicurarsi che non sia la patria di qualche altro gruppo. Dopo ogni sfregamento, l'animale (quasi sempre un maschio) annusa accuratamente il sito dove si \u00e8 sfregato.\nIl territorio di ciascun gruppo vari fra i 5 e gli 11 km\u00b2, a seconda della disponibilit\u00e0 di cibo, e nelle parti periferiche pu\u00f2 sovrapporsi a quello di altri gruppi: non \u00e8 infrequente, soprattutto per le giovani femmine, lasciare temporaneamente il proprio gruppo per passare del tempo con altri gruppi confinanti.\nLa carne di questi animali \u00e8 considerata una prelibatezza dagli indios (\u00e8 la specie di scimmia pi\u00f9 cacciata dell'America Meridionale), che inoltre utilizzano le pelli per decorare i muri o per fabbricare degli strumenti musicali detti \"cu\u00edca\". Gli indios ritengono inoltre questi animali dei protettori della casa e sono perci\u00f2 soliti catturarne esemplari giovani per tenerli come animali domestici o tenere in casa degli esemplari impagliati.\nAlimentazione.\nSi nutrono principalmente di frutta, ma non disdegnano di mangiare anche foglie, semi ed a volte anche insetti (soprattutto le popolazioni amazzoniche): i semi vengono consumati in particolare quando la frutta non \u00e8 reperibile, mentre le foglie costituiscono meno del 20% della dieta.\nGli individui dominanti sono soliti sottrarre il cibo a quelli di rango inferiore.\nRiproduzione.\nIl ciclo estrale dura circa un mese: il periodo di calore dura 3-4 giorni. L'accoppiamento pu\u00f2 avvenire dopo che la femmina indica la propria disponibilit\u00e0 alla copula al maschio.\nLa gestazione dura poco pi\u00f9 di sette mesi, al termine dei quali viene dato alla luce un unico cucciolo che viene allattato per circa un anno, anche se diviene piuttosto indipendente gi\u00e0 a partire dal quinto mese di vita. I giovani maschi diventano maturi sessualmente attorno al quinto anno d'et\u00e0, mentre le femmine sono pi\u00f9 tardive e maturano mediamente verso il settimo anno. Una femmina si riproduce in media una volta ogni due anni."}
{"id": "1660843", "revid": "1833487", "url": "https://it.wikipedia.org/wiki?curid=1660843", "title": "Bartolomeo Cannizzo", "text": "Formazione.\nPersonaggio di grande cultura ed intelligenza, non di Siracusa, ma considerato tale dai siracusani, frequent\u00f2 il liceo classico \"Tommaso Gargallo\", mettendo cos\u00ec le radici a Siracusa.\nProsegu\u00ec gli studi universitari a Roma e si laure\u00f2 in Giurisprudenza a soli vent'anni, con il massimo dei voti e lode, alla \"Sapienza\".\nBartolomeo Cannizzo arriv\u00f2 a parlare ben sette lingue: inglese, francese, tedesco, spagnolo, russo, arabo, e libico.\nCarriera politica.\nLa carriera politica di Cannizzo inizia con la elezione a consigliere comunale di Siracusa.\nMa era gi\u00e0 stato eletto quale membro dei \"settantacinque\" Padri Costituenti, e nel 1946, deputato dell'Assemblea Costituente, avendo aderito al Fronte dell'Uomo Qualunque.\nNel 1953, da Deputato ricopr\u00ec la carica di Assessore alla Pubblica Istruzione all'Assemblea Regionale Siciliana, dove torn\u00f2 nel 1955.\nCannizzo lavor\u00f2 moltissimo per la Pubblica Istruzione in Sicilia, si batt\u00e9 per combattere l'analfabetismo, per la istituzione delle Scuole Popolari e Sussidiarie, le Professionali, le Colonie Scolastiche, per accrescere le attrezzature degli Istituti superiori e dare un migliore assetto alle Scuole Magistrali.\nNel 1963 fu eletto alla Camera dei deputati e fece parte della Commissione Giustizia, della Giunta delle Elezioni, e della Commissione Affari Costituzionali e in questi organismi lavor\u00f2 tanto e bene, ma non dimentic\u00f2 mai, malgrado i numerosi impegni, di consolidare la sua cultura e di intensificare l'attivit\u00e0 di conferenziere.\nFu presidente della Commissione Giustizia dal 1963 fino alla morte.\nDa deputato Cannizzo si fece notare per diversi suoi interventi:\nQuando mor\u00ec, nel 1967, era vice presidente del gruppo parlamentare liberale (PLI), della cui ideologia fu strenuo sostenitore per tutta la vita.\nNoto e stimato, Cannizzo lascia come eredit\u00e0 politica la sua fermezza di idee,in difesa delle libert\u00e0 democratiche, nell'unit\u00e0 europea, dell'economia di mercato, della libera iniziativa e delle leggi protettive dell'interesse pubblico e dei lavoratori dipendenti e autonomi.\nAltri interessi.\nAmava anche lo sport - fu presidente dell'Associazione sportiva Siracusa e del Circolo Canottieri Ortigia."}
{"id": "1660846", "revid": "188017", "url": "https://it.wikipedia.org/wiki?curid=1660846", "title": "Guglielmo Albamonte", "text": ""}
{"id": "1660849", "revid": "842", "url": "https://it.wikipedia.org/wiki?curid=1660849", "title": "Jack ONeil", "text": ""}
{"id": "1660851", "revid": "1776051", "url": "https://it.wikipedia.org/wiki?curid=1660851", "title": "Giovanni Ernesto Caporali", "text": ""}
{"id": "1660852", "revid": "767487", "url": "https://it.wikipedia.org/wiki?curid=1660852", "title": "Alfred Ernout", "text": "Professore alla facolta di lettere di Lille nel 1916 e poi alla Sorbona, nel 1917 fu uno dei cofondatori dell'Association Guillaume Bud\u00e9. Nel 1934 entr\u00f2 a far parte dell'Acad\u00e9mie des inscriptions et belles-lettres, dal 1944 fu professore di storia della lingua latina al Coll\u00e8ge de France e dal 1953 presidente della Soci\u00e9t\u00e9 de linguistique de Paris.\nFu autore di numerosi studi sul latino di epoca repubblicana; la sua opera pi\u00f9 famosa \u00e8 il dizionario etimologico (\"Dictionnaire \u00e9tymologique de la langue latine\", 1932), in collaborazione con Antoine Meillet."}
{"id": "1660858", "revid": "149485", "url": "https://it.wikipedia.org/wiki?curid=1660858", "title": "Algernon Charles Swinburne", "text": ""}
{"id": "1660859", "revid": "74801", "url": "https://it.wikipedia.org/wiki?curid=1660859", "title": "Corinnidae", "text": "Corinnidae , 1880 \u00e8 una famiglia di ragni appartenente all'infraordine Araneomorphae.\nIl nome forse sarebbe il diminutivo del vocabolo greco , \"c\u00f2re\", cio\u00e8 fanciulla, donzella, vergine, anche se non \u00e8 ben chiaro il collegamento, ed il suffisso \"-idae\", che designa l'appartenenza ad una famiglia.\nCaratteristiche.\nQuesta famiglia fa parte dei cosiddetti \"ragni-sacco\", i quali hanno l'opistosoma a forma di sacco pi\u00f9 o meno allungato, ed ha una storia tassonomica alquanto travagliata e sicuramente non ancora terminata. All'inizio comprendeva disparate forme di ragni, purch\u00e9 avessero otto zampe sistemate in due file, le filiere anteriori e coniche; e costruissero tele a forma di sacco fra le piante o sotto le pietre e altri caratteri generici comuni che rendevano questa famiglia un guazzabuglio di diversit\u00e0.\nCol passare degli anni gli aracnologi hanno concordato nello staccare alcuni generi perch\u00e9 pi\u00f9 simili ai Lycosidae e per altri generi, aventi caratteristiche comuni pi\u00f9 precipue hanno deciso di formare famiglie a s\u00e9 stanti come i Clubionidae, Anyphaenidae, Tengellidae, Zorocratidae, Miturgidae e Liocranidae.\nComportamento.\nSpecie del genere \"Castianeira\", \"Mazax\", \"Myrmecium\" e \"Myrmecotypus\" sono imitatori di formiche, allo scopo di avvicinarle e predarle.\nCorinna \u00e8 il genere-tipo della famiglia ed \u00e8 composto da ragni di piccole dimensioni in continuo movimento.\nDistribuzione.\nLa famiglia \u00e8 cosmopolita.\nTassonomia.\nUn lavoro di Ram\u00edrez del 2014, sulla base di considerazioni filogenetiche accurate ed approfondite, ha portato a precise caratterizzazioni nell'ambito dei Dionycha, con la costituzione di tre nuove famiglie (Eutichuridae, Phrurolithidae e Trachelidae) e la ristrutturazione di altre quattro (Miturgidae, Corinnidae, Clubionidae e Liocranidae).\nPer quanto riguarda le Corinnidae, oltre 30 generi sono stati trasferiti alle Phrurolithidae (ex sottofamiglia \"Phrurolithinae\") ed alle Trachelidae (ex sottofamiglia \"Trachelinae\").\nAttualmente, a novembre 2020, si compone di 70 generi e 793 specie.\nLa suddivisione in sottofamiglie qui descritta segue l'entomologo Joel Hallan, escludendone le sottofamiglie non pi\u00f9 presenti in quanto elevate al rango di famiglie nel 2014:"}
{"id": "1660862", "revid": "481349", "url": "https://it.wikipedia.org/wiki?curid=1660862", "title": "Polokwane", "text": "Polokwane (nota come Pietersburg fino al 2003) \u00e8 una citt\u00e0 del Sudafrica nordorientale, capoluogo della provincia del Limpopo, del distretto di Capricorn e della municipalit\u00e0 locale di Polokwane.\nLa citt\u00e0 \u00e8 stata sede dei Mondiali di calcio 2010 nello stadio Peter Mokaba (capienza 45.000 spettatori)."}
{"id": "1660866", "revid": "232", "url": "https://it.wikipedia.org/wiki?curid=1660866", "title": "Pietersburg", "text": ""}
{"id": "1660867", "revid": "1714743", "url": "https://it.wikipedia.org/wiki?curid=1660867", "title": "Ugo VIII di Lusignano", "text": "Biografia.\nInfanzia.\nSecondo il documento n\u00b0 CCLXVIII del \"Chartes et documents pour servir \u00e0 l'histoire de l'abbaye de Saint-Maixent, vol 1\", datato 1118, Ugo era figlio primogenito del settimo Signore di Lusignano, Ugo VII, detto \"il Bruno (le Brun)\" e si potrebbe intendere di Sarracina di Lezay (circa 1067- 1143/1144 anno in cui non viene pi\u00f9 citata nei documenti); il documento n\u00b0 CXXX, del 1143, del \"Cartulaire du chapitre Saint-Hilaire-le-Grand de Poitiers\" (non consultato) attesta che la moglie di Guglielmo di Lusignano, figlio secondogenito di Ugo VII fosse la figlia di primo letto di Sarracina, per cui si deve supporre che anche Ugo VII avesse avuto un'altra moglie, di cui non si conoscono n\u00e9 il nome n\u00e9 gli ascendenti, prima di Sarracina, per cui se il documento n\u00b0 CXXX, sopra citato, \u00e8 veritiero, sia Guglielmo che Ugo, il primogenito sarebbero figli di primo letto.Di Sarracina di Lezay non si conoscono gli ascendenti ma sembra che fosse vedova, molto probabilmente del conte di Sanseverino, Roberto.Come ci conferma il documento n\u00b0 157, datato 1087, del \"Chartes de l'abbaye de Nouaill\u00e9 de 678 \u00e0 1200\", Ugo VII di Lusignano, detto \"il Bruno (le Brun)\" era figlio primogenito del sesto Signore di Lusignano, Ugo VI, detto \"il Diavolo (le Diable)\" e di Ildegarda di Thouars (quinta decade del secolo XI-dopo il 1100), che, sempre secondo il documento n\u00b0 157 del \"Chartes de l'abbaye de Nouaill\u00e9 de 678 \u00e0 1200\", era figlia del visconte Amalrico di Thouars e della sua prima moglie, Armengarda di Maul\u00e9on..\nGiovinezza.\nUgo viene citato in alcuni documenti con il padre, Ugo VII il Bruno:\nMatrimonio.\nUgo il Vecchio aveva sposato, intorno al 1140, nel castello di Vouvant, Bourgogne de Ran\u00e7on(\u2020 1169), dama di Fontenay, figlia di Goffredo di Ran\u00e7on e Falsifie, dama di Moncontour; Bourgogne viene citata come moglie di Ugo VIII il Vecchio, nel documento n\u00b0 214, datato 1152, del \"Chartes de l'abbaye de Nouaill\u00e9 de 678 \u00e0 1200\".\nSignore di Lusignano.\nSuo padre, Ugo VII il Bruno, mor\u00ec, verso il 1151 e Ugo il Vecchio, essendo il figlio primogenito, gli succedette come signore di Lusignano, come ci conferma il documento n\u00b0 214, datato 1152, del \"Chartes de l'abbaye de Nouaill\u00e9 de 678 \u00e0 1200\".\nSpedizione in Terra Santa.\nSecondo lo storico delle Crociate, Guglielmo di Tiro, che fu arcivescovo della citt\u00e0 di Tiro, nell'odierno Libano, nella sua \"Historia rerum in partibus transmarinis gestarum\", Ugo il Vecchio (\"Hugo de Liniziaco senior\"), nel 1163, si rec\u00f2 in pellegrinaggio in Terra Santa assieme a Goffredo Martello, fratello del conte d'Angoul\u00eame, Guglielmo VI, ed in quello stesso anno si un\u00ec alle truppe che difendevano con successo la contea di Tripoli dagli attacchi di Norandino.L'anno dopo si un\u00ec a Raimondo III di Tripoli, Boemondo III di Antiochia, Joscelin III di Edessa, Thoros II d'Armenia e Costantino Colomanno, per liberare dall'assedio di Norandino il castello di Harem; al loro arrivo Norandino finse di ritirarsi e attir\u00f2 i Crociati in una trappola, dove fece strage di nemici e fece prigionieri tutti i comandanti, ad eccezione di Thoros, che si era rifiutato di inseguire Norandino, subodorando la trappola. Ugo VIII, assieme agli altri prigionieri, dopo che Norandino aveva conquistato il castello, nel 1165 furono condotti in catene fino ad Aleppo. Questi avvenimenti sono confermati anche dalla lettera del Patriarca latino di Antiochia, Aimerio di Limoges al re di Francia, Luigi VIIMentre Boemondo, nel 1165 e Raimondo, nel 1173, furono poi liberati, di Ugo non si ebbero pi\u00f9 notizie e, secondo lo storico britannico Peter W. Edbury, nel suo \"The Kingdom of Cyprus and the Crusades 1191-1374\" (non consultato), non fu mai liberato e mor\u00ec in prigionia.\nPrima di partire in pellegrinaggio a Gerusalemme, nel 1163, Ugo VIII il Vecchio, associ\u00f2 il figlio primogenito, Ugo, alla conduzione della signoria.\nMorte.\nNon si hanno notizie circa la morte di Ugo VIII, ma si presume sia avvenuta nel 1173; in quella data il nipote Ugo IX di Lusignano, figlio di Ugo il Bruno di Lusignano (morto nel 1169 circa), assunse il titolo di signore di Lusignano.\nDiscendenza.\nUgo da Bourgogne de Ran\u00e7on ebbe sette figli:"}
{"id": "1660869", "revid": "1779418", "url": "https://it.wikipedia.org/wiki?curid=1660869", "title": "Martino di Bracara", "text": "Biografia.\nNon si sa molto della vita di Martino di Bracara, l'attuale Braga (Portogallo), il cui merito \u00e8 dovuto alla conservazione e all'arricchimento del patrimonio culturale dell'Alto Medioevo, a contrastare la dispersione intellettuale di quel periodo.\nNacque in Pannonia e si fece monaco durante un pellegrinaggio in Palestina. Da qui si rec\u00f2 in Galizia, assieme ad alcuni monaci iberici conosciuti durante il pellegrinaggio. Vi arriv\u00f2 nel 550 e nella penisola iberica fond\u00f2 parecchi monasteri, ma si trov\u00f2 a lottare contro il paganesimo di una parte dei suebi, che allora occupavano la Galizia che includeva il Nord del Portogallo, e gran parte delle Asturie e Leon, mentre gli altri Svevi si erano convertiti all'arianesimo. Durante il regno (550-559) di Carriarico e, molto probabilmente, anche sotto il regno di Teodemaro (559-570), suo successore, grazie all'influenza di san Martino di Braga, il popolo svevo si convert\u00ec al cattolicesimo, ponendo cos\u00ec fine alla tensioni seguite alla conversione all'arianesimo di Remismondo (459-469). All'inizio del regno di Teodemaro tutto il popolo svevo si era convertito al cattolicesimo insieme a lui, probabilmente per la predicazione dello stesso San Martino di Braga, che, nel 561, fu nominato vescovo di Braga, e con l'appoggio di Pelagio I, papa dal 556 al 561, convoc\u00f2 il 1\u00ba maggio 561 il primo concilio di Braga, che si protrasse sino al 563, con l'approvazione di Giovanni III.\nLe sue grandi qualit\u00e0 di uomo virtuoso sono attestate da Gregorio di Tours e la sua passione per Seneca influenz\u00f2 tanto le sue opere quanto la sua condotta.\nOpere.\nMartino di Braga fu un autore prolifico. Tra le altre cose raccolse ottantaquattro canoni conciliari per lo pi\u00f9 greci, ma anche spagnoli e africani nella \"Collectio orientalium canonum,\" detta anche \"Capitula Martini\", compilata dopo il 561 che ebbe grande importanza nel diritto canonico medievale. Tradusse in latino una raccolta di 109 proverbi attribuiti agli abati egizi (\"Sententiae patrum Aegyptiorum\"), e esort\u00f2 e aiut\u00f2 il monaco Pascasio, diacono di Dumio, al quale aveva insegnato il greco, a tradurre un'altra raccolta di detti, intitolata \"Verba seniorum\". Oggi Martino \u00e8 famoso soprattutto per il suo libro \"De correctione rusticorum\", ove espone le difficolt\u00e0 che ha la Chiesa a impiantarsi nell'ovest della Penisola iberica, e per la \"Formula vitae honestae\", ritenuta ingiustamente un'opera di Seneca nel Medioevo e tradotto nelle principali lingue europee. In italiano esistono almeno dieci diversi volgarizzamenti di quest'opera.\nScrisse inoltre i trattati \"De Ira\" e \"De Paupertate\". Questi testi, insieme alla \"Formula\", contengono ben poco di innovativo, quando non sono direttamente copiati da Seneca. La loro importanza risiede nel ruolo che hanno giocato nel salvare dall'oblio alcune nozioni fondamentali, relative alla dignit\u00e0 della vita morale e al valore assoluto della virt\u00f9, altrimenti difficili da tenere vive nell'ambiente culturale del tempo."}
{"id": "1660876", "revid": "270833", "url": "https://it.wikipedia.org/wiki?curid=1660876", "title": "Paolo Cappa", "text": "Dal 1915 al 1923 fu direttore del quotidiano \"L'Avvenire d'Italia\".\nBiografia.\nPaolo Cappa nasce a Genova nel 1888, comincia a fare giornalismo nel \"Letimbro\", nel \"Momento\" di Torino e nel \"Cittadino\" di Genova mentre si laurea in giurisprudenza a Genova nel 1908 a 21 anni. Nel 1919 partecipa alle fasi di costituzione del Partito Popolare Italiano e diventa direttore de \"L'Avvenire d'Italia\" di Bologna dal 1915 al 1923. Viene eletto nel PPI alla Camera dei deputati e rieletto nel 1921 e nel 1924. A 38 anni nel 1926 viene espulso dal parlamento come antifascista ed emarginato dalla politica intraprende la carriera di avvocato. Durante la seconda guerra mondiale mantiene i contatti con Achille Pelizzari ed Emilio Taviani e nel 1945 rientra in politica a 57 anni dopo un ventennio di lontananza dalle scene. \nMembro del parlamento nella Democrazia Cristiana, fa parte dell'Assemblea Costituente, partecipando attivamente alla redazione della Costituzione italiana. \u00c8 Sottosegretario di Stato alla Presidenza del Consiglio dei ministri nel II, nel III Governo De Gasperi. In seguito ricopre l'incarico di Ministro della Marina Mercantile nel IV e nel VII Governo De Gasperi. Si occupa della riorganizzazione del sistema dei trasporti, in particolare a livello dei porti e degli aeroporti, considerati fulcro vitale per il rilancio dell'economia del dopoguerra. Senatore della prima legislatura repubblicana, muore a Roma nel 1956, all'et\u00e0 di 68 anni."}
{"id": "1660882", "revid": "125758076", "url": "https://it.wikipedia.org/wiki?curid=1660882", "title": "Eve (The Alan Parsons Project)", "text": "Eve \u00e8 il quarto album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1979 dalla Arista Records.\nDescrizione.\nNell'autunno del 1978 Parsons e Woolfson si trasferiscono nel Principato di Monaco, per evitare le fortissime tassazioni imposte dal nuovo governo agli alti redditi, e allestito un piccolo studio di registrazione nel loro appartamento di Monte Carlo, cominciano a registrare i demo dei brani da inserire nell'album. Per completare le registrazioni, con tutti gli altri membri del gruppo, utilizzeranno il pi\u00f9 attrezzato \"Super Bear Studios\", che in quegli anni era frequentato anche dai Pink Floyd ed Elton John, nell'isolato paesino di Berre-les-Alpes, che nel 1979 contava appena abitanti, situato a met\u00e0 strada tra Monte Carlo e Nizza a circa venti chilometri nell'entroterra collinoso. \"Eve\" viene registrato tra il dicembre del 1978 e il giugno del 1979 per poi essere pubblicato nell'agosto dello stesso anno. \nAnche \"Eve\", come i precedenti, viene strutturato come un concept album il cui tema inizialmente doveva essere quello delle donne famose, si inizi\u00f2 a lavorare sul personaggio di Giovanna d'Arco ma poi si prefer\u00ec puntare al tema della donna e della sua rivalit\u00e0 con l'uomo, anche dal punto di vista spirituale.\nAppena pubblicato l'album riscuote un forte successo, ripetendo i risultati degli album precedenti, specialmente in Europa dove in Germania arriva al primo posto nelle classifiche sia l'album sia il singolo \"Lucifer\", ed entra nella top ten in Austria, Norvegia, Spagna e Svezia.\n\"Eve\" \u00e8 l'unico album del \"The Alan Parsons Project\" in cui due brani sono cantati esclusivamente da artisti femminili, Clare Torry in \"Don't Hold Back\" e Lesley Duncan in \"If I Could Change Your Mind\". La presenza femminile non era una novit\u00e0 in quanto gi\u00e0 in I Robot, del 1977, il soprano Hilary Western esegue i vocalizzi nella strumentale \"I Robot\", e il soprano Jaki Whitren si alterna a Peter Straker nel brano \"Some Other Time\", ma dopo \"Eve\" nel Project non si sono pi\u00f9 avute voci femminili.\n\"Eve\" segna l'inizio della collaborazione con il cantante Chris Rainbow, che proseguir\u00e0 ininterrottamente fino allo scioglimento del Project nel 1990. Gli altri cantanti convocati sono Lenny Zakatek, Dave Townsend, David Paton, Clare Torry e Lesley Duncan. Come musicisti Ian Bairnson alle chitarre, David Paton al basso, Stuart Elliott alla batteria e Duncan Mackay alle tastiere e sintetizzatori. L'orchestra viene diretta e arrangiata da Andrew Powell ma viene registrata a Monaco di Baviera, in Germania, utilizzando la \"Munich Chamber Opera Orchestra\". \nLa prima versione in CD di \"Eve\" \u00e8 uscita nel 1984.\nPer l'album \"Eve\" Alan Parsons riceve la nomination ai Grammy Awards del 1979, nella categoria \"Best Engineered Recording, Non Classical\".\nCopertina e grafica.\nLa veste grafica dell'album viene affidata, per il quarto album consecutivo, all'agenzia di graphic design britannica Hipgnosis di Storm Thorgerson. In copertina, e anche sul retro, vi sono le foto di modelle, due sul fronte e una sul retro, col viso velato in stile nuziale ma di colore nero, le ragazze dirigono il loro sguardo severo ed enigmatico all'osservatore. A una pi\u00f9 attenta analisi delle immagini si riscontra che i visi delle ragazze sono sfigurati dalle cicatrici di una malattia venerea (herpes), lesioni create col trucco sui visi delle modelle."}
{"id": "1660885", "revid": "438678", "url": "https://it.wikipedia.org/wiki?curid=1660885", "title": "Guglielmo Cappelletti", "text": "Biografia.\nNacque a Vicenza il 15 giugno 1907.\nLaureato in giurisprudenza, esercit\u00f2 la professione di avvocato. Formatosi nelle file dell'Azione cattolica, fu deportato in un campo di prigionia tedesco e fu uno degli ultimi soldati reduci vicentini a ritornare in patria.\nFu eletto nelle file della Democrazia Cristiana nelle prime consultazioni amministrative della citt\u00e0 di Vicenza, nella primavera del 1946, e fece parte come assessore alla Pubblica Istruzione della giunta di coalizione Faccio.\nPer riorganizzare la biblioteca cittadina, nel giugno 1946 costitu\u00ec una commissione di studio il cui lavoro sfoci\u00f2 nell'istituzione del \u201cConsorzio per la gestione della Biblioteca Civica Bertoliana\u201d il 21 aprile 1948.\nSubito dopo fu eletto deputato per la DC all'Assemblea Costituente nelle prime elezioni generali libere del 2 giugno 1946, insieme con gli altri vicentini Mariano Rumor, Egidio Tosato e Giustino Valmarana.\nAppassionato della storia e delle bellezze della sua citt\u00e0 natale, Cappelletti, figlio di un editore libraio, sempre vissuto in mezzo ai libri, nei mesi di permanenza a Roma concep\u00ec l'idea di una collezione tutta dedicata al Palladio. Occupava\nil tempo libero da impegni politici tra le bancarelle delle piazze romane ed i librai antiquari, acquistando tutto ci\u00f2 che aveva relazione con Vicenza.\nUna volta conclusi i lavori della Costituente, mentre i parlamentari vicentini eletti insieme a lui continuarono la loro carriera politica a livello nazionale, Cappelletti alla fine di questa esperienza non volle ripresentarsi alle elezioni del 1948, preferendo la vita politica cittadina, divenendo un promotore del processo di sviluppo che le amministrazioni del tempo intendevano imprimere alla citt\u00e0.\nAlla sua opera di consigliere ed assessore comunale nelle giunte Zampieri si deve la costituzione della zona industriale alla periferia di Vicenza, che serv\u00ec ad allontanare dalla citt\u00e0 alcuni complessi obsoleti e ad attirare piccole e medie aziende, favorendo cos\u00ec la diversificazione produttiva e risolvendo vari problemi occupazionali ed urbanistici.\nSi dedic\u00f2 anche alla promozione culturale della sua citt\u00e0 e si deve a lui, insieme con Renato Cevese, Rodolfo Pallucchini e altri vicentini illustri, la fondazione del Centro Internazionale di Architettura Andrea Palladio. A questa istituzione, che a lungo guid\u00f2 come presidente, volle donare la parte della propria biblioteca riguardante l'architettura, perch\u00e9 ne costituisse il patrimonio culturale fondante.\nNel luglio 1948 Cappelletti divenne presidente della Bertoliana, alla cui guida venne rieletto\nnel 1952 e nel 1978. Alla Biblioteca, dopo la sua morte, fu donato il suo archivio personale, costituito da lettere manoscritte e dattiloscritte, cartoline, spartiti e contratti.\nDopo una lunga malattia si spense a Vicenza il 4 luglio 1991."}
{"id": "1660891", "revid": "1649409", "url": "https://it.wikipedia.org/wiki?curid=1660891", "title": "Warren Gatland", "text": "Carriera da giocatore.\nDurante la carriera da giocatore (\u00e8 stato tallonatore) Gatland ha fatto parte del Waikato Rugby Union, squadra neozelandese. Detiene il record di partite con questo club (140) e si \u00e8 ritirato prima dell'inizio della stagione 1995. \u00c8 stato inoltre convocato per 17 partite degli Junior All Blacks (che a dispetto del nome non \u00e8 una rappresentativa di giovani, ma \u00e8 la \"nazionale B\" della Nuova Zelanda).\nCarriera da allenatore.\nInizi\u00f2 la carriera da allenatore in Irlanda come allenatore-giocatore al Galwegians RFC. Pi\u00f9 tardi si trasfer\u00ec al Connacht, con il quale ottenne ottimi risultati malgrado risorse limitate. Riusc\u00ec infatti a portare il club ai quarti di finale dell'European Challenge Cup, battendo anche due volte i Northampton Saints. Il 24 febbraio 1998 venne nominato, grazie ai suoi successi, allenatore dell' dopo le dimissioni di Brian Ashton. L'avventura di Gatland sulla panchina della nazionale \u00e8 stata difficile, segnata anche dal fallimento alla Coppa del Mondo 1999, in cui non riusc\u00ec a superare il primo turno. Nel 2001 venne sostituito dal suo assistente Eddie O'Sullivan, non prima per\u00f2 di aver sfiorato una vittoria storica contro gli All Blacks, nel loro tour del 2001, in una partita terminata 29-40 a favore dei neozelandesi.\nNel 2002 si un\u00ec ai London Wasps come allenatore, prima di prendere il posto di Director of Rugby dopo che Nigel Melville si trasfer\u00ec al Gloucester. Nei primi mesi riusc\u00ec a portare la squadra dal fondo della classifica fino alla salvezza e, negli anni successivi, la condusse a tre vittorie consecutive in campionato (2003, 2004 e 2005) e ad una Heineken Cup (2004).\nNel 2005 torn\u00f2 in Nuova Zelanda alla guida del Waikato, che ha condotto alla vittoria nella prima edizione della Air New Zealand Cup. In seguito, nel 2006, si un\u00ec alla franchigia dei Chiefs (che partecipa al Super 14) come supervisore tecnico.\nIl 9 novembre 2007 Gatland venne scelto come allenatore del , posizione che assunse effettivamente il 1\u00ba dicembre. Durante il primo Sei Nazioni disputato nel nuovo ruolo condusse la nazionale alla vittoria, ottenendo anche il Grande Slam. Il Galles \u00e8 stato infatti in grado di battere nell'ordine (26-19), (30-15), (47-8) e (16-12), prima del trionfo al Millennium Stadium contro la (29-12)."}
{"id": "1660893", "revid": "1305772", "url": "https://it.wikipedia.org/wiki?curid=1660893", "title": "Stazione meteorologica di Bressanone", "text": "La stazione meteorologica di Bressanone (in tedesco Wetterstation Brixen) \u00e8 la stazione meteorologica di riferimento per il servizio meteorologico regionale relativa alla localit\u00e0 di Bressanone.\nCoordinate geografiche.\nLa stazione meteorologica di nuova generazione (2011) si trova nell'area climatica dell'Italia nord-orientale, nel Trentino-Alto Adige, in provincia di Bolzano, nel comune di Bressanone, a 560 metri s.l.m.\nIl codice della stazione \u00e8 3910.\nDati climatologici.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a -2,0 \u00b0C; quella del mese pi\u00f9 caldo, luglio, \u00e8 di +19,2 \u00b0C.\nLe precipitazioni medie annue si aggirano attorno ai 700 mm, mediamente distribuite in 85 giorni, con un accentuato minimo invernale, stagione in cui si verificano generalmente a carattere nevoso, ed un picco in estate, stagione in cui possono verificarsi frequenti temporali per il contrasto di diverse masse d'aria, favorito dalla vicinanza della catena alpina."}
