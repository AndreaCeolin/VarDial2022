{"id": "1663616", "revid": "1516566", "url": "https://it.wikipedia.org/wiki?curid=1663616", "title": "Abbazia di Santa Maria di Valdiponte", "text": "L'abbazia di Santa Maria di Valdiponte \u00e8 un antico complesso monastico benedettino situato a nord di Perugia, presso la localit\u00e0 Montelabate, nome con il quale \u00e8 oggi comunemente nota.\nStoria.\nLa fondazione.\nLa data di fondazione non pu\u00f2 essere determinata con esattezza, ma \u00e8 collocabile nel IX-X secolo: le prime evidenze documentarie, infatti, risalgono al 969: papa Giovanni XIII, con un privilegio, conferma all'abate Pietro le propriet\u00e0 monastiche e lo incarica di restaurare e riformare il monastero secondo l'antica regola di san Benedetto, segno che esso doveva gi\u00e0 avere alle sue spalle una parabola fondazione-crescita-decadenza.\nA dire il vero, l'esegesi di tale documento presenta qualche difficolt\u00e0: esso \u00e8 pervenuto, infatti, solo in copie settecentesche, a opera dell'erudito perugino Annibale Mariotti e del padre Giancolombino Fatteschi, rispettivamente del 1787 e 1797, tratte non dall'originale ma da un'altra copia non pervenutaci (presumibilmente la stessa), e Vittorio De Donato, l'editore delle pergamene pi\u00f9 antiche del monastero, ha potuto attribuirlo a papa Giovanni XIII solo attraverso i nomi di scriniario e datario (in precedenza studiosi come Amatori ne attribuivano la paternit\u00e0 a papa Giovanni XIX, postdatandolo dunque di circa un secolo, all'anno 1030). Inoltre, l'apparente omonimia fra questo abate di Valdiponte e il contemporaneo abate di San Pietro di Perugia (entrambi infatti, a quanto sembra, avevano nome Pietro), destinatario anch'egli, con tutta probabilit\u00e0, di una bolla di Giovanni XIII, ha spinto Giorgio Cencetti a ipotizzare l'eventualit\u00e0 che il documento originale fosse in realt\u00e0 indirizzato a quest'ultimo, e che la pergamena da cui poi nel XVIII secolo si trassero le copie ora nell'archivio di Valdiponte fosse in realt\u00e0 una falsificazione opera di qualche monaco o notaio.\nLa prima attestazione certa di Valdiponte, da un documento originale, \u00e8 allora la menzione che ne viene fatta in un testamento del settembre 995, che \u00e8 anche il documento pi\u00f9 antico conservato presso l'Archivio di Stato di Perugia.\nL'espansione.\nI secoli XI-XII costituiscono, per il monastero, la fase di espansione della propriet\u00e0 fondiaria e di affermazione della propria posizione egemonica su un vasto territorio, che, senza contare le aziende pi\u00f9 distanti e isolate, raggiunger\u00e0 a ovest il lago Trasimeno, a sud la citt\u00e0 di Perugia, a est si estender\u00e0 anche all'interno della diocesi di Gubbio, a nord fino all'attuale Umbertide. Il meccanismo di costruzione di tale fortuna \u00e8 quello tipico delle fondazioni monastiche del periodo, le donazioni \"pro anima\" o le cessioni di diritti.\nDecisivo per le successive fortune del cenobio fu il momento della sua diretta soggezione alla Santa Sede e dello svincolamento da qualsiasi pretesa del potere episcopale locale. A questo traguardo Valdiponte giunse in modo non propriamente lineare, nel corso di una vicenda che la vide accomunata ad altre due importanti istituzioni monastiche del territorio, nuovamente S. Pietro di Perugia e San Salvatore di Monteacuto. Poste sotto la giurisdizione del vescovo Andrea da Benedetto IX (1034) e Gregorio VI, i successori di questi, Clemente II e Leone IX, per fermarne la dispersione dei beni, ne annullarono le disposizioni, confermando ai rispettivi abati i loro possessi mobili e immobili, come il diritto a percepire le decime e le primizie, la facolt\u00e0 di scegliere qualsiasi vescovo per l'ordinazione dei chierici, nonch\u00e9 il loro status di immediata soggezione al papa.\nI secoli XI e XII vedono in Europa il diffondersi dei movimenti di riforma monastica, a partire da quelli sorti a Cluny e C\u00eeteaux, per giungere alle nuove proposte elaborate a Camaldoli, Vallombrosa, etc.; Valdiponte rimane per\u00f2 estranea a questa generale tendenza al rinnovamento: l'abbazia non entra a far parte di alcuna struttura congregazionale, e continuer\u00e0 a essere benedettina della primitiva osservanza, autonoma e autocefala, alle dirette dipendenze di Roma (solo nel 1749 vi verr\u00e0 introdotta la riforma cistercense).\nA partire dal XIII secolo, la natura della documentazione muta: la fonte \u00e8 sempre costituita unicamente dal fondo diplomatico (le prime scritture su registro conservate compaiono solo nel 1265), ma le donazioni e le acquisizioni si fanno pi\u00f9 rare, e cedono il posto a sempre pi\u00f9 numerose concessioni enfiteutiche o di livello, di media e lunga durata, di terreni di propriet\u00e0 dell'abbazia a laici della zona dipendenti dal monastero.\nSituato in un punto strategicamente importante tra le due citt\u00e0 di Perugia e Gubbio, il monastero intrattiene rapporti con entrambi i Comuni; dalla documentazione appaiono pi\u00f9 intensi ma nel complesso tranquilli quelli con Perugia, pi\u00f9 sporadici ma con punte di tensione quelli con Gubbio: forse la massima frizione tra il monastero e quest'ultimo si ha negli anni 1270-1276, con il tentativo di Gubbio di assicurarsi il controllo sul \"castrum Fiblini\", episodio da collocarsi nel pi\u00f9 ampio contesto dei rapporti fra la citt\u00e0 e Perugia in quel periodo: il ruolo di mediazione svolto dall'abbazia \u00e8 testimoniato anche dal fatto che fu poi sede per la stipula del compromesso fra i due Comuni del 21 giugno 1259.\nNel complesso, il XIII \u00e8 il secolo di maggior fortuna per Valdiponte: nel settembre del 1277 l'abate, assieme ai rappresentanti di tutti i principali enti religiosi del territorio (gli abati di San Paolo di Valdiponte e di San Salvatore di Monte Acuto; i priori di Sant'Agnese, di Santa Maria Rossa, di San Giovanni del Prugneto, dell'Ospedale di Castiglione Ugolino, i precettori di San Giustino d'Arno e di San Girolamo), viene invitato dalle autorit\u00e0 comunali perugine a due riunioni sull'acquedotto, nella residenza e alla presenza del vescovo e di fra Bevignate, allo scopo di fornire un aiuto concreto per la realizzazione dell'opera, su cui erano concentrate in quegli anni le energie e le risorse dell'intera collettivit\u00e0, culminata nella Fontana Maggiore di Nicola e Giovanni Pisano; nella rubrica 412 dello Statuto perugino del 1279, lo stesso abate \u00e8 esplicitamente menzionato, assieme a quelli di S. Pietro, S. Salvatore di Monte Acuto, S. Paolo di Valdiponte, al vescovo di Perugia e all'arciprete di S. Lorenzo, fra gli \"omnes prelat[i] civitatis, comitatus et districtus Perusii\" con cui il podest\u00e0 e il capitano del popolo, coadiuvati dai consoli delle Arti e da \"sapientes\", dovranno trattare per giungere alla nomina congiunta di due giudici preposti alle cause vertenti fra gli ecclesiastici e i laici della citt\u00e0 e del contado. A conferma di questa posizione di primo piano, poi, vi sono anche le numerose imprese architettoniche ed edilizie che si susseguono in questo periodo: durante l'abbaziato di Oratore (1205-1222) viene riedificato il chiostro, come testimonia un'iscrizione su un capitello, nel 1234 la chiesa \u00e8 restaurata insieme al coro; nel 1269 viene costruito dall'abate Trasmondo (1266-1285) il campanile, e lo stesso abate fa anche affrescare da un artista ignoto la sala del capitolo; nel 1297 l'abate Deodato (1286-1302) fa fabbricare la loggia superiore del chiostro per averla a livello della chiesa. Ancora nel 1315 \u00e8 l'abate Uguccione Monalducci (1302-1338) a far realizzare un nuovo portale con un rosone.\nL'inizio del declino.\nIl XIV secolo porta un deciso e importante rinnovamento nelle modalit\u00e0 di gestione delle propriet\u00e0, di cui \u00e8 specchio anche la maggior ricchezza e variet\u00e0 delle fonti documentarie, ma inizia la fase di \"ripiegamento su s\u00e9 stesso\" del monastero, che rinuncia, con i suoi abati, ad avere un impatto sull'ormai troppo complessa e consolidata realt\u00e0 sociale cittadina, come anche sulla sua vita religiosa. Tutto ci\u00f2 sebbene in questo periodo la carica di abate sia spesso occupata da membri di importanti famiglie perugine, nell'ambito di strategie di potere delle singole consorterie: questo non aiuta al ristabilimento della pace interna al cenobio, e difatti la situazione raggiunger\u00e0 una fase critica all'inizio del XIV secolo, dopo la morte di Deodato, e soprattutto nel 1318, sotto l'abate Uguccione I Monalducci, quando si profil\u00f2 una vera e propria \"fronda\" di scontenti.\nNel 1404, dopo la morte dell'ultimo abate regolare, Giacomo, l'abbazia diventa commenda, della quale a lungo (1527-1651) saranno titolari i membri della famiglia Cesi di Todi: ci\u00f2 influisce negativamente sulle vitalit\u00e0 e capacit\u00e0 di iniziativa tipiche dell'antico cenobio: inoltre, l'istituto della commenda \u00e8 ritenuto da pi\u00f9 di uno studioso la causa principale della singolarit\u00e0 che caratterizza l'archivio di Valdiponte, ovvero del fatto che in esso non si trovi alcun documento di provenienza imperiale e solo pochi di provenienza papale; secondo Amatori (ripreso da Ettore Ricci), quei documenti, che pure dovevano esserci stati, furono sottratti dagli abati commendatari e posti in custodia altrove.\nLa fine del XVI secolo \u00e8 un momento di riorganizzazione dell'archivio, operazione resasi necessaria da contingenze pratiche come la risoluzione di controversie patrimoniali con i canonici di San Mariano di Gubbio per il possesso della chiesa di S. Pietro in Vigneto, e di cui si occupa il monaco Marcantonio Pandora, redattore del primo \"Summarium\" delle pergamene pervenutoci.\nLa decadenza del cenobio prosegue inesorabile nel XVII secolo, tanto che, alla morte dell'ultimo monaco, Pompeo Berardi, l'abbazia viene secolarizzata. La regola vi viene reintrodotta solo nel 1749: in quel periodo (1743-1754) \u00e8 abate commendatario il cardinale Filippo Maria de Monti, che si mostra maggiormente sollecito dei suoi predecessori nella cura dell'abbazia, finanziando operazioni di restauro architettonico e impegnandosi nel recupero dei diritti e dei beni del monastero. Quando i cistercensi ripresero possesso dell'abbazia, la Chiesa versava ancora in uno stato di grave degrado ed era adibita a granaio al quale avevano accesso le bestie da soma.\nLa chiusura.\nDopo la parentesi repubblicana e napoleonica, in cui anche il cenobio di Valdiponte viene soppresso e i suoi beni espropriati (1808-1815), la definitiva chiusura del monastero avverr\u00e0 nel 1859-1860, con l'allontanamento del gi\u00e0 ricordato d. Alberico Amatori, che ne \u00e8 stato l'ultimo abate e il primo estensore di memorie storiche. L'ingente archivio viene accolto nei depositi della Biblioteca Augusta, le opere d'arte trovano posto nella Galleria nazionale dell'Umbria. L'edificio, divenuto di propriet\u00e0 privata, viene lasciato in stato di abbandono: durante la seconda guerra mondiale viene usato negli anni 1943-1944 come deposito per le opere d'arte conservate nella Galleria nazionale dell'Umbria, per alcune di quelle della Pinacoteca di Brera e per le collezioni di maggior pregio della Biblioteca Augusta. Infine, nel 1956 viene acquistato dalla Fondazione Gaslini di Genova, che ne \u00e8 ancora oggi proprietaria.\nSerie degli abati.\nAbati regolari\nAbati commendatari (dal 1404)\nAbati regolari (dal 1749)"}
{"id": "1663617", "revid": "35813", "url": "https://it.wikipedia.org/wiki?curid=1663617", "title": "Abbazia di Montelabate", "text": ""}
{"id": "1663618", "revid": "35813", "url": "https://it.wikipedia.org/wiki?curid=1663618", "title": "Abbazia di Santa Maria di Val di Ponte", "text": ""}
{"id": "1663620", "revid": "1573940", "url": "https://it.wikipedia.org/wiki?curid=1663620", "title": "Tempio della Bona Dea", "text": "Il tempio della Bona Dea () era un tempio di Roma dedicato alla Bona Dea e posto sull'Aventino.\nPosizione, storia e culto.\nIl tempio si trovava nella zona settentrionale dell'Aventino orientale, subito a sud dell'estremit\u00e0 orientale del circo Massimo. Si trovava proprio sotto quella porzione del colle detta \"Saxum\", ora occupata dalla basilica di Santa Balbina, e quindi era detto Subsaxana.\nPare che l'antica dea romana Bona Dea Fauna si sia fusa con la dea greca Damia, il cui culto fu probabilmente introdotto a Roma dopo la conquista di Taranto (272 a.C.), o poco dopo. A questo periodo va fatta risalire la costruzione del tempio, che fu poi restaurato da Livia Drusilla, moglie di Augusto, e da Adriano, continuando ad esistere almeno fino al IV secolo, dopo di che scompare senza lasciare tracce.\nQuello della Bona Dea (e di Damia) era un culto collegato alle guarigioni, e il tempio era un centro di guarigioni, come attestato dal fatto che dei serpenti si muovevano intoccati e innocui per il tempio, in cui era anche custodito un magazzino di erbe medicinali. Essendo un culto prettamente femminile, agli uomini non era concesso l'accesso al tempio."}
{"id": "1663627", "revid": "106908", "url": "https://it.wikipedia.org/wiki?curid=1663627", "title": "Prenomi nelle lingue slave", "text": ""}
{"id": "1663628", "revid": "1745361", "url": "https://it.wikipedia.org/wiki?curid=1663628", "title": "Prenomi nelle lingue romanze", "text": ""}
{"id": "1663632", "revid": "287204", "url": "https://it.wikipedia.org/wiki?curid=1663632", "title": "Prenomi nelle lingue germaniche", "text": ""}
{"id": "1663634", "revid": "1573940", "url": "https://it.wikipedia.org/wiki?curid=1663634", "title": "Bakumatsu kikansetsu irohanihoheto", "text": " \u00e8 una serie giapponese creata da Ry\u014dsuke Takahashi e la Sunrise. La serie \u00e8 apparsa in tv fra ottobre 2006 e aprile del 2007 sul canale internet, GyaO.\nTrama.\nLa serie \u00e8 ambientata nell'epoca Bakumatsu, negli ultimi anni dello Shogunato che stava per essere spazzato via dalla Guerra Boshin. \"Y\u014djir\u014d Akizuki\", un mercenario tenebroso dotato di un potere misterioso collegato alla sua katana, viaggia per il paese deciso a vendicare l'assassinio dei suoi genitori, uccisi da un misterioso gruppo. Durante il suo peregrinare incontra un gruppo teatrale cui decide di unirsi, pur continuando a combattere ed a cercare la sua vendetta. Nella sua seconda parte la trama della serie si mescola con la storia della repubblica autonoma di Ezo.\nPersonaggi.\nDoppiatore:Daisuke Namikawa et\u00e0: 17 anni\nDoppiatrice: Rina Sat\u014d\nDoppiatore: Kousuke Toriumi\nDVD.\nLe date in cui sono stati pubblicati i DVD:"}
{"id": "1663641", "revid": "767487", "url": "https://it.wikipedia.org/wiki?curid=1663641", "title": "Feo Belcari", "text": "Biografia.\nPriore nonch\u00e9 membro dell'Arte della Lana, trovava la sua massima espressione nella piazze fiorentine dove recitava le sue \"Sacre Rappresentazioni\" spesso derivate dalle laudi drammatiche del Duecento. Tra le pi\u00f9 riuscite si annoverano: \"L'annunciazione\", \"Il d\u00ec del Giudizio\", \"San Giovanni nel deserto\", \"San Giorgio\" e soprattutto, nel 1449, \"Abram ed Isaac\" (Sacra rappresentazione di Abramo e Isacco [1449]), in cui seppe infondere oltre al moralismo anche l'atmosfera realistica del mondo che lo circondava.\nLe sue storie generalmente iniziavano con un prologo e chiudevano con un monito declamato all'impronta rivolto agli spettatori.\nTra le sue composizioni scritte si ricordano sonetti moraleggianti e scritti in volgare quali: \"Vita di Frate Egidio\", \"Vita del Beato Giovanni Colombini\"; quest'ultima si distingue per una particolare originalit\u00e0 e per la ricerca di uno spirito critico immerso in una struttura agiografica.\nInoltre ha realizzato diverse \"Laudi\", piene di garbo pur nella loro prolissit\u00e0.\nNote.\n\"E con ogni umilt\u00e0 abbiamo per amor di Cristo pazienza con tutte le persone e in tutte le avversit\u00e0.\" : Feo Belcari, \"Vita di Giovanni Colombini\", Roma, 1843, p.\u00a055."}
{"id": "1663642", "revid": "339392", "url": "https://it.wikipedia.org/wiki?curid=1663642", "title": "Museo delle arti e tradizioni popolari (Roma)", "text": ""}
{"id": "1663644", "revid": "74801", "url": "https://it.wikipedia.org/wiki?curid=1663644", "title": "Gillan", "text": "I Gillan sono stati una band heavy metal britannica fondata nel 1978 da Ian Gillan. I Gillan furono una delle band hard rock che ebbero un impatto ed un successo significativo nel Regno Unito durante i primi anni 80 e ricevettero un disco d'oro e quattro d'argento. Nel corso della loro carriera, hanno venduto pi\u00f9 di 10 milioni di dischi.\nStoria.\n1978: i Gillan.\nAbbandonati i Deep Purple, Gillan fond\u00f2 la Ian Gillan Band. Divenuto insoddisfatto della vena jazz-rock della formazione, il cantante la sciolse, mantenendo il solo tastierista, Colin Towns e form\u00f2 una nuova band intitolata semplicemente Gillan. Town arruol\u00f2 il batterista Liam Genockey e il bassista John McCoy, entrambi ex Zzebra, e il chitarrista Richard Brampton, che lascer\u00e0 quasi subito in favore di un altro membro degli Zzebra, Steve Byrd. La direzione musicale della neonata formazione era maggiormente orientata vero il progressive rock e fu accolta con un certo scetticismo dall'industria discografica. La formazione inizialmente non riusc\u00ec a trovare un contratto per la distribuzione americana ed europea, poco interessata a promuovere nuovi artisti hard rock nell'epoca dell'esplosione della punk music.\nIl primo disco, \"Gillan\", ottene un contratto per la distribuzione solo in Giappone, Australia e Nuova Zelanda. La registrazione divenne disponibile in seguito nel 1994 e fu nota come \"The Japanese Album\" nella reissue in CD da parte della RPM Records. Tuttavia, il CD della RPM rimpiazza l'opening strumentale \"Second Sight\" con un altro strumentale, \"Street Theatre\". Per fare fronte ad un mercato sfavorevole per la propria proposta musicale, la band si impegn\u00f2 in una lunga serie di concerti, causando la defezione di Genockey, che apparve solo per il debutto al festival di Reading del 1978. Per le date successive, al suo posto venne chiamato il giovane Pete Barnacle.\nDurante il natale del 1978, Ian Gillan rifiut\u00f2 l'offerta di Ritchie Blackmore di unirsi ai Rainbow, ma Blackmore fece comunque un'apparizione per Gillan al loro show di natale. Questa fu la prima volta che Gillan e Blackmore suonarono insieme dal 1973.\nDopo la conclusione del tour inglese e giapponese, Gillan sostitu\u00ec la chitarra di Byrd con quella \"urlante\" di Bernie Torm\u00e9. Il nuovo chitarrista era una vecchia conoscenza di McCoy con quale aveva militato negli Scrapyard, ed era benvoluto dalla stampa specializzata inglese. L'arrivo nella formazione, unita alle primi timidi successi di vendite, assicur\u00f2 un contratto con una piccola etichetta, la Acrobat Records. Per l'occasione, Gillan sostitu\u00ec Barnacle col vecchio compagno degli Episod Six, Mick Underwood, dopo aver provato a coinvolgere prima Terry Stannard (ex Kokomo) e Ian Paice (Deep Purple, Whitesnake).\n1979-1981: il successo.\nGrazie al contributo di Torm\u00e9, la band intraprese un cambio stilistico e si avvicin\u00f2 all'heavy metal. Questa formazione incise nel febbraio del 1979 \"Mr. Universe\", che contiene ben sei tracce in comune col suo predecessore. In Giappone, in Australia ed in Nuova Zelanda, l'album venne distribuito con una selezione di tracce differenti in modo da evitare la ripetizione della scaletta di \"Gillan\" su \"Mr. Universe\". In Regno Unito, il disco riusc\u00ec finalmente a fare breccia e si piazz\u00f2 immediatamente al tredicesimo posto delle classifiche inglesi. Le nuove sonorit\u00e0 riuscirono ad attirare l'attenzione della nascente New Wave of British Heavy Metal, la scena musicale inglese che riconosceva fortemente debitrice nell'eredit\u00e0 dei Deep Purple e, soprattutto, dello stile vocale di Gillan, e la band inizi\u00f2 a farsi strada anche in Europa. Nel frattempo, la Acrobat and\u00f2 in bancarotta, ma la Virgin Records offr\u00ec al gruppo un contratto per pi\u00f9 album.\nL'album successivo, \"Glory Road\", ripropose e perfezion\u00f2 ulteriormente la formula dei predecessori incanalandone l'energia, venandola di ironia nei testi, di sfumature blues e di mirate tematiche giovanili. Le prime copie del disco contenevano un secondo 33 giri in omaggio, \"For Gillan Fans Only\", una selezione di brani del primo disco giapponese integrata da brani appartenenti al passato dei singoli musicisti (il materiale, successivamente, fu disponibile come bonus dell'edizione su CD). \"Glory Road\" scal\u00f2 le vette delle classifiche inglesi fino ad assestarsi al terzo posto, ma la band non riusc\u00ec ad ottenere alcuna attenzione in Nord America, nonostante un tour lungo e difficoltoso nel 1980. Sulla spinta del successo dell'album, la Virgin rilev\u00f2 il catalogo della Ian Gillan Band e nel 1983 ripubblic\u00f2 \"Live at the Budokan\" come disco doppio.\nNel 1981 usc\u00ec \"Future Shock\", un disco che replicava la formula di \"Glory Road\", ricalcandone il successo nei soliti mercati di riferimento (Regno Unito e Giappone). Nello stesso anno venne anche pubblicato il doppio \"Double Trouble\", contenente un disco in studio ed uno dal vivo, ma la band inizi\u00f2 ad essere insoddisfatta dell'incapacit\u00e0 di tradurre il successo inglese e giapponese in guadagni. Durante il tour di promozione, prima dell'apparizione a \"Top of the Pops\", Torm\u00e9 abbandon\u00f2 e fu sostituito dall'ex White Spirit Janick Gers. L'album successivo, \"Double Trouble\", pur piazzandosi bene in Regno Unito, non fu ritenuto all'altezza dei precedenti e ricevette forti critiche per la qualit\u00e0 da bootleg delle registrazioni live, contenenti la performance da \"headliner\" al Festival di Reading.\n1982: difficolt\u00e0 e scioglimento.\nNell'agosto dell'82, venne pubblicato il disco \"Magic\", che sembra ritrovare una vene compositiva, complice la supervisione del produttore esterno Mick Glossop (ex collaboratore, tra gli altri, di Frank Zappa). La band attraversava un brutto momento, tra tensioni legate a questioni finanziarie e la necessit\u00e0 di Gillan di effettuare un intervento alle corde vocali. Dopo il tour di Magic, la band partecip\u00f2 all'ultimo concerto all'arena di Wembley il 17 dicembre, dopodich\u00e9 il cantante sciolse il gruppo per iniziare i nove mesi di riposo prescritti dai medici. Il gruppo consider\u00f2 di ultimare la tourn\u00e9e senza il suo cantante, salvo desistere di fronte all'indifferenza dei promoter. Quattro mesi dopo giunse, tra l'incredulit\u00e0 dei vecchi membri, l'annuncio dell'ingresso di Ian Gillan nei Black Sabbath e la band, tra qualche veleno, si sciolse ufficialmente. Nel 1984, Gillan lasci\u00f2 i Sabbath per partecipare alla reunion dei Deep Purple.\nMcCoy in seguito rilasci\u00f2 alcune compilation di out-takes registrate in studio di cui possedeva i diritti, noti come \"The Gillan Tapes\", e si assicur\u00f2 che i guadagni fossero distribuiti in modo equo tra i membri della band. Bernie Torm\u00e9 e John McCoy collaborarono anche all'interno del progetto GMT, a cui occasionalmente ha partecipato anche Towns. I residui obblighi contrattuali con la Virgin furono assolti con una raccolta, \"What I Did on My Vacation\", e con un ultimo album che Gillan sceglier\u00e0 di realizzare con l'amico Roger Glover, \"Accidentally On Purpose\", attribuito ad entrambi."}
{"id": "1663645", "revid": "59975", "url": "https://it.wikipedia.org/wiki?curid=1663645", "title": "Paul Di\u00b4Anno", "text": ""}
{"id": "1663659", "revid": "287204", "url": "https://it.wikipedia.org/wiki?curid=1663659", "title": "Marino Parenti", "text": "Biografia.\nDalle origini al Bagutta all'Alleanza del Libro.\nPerso il padre quando aveva appena dodici anni, non pot\u00e9 coronare con la laurea i suoi interessi umanistici, ai quali lo voleva indirizzato il padre stesso, avvocato. Il suo percorso ondivago, di bibliofilo, saggista e anche pittore, variegato e ricco di avventure, non solo artistiche, ma anche conviviali, fonda le sue radici nella biblioteca paterna, ricca e disorganica.\nNato nell'anno 1900 ma\u00a0\u2013 per sua stessa definizione \u2013 \u00abcon gli occhi rivolti all'indietro\u00bb, am\u00f2 alla follia (\u00e8 il caso di dirlo) la cultura non solo letteraria dell'Ottocento italiano, sino a divenirne uno svagato quanto puntiglioso cantore. Il suo destino di bibliografo e saggista matur\u00f2 tuttavia con lentezza; nei primi anni del primo dopoguerra Parenti, seguendo un'inclinazione che lo vedeva anche pittore, sembrava piuttosto indirizzato alla critica d'arte (come dimostra il saggio su Domenico De Bernardi), e ad una generica attivit\u00e0 pubblicistica e letteraria. Saltato con ottimo tempismo (si vantava di non aver mai perso un tram) sull'onda politica vincente, entr\u00f2 nei ruoli del Partito Nazionale Fascista il 1\u00ba ottobre 1921, un anno prima della Marcia su Roma, a cui peraltro non partecip\u00f2.\nNella prima met\u00e0 degli anni venti diresse la \u00abSociet\u00e0 Editrice dell'Arte Illustrata\u00bb, e si avvicin\u00f2 ad Umberto Fracchia, fondatore della \u00abFiera Letteraria\u00bb periodico al quale Parenti fu legato sin dagli inizi. Verso l'aprile del 1926 si form\u00f2 in Milano, con epicentro nella trattoria Toscana di via Bagutta, un cenacolo di letterati, formato in origine da Riccardo Bacchelli, Lorenzo Montano e Adolfo Franci, e ampliatosi successivamente ad Orio Vergani, Ottavio Steffenini, il pittore Mario Vellani Marchi, Mario Alessandrini e Massimo Del Curto, cui si aggiunsero Marco Ramperti e Carlo Pini.\nMarino Parenti fu il Gran Cerimoniere di Bagutta, e il suo cronista. Dal Bagutta, nei primi anni, pass\u00f2 tutto un mondo culturale all'epoca in pieno fermento. Il giornalista Umberto Folliero ne tent\u00f2 un elenco: Massimo Bontempelli, Raffaele Calzini, Giulio Benetti, Gino Rocca, Antonio Aniante, Sandro Sandri, Anton Giulio Bragaglia, Anselmo Bucci, Augusto Baracchi, Dino Falconi, Leonida R\u00e9paci, Antonio Baldini, Lucio D'Ambra (pseudonimo di Renato Eduardo Manganella), Dario Niccodemi, Leo Longanesi, Umberto Fracchia ed Ettore Petrolini. Da una proposta della \u00abFiera Letteraria\u00bb matur\u00f2 l'organizzazione, nel 1928 della Fiera Nazionale del Libro, con presenze nelle principali citt\u00e0 italiane. Marino Parenti si impegn\u00f2 nell'iniziativa, agendo soprattutto a Milano, con il poeta Carlo Ravasio e il beneplacito del segretario federale Mario Giampaoli. Dalla Fiera del Libro si pass\u00f2 nello stesso anno alla fondazione dell'Alleanza Nazionale del Libro, uno strumento di cultura per la diffusione del libro in Italia e all'estero.\nAnche in questo caso la nascita dell'iniziativa vide Parenti in prima linea. A favorirne gli intenti, anche sul piano politico, vi fu Giovanni Gentile. L'alleanza organizzava periodici Raduni delle Regioni, e il suo incardinamento nel potere politico fu a questo punto totale e ufficiale: l'intento era quello della creazione di un \u00abfronte unico per un'unica politica artistico-culturale\u00bb. Nel meccanismo complesso dell'Alleanza vi era anche la Libreria d'Italia, costituita anch'essa nel 1928, rivolta alla diffusione del libro italiano all'estero. Parenti ebbe un ruolo direttivo in questa istituzione, e vi ag\u00ec come un vero editore, pianificando sei collane, ed estendendo la sua azione anche al settore radiofonico, ritenuto fondamentale nella strategia della conoscenza della cultura italiana all'estero. Lo affiancarono nell'iniziativa Orio Vergani, Paolo Monelli, Umberto Fracchia. Dal gennaio 1929 Parenti inizi\u00f2 a pubblicare, per la Libreria d'Italia, un piccolo periodico mensile, \u00abLa vita del libro italiano all'estero\u00bb, cui collaborarono Vergani, Giovanni Battista Angioletti (vincitore del premio Bagutta 1928), Giuseppe Antonio Borgese e Riccardo Bacchelli. Viaggi\u00f2 anche molto, in quell'anno, per propagandare il libro italiano a Londra, Parigi e Budapest.\nParenti a Roma.\nNel 1930 Parenti si trasfer\u00ec a Roma, perch\u00e9 sempre pi\u00f9 strettamente coinvolto nelle iniziative culturali del regime, voluto da Gentile soprattutto per il lavoro redazionale all'Enciclopedia Italiana. Senza interrompere la testata, il suo periodico divenne \u00abMessaggero della Libreria Italiana\u00bb, edito dagli Amici del Libro italiano all'Estero; ricco di contributi e corrispondenze, ebbe una vita piuttosto stentata, con apparizioni e rinascite, sino al 1933, abbandonando progressivamente ogni interesse per la propaganda all'estero, non sostenuta dal regime, e piegando decisamente verso argomenti bibliografici, presenti in un importante inserto, che rivelava tra l'altro i nuovi interessi di Parenti stesso verso la bibliografia pura. Aveva infatti nel frattempo aperto in comune con il libraio Giovanni Puccinelli una libreria antiquaria in via Frattina, dove condusse importantissime ricerche e acquisizioni di testi dell'Ottocento bibliografico italiano.\nI suoi interessi evolsero sino alla creazione, nel 1934, del centro di cultura ed erudizione \u00abAmor di Libro\u00bb, sorto in via Vittoria 54, a pochi passi dalla nuova sede della libreria Puccinelli. \u00abAmor di libro\u00bb divenne ben presto un vero salotto letterario, frequentato da letterati, artisti, bibliofili, giornalisti, eruditi di ogni genere, e dai vecchi amici baguttiani o meno di passaggio nella capitale. Gli anni romani videro Parenti divenire acutissimo cercatore nelle bancarelle e in ogni dove, di preziose rarit\u00e0, scovate con un fiuto impareggiabile, quasi da rabdomante, famoso gi\u00e0 ai suoi tempi e rimasto leggendario. Furono anche gli anni della sua progressiva immersione nell'universo di Alessandro Manzoni, di cui divenne il massimo specialista, soprattutto sul piano bibliografico e aneddotico. Gli interessi manzoniani gli aprirono la strada della pubblicazione, presso la casa editrice Sansoni, e con prefazione di Giovanni Gentile, della \"Bibliografia manzoniana\", nel 1936.\nL'anno seguente matur\u00f2 l'idea, spinta da Gentile e da Giuseppe Bottai, di creare nella casa del Manzoni a Milano, un Centro nazionale di studi manzoniani. Parenti possedeva a Roma la pi\u00f9 ricca raccolta di testi manzoniani presente in Italia, ed egli contribu\u00ec, abilmente, alla creazione del centro, offrendone una parte cospicua in dono alla nuova istituzione. Nel 1936 Parenti si occup\u00f2 anche della regia di un film musicale sulle Fontane di Roma ispirato al poema sinfonico di Ottorino Respighi, con apposita incisione del maestro Willy Ferrero, e scrisse una notevole quantit\u00e0 di articoli su molti periodici, tra i quali \u00abNuova Antologia\u00bb e \u00abNero su Bianco\u00bb. Il segretario del Sindacato Autori di Roma gli commission\u00f2 infine la \"Bibliografia mussoliniana\", grazie come sempre alle malleverie di Gentile, stampata nel 1938 e riedita nel '40.\nIl ritorno a Milano e il Centro di Studi Manzoniani.\nA dicembre 1937 Parenti si trasferisce a Milano con l'incarico di organizzare il Centro nazionale di studi manzoniani e occupare la casa di Manzoni in via del Morone. Come Commissario speciale per il Centro, Giovanni Gentile seguiva passo per passo, da Roma, l'operato di Parenti, il quale rispondeva con rendiconti e spiegazioni. Tra il 1938 e il 1939 il Centro inizi\u00f2 ad attuare le sue funzioni, con Parenti come Conservatore; vi furono spesso scontri, soprattutto fra il Conservatore e gli incaricati della edizione critica delle opere di Manzoni, Michele Barbi e Fausto Ghisalberti, che necessitavano di operare direttamente sui materiali originali per le collazioni necessarie. Nell'aprile del \u201839 pass\u00f2 al centro la raccolta dei libri della ex Sala Manzoniana di Brera, grazie all'impegno di Gentile presso Bottai.\nEscluso dagli aspetti pi\u00f9 propriamente filologici e scientifici dell'attivit\u00e0 del Centro, per perplessit\u00e0 di Michele Barbi, Parenti ne ebbe un risentimento, che si trasform\u00f2 in tensioni fra i vari personaggi che vi operavano. Premiato con il titolo di Commendatore dell'Ordine della Corona d'Italia per l'impegno profuso, Parenti dovette, dopo la dichiarazione di guerra, preoccuparsi dello sgombero del Centro per salvare documenti ed edizioni manzoniane dai bombardamenti. Trascorse alcuni anni a Castel Goffredo, localit\u00e0 gi\u00e0 da lui raffigurata sulla tela (\"Paese lombardo\", 1938), dove trasfer\u00ec la sua biblioteca e i mobili di famiglia. Il 23 settembre 1941 mor\u00ec Michele Barbi e l'edizione delle \"Opere\" si ferm\u00f2; proseguirono invece gli \u00abAnnali\u00bb, ma ben presto la guerra cre\u00f2 una situazione insostenibile, per cui si pens\u00f2 alla fine del '42 di traslocare il Centro a Merate. La famiglia di Parenti sfoll\u00f2 invece a Robbiate. L'ultima lettera di Gentile a Parenti \u00e8 datata 4 aprile 1944, il giorno 15 Giovanni Gentile venne ucciso. Il Centro Manzoniano riprese dopo la guerra l'attivit\u00e0 con altre figure: Mario Apollonio, Commissario speciale per la scuola del Comitato di Liberazione Nazionale, vecchio amico di Parenti, e il conte Tommaso Gnoli, deciso oppositore di un ritorno di Parenti al Centro, dal quale questi diede le dimissioni con una lettera del 21 giugno 1945.\nPerso l'impiego statale e provato da uno stato generale di debolezza fisica, il bibliofilo asolano dovette reinventarsi la vita, operando dapprima per la rinata Hoepli, duramente provata dai bombardamenti, poi con Garzanti, una collaborazione burrascosamente terminata con un licenziamento dopo scontri dovuti essenzialmente a sue difficolt\u00e0 caratteriali. Nel 1947 cerc\u00f2 di avviare con altri soci un'attivit\u00e0 commerciale, ma l'impresa si arrest\u00f2 nella fase iniziale per il suo trasferimento a Firenze, presso la Sansoni di Federico Gentile.\nParenti dirigente della Sansoni.\nFederico Gentile, direttore generale dell'editrice fiorentina Sansoni, assunse Parenti come dirigente, in sostituzione di Fortunato Gentile, nel 1947. In seguito, anche per nuove incomprensioni e scontri, Federico dirott\u00f2 abilmente l'operato di Parenti su un filone parallelo, fondando la Sansoni Antiquariato e affidandola a Parenti stesso. Il bibliofilo, pur comprendendo perfettamente che si trattava di un depistaggio verso terreni neutri rispetto alla direzione generale (cui probabilmente ambiva), si ritrov\u00f2 cos\u00ec al centro di una rete di possibilit\u00e0 che gli permise di sfruttare al massimo le sue competenze bibliografiche e le sue amicizie letterarie. Fond\u00f2 quindi in breve tempo una quantit\u00e0 di collane, tra cui la prestigiosa \u00abBiblioteca Bibliografica Italica\u00bb, che raccolse in veste raffinata una serie di monografie di altissimo livello e che dopo la sua morte continu\u00f2 sotto la direzione di Luigi Firpo. Attitudini gi\u00e0 presenti ai tempi romani di \u00abAmor di Libro\u00bb si dispiegarono finalmente in un settore potenzialmente infinito, ampio ma anche marginale rispetto agli scopi della casa editrice. \u00abAmor di Libro\u00bb divenne per Parenti una sorta di logo, fino a tradursi in una nuova rivista con lo stesso titolo, dedita essenzialmente a commenti e saggi bibliografici.\nParenti abitava a Fiesole, nella Villa il Riposo dei Vescovi, sulla via Vecchia fiesolana, immersa in un paesaggio da lui pi\u00f9 volte raffigurato in pittura e ben presto riempita dai libri della sua invidiatissima collezione, fra le pi\u00f9 importanti d'Italia per qualit\u00e0 e rarit\u00e0, impostata soprattutto su edizioni ottocentesche, molte delle quali rese uniche da fattori spesso incredibili (come un libro appartenuto a Felice Cavallotti, con dedica autografa del suo assassino, tanto per fare un esempio). Negli anni fiorentini Parenti ritorn\u00f2 a collaborare alla radio (era un veterano, avendo iniziato nel 1928), quando Adriano Seroni ide\u00f2 la rassegna culturale L'Approdo, dai microfoni di Radio Firenze. \u00abL'Approdo dei bibliofili\u00bb era una rubrica condotta da Parenti, nella quale, con divertimento e arguzia, venivano affrontati argomenti svariatissimi, tutti dal punto di vista della bibliografia, rispondendo alle domande dei \u00abradiobibliofili\u00bb. L'esperimento de \u00abL'Approdo\u00bb divenne anche una rivista, a partire dal 1952, quando le Edizioni della radio italiana erano dirette da Giovanni Battista Angioletti, vecchio \u00abbaguttiano\u00bb. Parenti ebbe un ruolo fondamentale nella redazione della raffinata rivista.\nNegli anni '50 Parenti riprese anche a dipingere, sua vecchia passione mai trasformata in mestiere, per quanto amasse definirsi principalmente un pittore. I suoi riferimenti furono soprattutto al \u00abchiarismo\u00bb lombardo, nella particolare declinazione mantovana, ed al paesaggismo di Arturo Tosi, con opere discontinue, ma spesso convincenti. La sua attivit\u00e0 parallela pi\u00f9 importante fu quella di saggista, oltre che di compilatore di bibliografie. Un saggismo sempre tenuto in punta di penna, arguto e divagante, toccava i suoi argomenti d'elezione: l'Ottocento letterario italiano e soprattutto Manzoni. Tra le varie attivit\u00e0 del Parenti fiorentino vi fu anche la fondazione di un nuovo cenacolo sul modello del Bagutta delle origini, ma pi\u00f9 ingessato e ufficiale: i \u00abDodici Apostoli\u00bb, che aveva sede nel ristorante Sabatini. A partire dal 1954, tutti gli anni, i Dodici Apostoli premiavano un esponente in vista del mondo culturale, con un Oscar tutto italiano, una statuetta modellata da Antonio Berti. Vincitori del premio furono, nel 1954 il direttore d'Orchestra Dimitri Mitropulos, nel 1955 Orio Vergani, nel 1957 Vittorio De Sica.\nGrande mangiatore (si raccontavano aneddoti spaventosi dei tempi della sua giovinezza a questo proposito) ed esperto di cucina, fond\u00f2 al Sabatini la collana \u00abBiblioteca Gastronomica Sabatiniana\u00bb, ricca di titoli sfiziosi. Membro dell'Accademia italiana della cucina, si circondava di analoghi conoscitori culinari come Umberto Benedetto, Enrico Pea ed Enrico Vallecchi. Parenti frequentava spesso la casa di Pea a Lerici, assieme ad amici come Marco Carpena, Orio Vergani, Eugenio Montale, Curzio Malaparte e G. B. Angioletti. La sua convivialit\u00e0 e un senso dell'amicizia molto profondo furono una componente essenziale del suo carattere, assieme ad asperit\u00e0 e durezze espresse soprattutto nel campo professionale, piuttosto accentuate e apparentemente inconciliabili con la sua immagine pubblica, nota per via delle rubriche radiofoniche.\nIl suo sessantesimo compleanno (1960) fu molto festeggiato, ma coincise anche con un dolore fortissimo, quello della morte del suo grande amico di sempre Orio Vergani. Licenziatosi dalla Sansoni nel 1962, si dedic\u00f2 totalmente alle sue \"Rarit\u00e0 bibliografiche dell'Ottocento\", pubblicate in 8 volumi, grande summa delle sue conoscenze, basata innanzitutto sui materiali della sua biblioteca personale.\nSotto lo pseudonimo di \"Grisostomo\" ha versificato le \"Avventure di Pinocchio\" illustrate da Sergio Tofano.\nParenti mor\u00ec per una crisi cardiaca intervenuta dopo un banale incidente d'auto avvenuto nel centro di Firenze.La sua biblioteca, per interessamento di Luigi Firpo, dopo alcune dispersioni, fu in gran parte acquistata dalla Provincia di Torino ed \u00e8 oggi uno dei nuclei d'eccezione della Biblioteca di storia e cultura del Piemonte \"Giuseppe Grosso\", che conserva anche il suo archivio, l'importante epistolario, e la raccolta di fotografie ottocentesche, tra le quali spicca per pregio e rarit\u00e0 il nucleo di immagini calotipiche realizzate dal pittore e pioniere della fotografia Luigi Sacchi."}
{"id": "1663661", "revid": "43530", "url": "https://it.wikipedia.org/wiki?curid=1663661", "title": "Vortice (biodinamica)", "text": ""}
{"id": "1663667", "revid": "123619989", "url": "https://it.wikipedia.org/wiki?curid=1663667", "title": "Roberto Ridolfi", "text": "Biografia.\nDiscendente di una delle pi\u00f9 nobili famiglie fiorentine (imparentata strettamente con quella dei Medici), dopo una giovanile parentesi di studi entomologici, si dedic\u00f2 all'esplorazione dei principali archivi fiorentini, elaborando, attraverso i documenti inediti scoperti, quelle che sono ancora oggi considerate le tre pi\u00f9 autorevoli biografie di Francesco Guicciardini, Niccol\u00f2 Machiavelli e Girolamo Savonarola; biografie che gli valsero la laurea honoris causa dell'Universit\u00e0 di Oxford. In tarda et\u00e0 fu autore di preziosi elzeviri pubblicati dal Corriere della Sera e in seguito raccolti in volumetti autonomi.\nQuesto, brevemente ma efficacemente, egli scrisse di s\u00e9 stesso: \n\u00c8 sepolto a Firenze, nel cimitero di Soffiano. Nel 1990 la sua biblioteca \u00e8 stata acquisita dalla Cassa di risparmio di Firenze ."}
{"id": "1663668", "revid": "767487", "url": "https://it.wikipedia.org/wiki?curid=1663668", "title": "12 (film)", "text": "12 \u00e8 un film drammatico del 2007 diretto da Nikita Mikhalkov, presentato in concorso alla 64\u00aa Mostra del Cinema di Venezia, dove \u00e8 stato premiato con un Leone Speciale per l'insieme dell'opera, e nominato all'Oscar al miglior film straniero.\nIl film \u00e8 un libero adattamento del dramma \"La parola ai giurati\" e un remake del film omonimo (\"12 Angry Men\", 1957) di Sidney Lumet. Segna il ritorno alla regia di Mikhalkov dopo una pausa di quasi dieci anni (l'ultimo film era stato \"Il barbiere di Siberia\" nel 1998).\nTrama.\nUna giuria composta da dodici persone deve giudicare un giovane ceceno, accusato di aver ucciso il proprio padre adottivo, un ufficiale russo. Inizialmente i giurati sembrano tutti d'accordo nel pensare che il giovane sia colpevole ma uno di loro vota in modo contrario. Dato che il verdetto dev'essere unanime il dibattito inizia e dura per tutta la durata del film, con colpi di scena e con la messa a nudo della psicologia dei personaggi.\nAnalisi.\nIl film (diversamente dalla versione di Sidney Lumet, \"La parola ai giurati\") viene frequentemente interrotto da flashback riguardanti la vita dell'imputato in Cecenia, fin dalla sua infanzia. L'assassinio pu\u00f2 essere inteso come metafora dei rapporti tra la Russia e la Cecenia; la rottura del nucleo famigliare come metafora della disgregazione della nazione russa si presenta infatti di frequente nel cinema russo moderno. Come il contemporaneo \"Alexandra\" del connazionale Sokurov, il film riflette sulla guerra cecena senza mostrarla direttamente, scegliendo una posizione molto \"diplomatica\" in grado di soddisfare entrambe le parti. Il presidente russo Putin ha affermato di essersi commosso alla visione di questo film.\nAccoglienza.\nCritica.\nIl film ha ricevuto pareri contrastanti sia in Russia che nel resto del mondo. La giuria del Festival di Venezia ha definito il film come \"una conferma della maestria di Mikhalkov nell'esplorare e nel rilevare al pubblico, con grande umanit\u00e0, la complessit\u00e0 dell'esistenza umana\".\nC'\u00e8 chi, come la giornalista d'opposizione russa Zoya Svetova, ha etichettato il film come pro-Putin, riconoscendo nel personaggio interpretato da Mikhalkov un ufficiale dei servizi segreti."}
{"id": "1663669", "revid": "1149807", "url": "https://it.wikipedia.org/wiki?curid=1663669", "title": "Mongol", "text": "Mongol \u00e8 un film del 2007 diretto da Sergej Vladimirovi\u010d Bodrov, ispirato alla vita del mongolo Tem\u00fcjin, futuro Gengis Khan.\nLa pellicola ha ottenuto una nomination all'Oscar come miglior film straniero nel 2008.\nTrama.\nMongolia, 1171. Il giovanissimo Tem\u00fcjin si mette in viaggio con il padre Yesugei, Khan della sua trib\u00f9, per prendere una moglie tra i Merkit, trib\u00f9 di appartenenza della madre, allo scopo di sopire antiche rivalit\u00e0 tra le due famiglie. Tuttavia, durante una tappa presso una famiglia della trib\u00f9 degli Ungrat, Tem\u00fcjin conosce B\u00f6rte, una bambina della quale si innamora, e decide di prenderla in sposa. I rispettivi padri acconsentono, e la celebrazione del matrimonio viene fissata a cinque anni da quel giorno. Proseguendo nel viaggio, il padre di Tem\u00fcjin muore avvelenato da dei nemici che erano accampati vicino a loro, e Targutai, altro membro della trib\u00f9, ne gioisce, prendendo da quel momento il comando ed entrando con prepotenza in possesso dei suoi beni. Targutai vorrebbe uccidere Tem\u00fcjin, poich\u00e9 teme la sua vendetta futura, ma non pu\u00f2 farlo, essendo questi soltanto un bambino (la legge dei mongoli vietava l'uccisione dei bambini), cos\u00ec lo fa prigioniero, ripromettendosi di ucciderlo quando sar\u00e0 diventato pi\u00f9 grande. Tem\u00fcjin riesce per\u00f2 a scappare e a liberarsi dalla gogna che gli avevano posto al collo, grazie all'intervento della divinit\u00e0 Tengri, il Signore del Cielo Azzurro, al quale il padre, in punto di morte, gli aveva detto di rivolgersi per invocare l'aiuto necessario a realizzare il suo destino di Khan. Divenuto adulto, dopo anni, riesce a ricongiungersi con la sua promessa B\u00f6rte, e poi con la madre, il fratello e la sorella.\nIn seguito, i Merkit, la trib\u00f9 con cui Tem\u00fcjin non aveva tentato la pacificazione da bambino, rapiscono la sua sposa B\u00f6rte. Tem\u00fcjin vorrebbe liberarla, ma avendo con s\u00e9 pochi uomini, chiede l'aiuto di Jamukha, amico che nell'infanzia era divenuto suo fratello con un patto di sangue per avergli salvato la vita dopo la sua caduta in un lago ghiacciato, e che adesso era un Khan rispettato e temuto. Jamukha, inizialmente restio, alla fine acconsente alla guerra contro i Merkit. Grazie all'aiuto di Jamukha e dei suoi guerrieri, Tem\u00fcjin salva la sua sposa, ritrovandola incinta del loro primo figlio. Ma a fronte dell'invito di Jamukha a rimanere nella sua trib\u00f9 e ad essere secondo solo a lui, Tem\u00fcjin rifiuta, e decide di proseguire con i suoi uomini. Alcuni uomini di Jamukha decidono di unirsi a Tem\u00fcjin, dato che si era mostrato generoso nella spartizione del bottino di guerra. Visto questo, Jamukha manda suo fratello a riprendersi i loro cavalli, ma gli uomini di Tem\u00fcjin, non riconoscendolo, lo fanno fuori. Ne consegue che Jamukha attacca Tem\u00fcjin, alleandosi anche con il suo storico nemico Targutai. Saputo questo, Tem\u00fcjin riesce a mettere in salvo la sua famiglia e quelle dei suoi uomini, ma viene sconfitto in battaglia e catturato da Jamukha, che gli impone di riconoscerlo come suo Khan. Di fronte al nuovo rifiuto di Tem\u00fcjin, Jamukha lo cede come schiavo a un mercante, il quale lo vende a sua volta a un commendatore del regno dei Tangut, che ne fa una specie di attrazione della sua citt\u00e0, rinchiudendolo in una gabbia per animali.\nUn monaco buddista, avendo compassione per lui, e soprattutto ritenendolo in grado di vendicarsi della citt\u00e0 per le ingiustizie subite, decide di aiutarlo a liberarsi, ma, conoscendo la sua furia, lo prega di non distruggere il monastero della citt\u00e0 in quanto contiene scritti troppo importanti per essere distrutti. Tem\u00fcjin gli dice solamente di partire in cerca della sua trib\u00f9 e il monaco acconsente, portando con s\u00e9 un ciondolo da consegnare a B\u00f6rte, un ricordo della loro unione. Il monaco arriva stremato a destinazione, e muore tra le braccia di Borte, la quale trova e riconosce il ciondolo del marito che il monaco aveva con s\u00e9, capendo cos\u00ec che \u00e8 ancora vivo. B\u00f6rte \u00e8 per\u00f2 incinta del suo secondo figlio, e, stretta dal bisogno, diviene la concubina del mercante di schiavi che aveva venduto suo marito. Passano anni prima che scopra dove \u00e8 tenuto prigioniero il marito, e, pagate le guardie del posto, riesce finalmente a liberarlo.\nTem\u00fcjin riacquista le forze e matura il progetto di riunire sotto la sua autorit\u00e0 tutte le trib\u00f9 della Mongolia. Dopo una preghiera rivolta al dio Tengri, egli raduna intorno a s\u00e9 un esercito possente con cui \u00e8 pronto a sfidare l'esercito di Jamukha. Nella battaglia decisiva, Temujin si porta in un vantaggio iniziale importante; Jamukha contrattacca con una possente carica, ma all'improvviso scoppia un temporale, che terrorizza entrambi gli eserciti, ma Tem\u00fcjin rimane saldo in sella e i suoi soldati, vedendolo combattere, lo seguono. Ottenuta la vittoria su quest'ultimo, e memore della loro amicizia, il vittorioso Tem\u00fcjin decide di risparmiarlo e liberarlo, e di reclutare l'intero esercito dell'amico di un tempo. Targutai viene invece ucciso dai suoi stessi uomini, e il suo corpo viene presentato a Tem\u00fcjin, ma questi, sdegnato, giustizia anche loro in quanto traditori del proprio signore. Il suo sguardo \u00e8 adesso rivolto al futuro della Mongolia, della quale si appresta a divenire il Gran Khan. Infine, nel 1227, anno della sua morte, il Khan conquista i Jin, i Tanguti, il Tibet, le trib\u00f9 della Russia e la Corasmia, portando la Mongolia all'impero che tutti conosciamo. Il regno dei Tanguti \u00e8 devastato, ma Tem\u00fcjin, ora Genghis Khan, ha mantenuto la promessa fatta al monaco che l'ha aiutato, risparmiando il monastero.\nContesto storico, verosimiglianza e incongruenze.\nPremesso che le fonti storiche riguardanti Tem\u00fcjin sono molto scarse, e che molta parte della vita di Gengis Khan \u00e8 conosciuta solo in virt\u00f9 della sua biografia, \"La Storia segreta dei Mongoli\", scritta da un suo figlio adottivo, nel film si rilevano comunque alcune discrepanze rispetto ad avvenimenti storicamente ritenuti fondati:"}
{"id": "1663670", "revid": "1573940", "url": "https://it.wikipedia.org/wiki?curid=1663670", "title": "Polyctenidae", "text": " \nPolyctenidae \u00e8 una famiglia di piccoli insetti Cimicomorfi appartenenti all'ordine dei Rincoti, sottordine Eterotteri. Vivono come ectoparassiti ematofagi sui pipistrelli.\nDescrizione.\nCome altri zooparassiti, i Polyctenidae hanno adattamenti morfologici che permettono la fissazione sull'ospite. Hanno il corpo di piccole dimensioni, fortemente appiattito in senso dorso-ventrale, provvisto di uncini, processi spiniformi e setole sul capo, sul torace e sul primo urite addominale.\nIl capo \u00e8 grande e appiattito, privo di occhi e ocelli, con antenne composte di 4 articoli. Il rostro \u00e8 anch'esso composto da 4 articoli.\nIl torace mostra un pronoto largo, arrotondato posteriormente, ed \u00e8 provvisto di ghiandola odorifera metatoracica. Le ali anteriori sono ridotte, quelle posteriori assenti. Le zampe hanno tarsi composti di 4 segmenti, con pretarso fornito di due unghie asimmetriche.\nLe armature genitali maschili sono asimmetriche, con il paramero sinistro trasformato in organo copulatore. Anche in questi Cimicoidei si attua l'inseminazione emocelica, per perforazione del tegumento dell'addome.\nBiologia.\nI Polyctenidae hanno un regime dietetico ematofago e vivono come zooparassiti a spese dei Pipistrelli, con una spiccata specificit\u00e0. Contrariamente agli altri Cimicoidei, sono insetti vivipari. Lo sviluppo postembrionale si svolge attraverso tre stadi giovanili.\nSistematica.\nLa famiglia comprende poco pi\u00f9 di 30 specie ripartite fra 5 generi e si suddividono in due sottofamiglie :"}
{"id": "1663674", "revid": "29244", "url": "https://it.wikipedia.org/wiki?curid=1663674", "title": "Pesce nastro", "text": ""}
{"id": "1663675", "revid": "84184", "url": "https://it.wikipedia.org/wiki?curid=1663675", "title": "Lomas", "text": ""}
{"id": "1663677", "revid": "547034", "url": "https://it.wikipedia.org/wiki?curid=1663677", "title": "Riti dei Masai", "text": "Tutta la vita di un masai \u00e8 scandita da riti che hanno la funzione di rafforzare il senso di appartenenza al gruppo, e di sottolineare il prestigio sociale ottenuto. Infatti, uno degli obiettivi del masai \u00e8 quello di salire costantemente in status sociale e di ottenere il riconoscimento come anziano saggio e dalla parola autorevole. Le donne seguono un percorso diverso, ma anche per loro \u00e8 importante crescere in autorevolezza di fronte al gruppo.\nPrimi passi.\nAlla nascita, un bambino riceve un nome provvisorio dato dalla madre. Quello vero sar\u00e0 scelto con una cerimonia uguale per maschi e femmine. Si tratta dell'\"embarnoto e nkerai\". Il nome viene scelto dal padre, che non sar\u00e0 presente alla nascita. La sua presenza potrebbe portare complicazioni al parto. Egli se ne sta lontano e, quando avvisato da amici, torner\u00e0 a casa, normalmente 6\u20137 giorni dopo la nascita del bambino. La cerimonia del nome prevede l'uso dello sgabello degli anziani, su cui verranno posti i capelli del piccolo rasati dalla madre o da una nonna.\nQuando il ragazzo \u00e8 pronto ad andare coi pi\u00f9 grandi al pascolo, entra nello stato di \"ayiokisho\". L'infanzia termina con \"endungoto oo layiok\", la \"recisione\" dei ragazzi. I quali formano un nuovo gruppo che li porter\u00e0 alla circoncisione e alla costituzione di un nuovo gruppo d'et\u00e0.\nIn questo periodo si hanno varie cerimonie; la pi\u00f9 importante \u00e8 la \"engilata olpiron\", (olpiron significa rametto per il fuoco), guidata dal \"oloibon\", l'esperto del sacro. Segue quella dell'unzione dei ragazzi, \"enturoto e motonyi\". Da questo momento gli iniziati cadono sotto l'autorit\u00e0 degli anziani che hanno acceso il fuoco per loro dopo la \"engilata olpiron\". Gli anziani in questione sono del secondo gruppo d'et\u00e0 precedente il nuovo gruppo formato.\nDopo circa quattro anni, questo gruppo ricever\u00e0 il permesso di celebrare la \"enkipaata\". Fondamentalmente \u00e8 una danza che dura vari giorni, al termine della quale il gruppo riceve un nome. Alcune sezioni maasai celebrano subito dopo la \"emouo o lkiteng\", il corno del bue; per altre questo avviene pi\u00f9 tardi come momento successivo di crescita, nel quale si determina chi avr\u00e0 l'onore di svolgere incarichi ufficiali all'interno del gruppo. Dopo questa celebrazione, il gruppo degli iniziati \u00e8 pronto per ricevere la circoncisione, \"emurata\".\nLa prima \u00e8 chiamata \"emurata e tatene\", la circoncisione della mano destra; questo gruppo prender\u00e0 la denominazione di \"olporror le dukuya\", il primo gruppo di circoncisione. I partecipanti procederanno velocemente attraverso gli stadi di noviziato, \"olairbartani\", e di rasati, \"olbarnoti\". La rasatura \u00e8 segno dell'imminente entrata nel gruppo dei guerrieri. Per tutto questo periodo i giovani fanno ancora parte al gruppo dell'infanzia.\nIl secondo gruppo di circoncisione, \"olporror le isadi\", quello della mano sinistra, inizia la sua preparazione e ripete tutte le cerimonie del primo gruppo. Al termine di questa seconda circoncisione, \"emurata e kedianye\", i due gruppi sono riuniti e questo segna la fine dell'infanzia. Sono pronti per la fase di \"emurano\", l'essere guerrieri.\nMoran.\nQuella dei morani \u00e8 la classe pi\u00f9 conosciuta tra i maasai. Il loro abbigliamento caratteristico e l'esposizione al mondo turistico hanno colpito l'immaginazione occidentale. Il gruppo dei guerrieri inizia con \"olkilia\", il gruppo pi\u00f9 giovane, e il giovane maasai ne viene introdotto con la cerimonia del \"olkiteng loo nkulanen\", il , seguita da altre cerimonie di benedizione. I giovani potranno anche organizzare un \"olpul\", festino a base di carne, in un luogo ombroso, vicino a un corso d'acqua, dove una vacca viene sacrificata.\nLa pi\u00f9 celebre tra le cerimonie maasai \u00e8 l\"'eunoto\", piantare. Con questo rito dalla preparazione lunga e laboriosa, i giovani guerrieri passano allo stato di guerrieri anziani. Uno speciale accampamento, manyatta, viene costruito, con al centro, spostata un poco di lato, la \"osinkira\", una casa alquanto vasta preparata per la cerimonia.\nDurante l'eunoto alcuni guerrieri vengono scelti per funzioni ufficiali e una nuova \"enkipaata\" viene celebrata. I cinque funzionari e 49 guerrieri reputati moralmente buoni uccidono il bue che sar\u00e0 mangiato. La cerimonia dei , \"ilasho loo nkamulak\", chiude la festa.\nI guerrieri continuano nella funzione di difensori della trib\u00f9. Con il passare degli anni, avranno luogo i primi matrimoni. \u00c8 il tempo di passare allo stadio di anziani, passaggio segnato dalla cerimonia \"olngesher\"; i nuovi anziani mangiano carne e bevono latte. Presso alcuni gruppi \u00e8 una cerimonia pubblica, e richiede la costruzione di un nuovo insediamento; per altri invece \u00e8 solo privata. Con questa cerimonia finisce il tab\u00f9 che vieta ai guerrieri di mangiare carne e bere latte in presenza di donne.\nAnziani.\nDopo circa cinque anni, lo stesso gruppo si ritrover\u00e0, con le prime mogli, a celebrare la festa dello sgabello, \"olorika\". Lo sgabello \u00e8 segno dell'anzianit\u00e0 e ha un ruolo in vari riti. Questa cerimonia segna il definitivo passaggio nella categoria degli anziani; i due gruppi di iniziazione si uniscono in un nuovo gruppo d'et\u00e0.\nGli anziani guidano la vita della comunit\u00e0 attraverso il consiglio, \"enkiguena\", e nel decidere sui riti di iniziazione, dando cos\u00ec vita al ciclo che porter\u00e0 i giovani all'anzianit\u00e0. Controllano anche il matrimonio, aspetto che sta ora cambiando profondamente; sono sempre di pi\u00f9 i giovani che si allontanano dalle pratiche tradizionali. Cos\u00ec l'autorit\u00e0 degli anziani e il loro controllo sulla societ\u00e0 stanno mutando.\nNel passato, quando l'anziano moriva, veniva avvolto in una pelle e lasciato all'aperto. Se era un uomo importante, veniva coperto di pietre, per evitare che gli animali ne mangiassero il corpo. In alcune sezioni maasai i riti funebri sono diversi. Il morto viene spogliato e i monili rotti, eccetto il braccialetto metallico chiamato \"olkataar\" questo viene destinato dal padre stesso, quando ancora in vita, a uno dei figli che lo porter\u00e0 come ricordo. La salma viene poi unta con grasso e olio e avvolta in una pelle di vacca. Oggi la sepoltura \u00e8 praticata da tutti.\nDopo il mezzogiorno, quando cio\u00e8 il sole inizia a calare, il corpo viene interrato vicino all'entrata del recinto delle vacche, con la testa a nord e il volto piegato ad est, verso il sole nascente. \nIl luogo della sepoltura non viene marcato, ma rimane presente nella memoria delle persone. .\nRuolo della donna.\nLa vita della donna \u00e8 ritmata da un numero limitato di celebrazioni. La sua presenza presso la famiglia inizia con l'\"embarnoto e enkerai\". Durante l'infanzia, \"entitoisho\", la bambina rimane a casa e impara a pascolare gli agnelli che rimangono vicino all\"'enkang\" e alla casa. Con il passare del tempo, la bambina inizier\u00e0 a seguire le donne al fiume per attingere acqua e raccogliere legna.\nCon la pubert\u00e0 giunge il tempo dell\"'emurata\", la circoncisione femminile o clitoridectomia. Questa cerimonia, a differenza di quella maschile, \u00e8 privata. Dopodich\u00e9, la giovane passa attraverso alcuni stadi (\"enkairbatani\", novizia, \"embarnoti\", rasata/giovane, \"esiankiki\", in et\u00e0 da marito) per essere pronta al matrimonio. Oggi questa divisione tende a sparire e il periodo tra circoncisione e matrimonio varia da zona a zona.\nNel passato una giovane donna (16-17 anni) avrebbe sposato un uomo al primo stadio di anzianit\u00e0 (28-30 anni), o comunque una persona molto pi\u00f9 anziana. Oggi questa differenza va sparendo, soprattutto presso i kaputiei e kikunyuki, anche per l'influenza di altre trib\u00f9 e della vita cittadina. Con il matrimonio, fatto col rito di \"enkiyama\", la donna entra nell\"'olporror\" del marito, ma rimane membro del proprio clan.\nLa donna sposata vorr\u00e0 diventare \"entoomononi\", madre, prima possibile. Parteciper\u00e0 a varie cerimonie, tra cui \"endoomono\", e delegazioni per chiedere contributi per le feste e favori agli anziani. La moglie \u00e8 normalmente vicina al marito durante le cerimonie che lo riguardano. Con l'et\u00e0 arriver\u00e0 il titolo di \"kokoo\", nonna. La kokoo ha un ruolo importante nella conduzione della casa e nell'educazione dei bambini; lavorando dietro le quinte far\u00e0 sentire la sua autorit\u00e0. Il suo parere sar\u00e0 ascoltato, provvedendo cos\u00ec un polo di potere che pu\u00f2 essere usato anche dalle altre donne dell'enkang."}
{"id": "1663681", "revid": "287204", "url": "https://it.wikipedia.org/wiki?curid=1663681", "title": "Trachipterus", "text": "I pesci nastro (Trachipterus) sono un genere di pesci della famiglia Trachipteridae."}
{"id": "1663682", "revid": "111319", "url": "https://it.wikipedia.org/wiki?curid=1663682", "title": "Nuoto ai Giochi della XXVI Olimpiade - 200 metri rana maschili", "text": "Hanno partecipato alle batterie di qualificazione 36 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n24 luglio 1996"}
{"id": "1663683", "revid": "287204", "url": "https://it.wikipedia.org/wiki?curid=1663683", "title": "Nuoto ai Giochi della XXVI Olimpiade - 200 metri rana femminili", "text": "Hanno partecipato alle batterie di qualificazione 42 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n23 luglio 1996"}
{"id": "1663684", "revid": "300067", "url": "https://it.wikipedia.org/wiki?curid=1663684", "title": "Nuoto ai Giochi della XXVI Olimpiade - 100 metri farfalla maschili", "text": "Hanno partecipato alle batterie di qualificazione 61 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n24 luglio 1996"}
{"id": "1663685", "revid": "228587", "url": "https://it.wikipedia.org/wiki?curid=1663685", "title": "Nuoto ai Giochi della XXVI Olimpiade - 100 metri farfalla femminili", "text": "Hanno partecipato alle batterie di qualificazione 44 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n23 luglio 1996"}
{"id": "1663686", "revid": "287204", "url": "https://it.wikipedia.org/wiki?curid=1663686", "title": "Trachipteridae", "text": "La famiglia Trachipteridae comprende 10 specie di pesci marini appartenenti all'ordine Lampriformes."}
{"id": "1663689", "revid": "1452073", "url": "https://it.wikipedia.org/wiki?curid=1663689", "title": "Lampriformes", "text": "L'ordine Lampridiformes (o Lampriformes, considerato ora sininimo) comprende 7 famiglie di pesci d'acqua salata.\nI Lampriformi appartengono agli \"Actinopterygii\" e comprendono 18 specie di pesci pelagici e abissali."}
{"id": "1663690", "revid": "339392", "url": "https://it.wikipedia.org/wiki?curid=1663690", "title": "Lampridiomorpha", "text": ""}
{"id": "1663698", "revid": "1452073", "url": "https://it.wikipedia.org/wiki?curid=1663698", "title": "Amiiformes", "text": "Gli amiiformi (Amiiformes) sono un gruppo di pesci ossei appartenenti agli alecomorfi. Apparvero nel corso del Triassico medio (circa 244 milioni di anni fa) e sono tuttora rappresentati dalla specie \"Amia calva\".\nDescrizione.\nQuesti pesci sono generalmente di grosse dimensioni, e alcune specie estinte raggiunsero i due metri di lunghezza. La maggior parte degli amiiformi possedeva un corpo altamente idrodinamico, slanciato ma robusto, e una dentatura forte e dotata di denti aguzzi adatti a una dieta ittivora. Gli amiiformi sono caratterizzati da un sottile strato di osso che ricopre uno scheletro per la maggior parte cartilagineo, un anello sclerotico composto da due met\u00e0, un preopercolo a forma di mezzaluna, lungo e stretto, una grande piastra golare mediana, e da dieci a tredici raggi branchiostegali. Le vertebre sono anficele e le parapofisi non sono fuse ai centri addominali (caratteristica primitiva). La base della pinna dorsale \u00e8 solitamente lunga, mentre la pinna caudale \u00e8 corta e varia da una forma eterocerca a omocerca. Le scaglie sono arrotondate e non ganoidi, mentre la vescica natatoria pu\u00f2 funzionare come un polmone.\nClassificazione.\nGli amiiformi sono un ordine di pesci alecomorfi che raggiunsero un'ampia distribuzione e si diversificarono soprattutto durante il Mesozoico. Le forme pi\u00f9 antiche sono ascrivibili al gruppo dei caturoidi e apparvero con certezza nel Giurassico inferiore (Sinemuriano), anche se alcune specie attribuite con qualche dubbio a questo gruppo sono note a partire dal Triassico medio (\"Gymnoichthys\"). L'ordine degli amiiformi si divide in due superfamiglie, i Caturoidea (Caturidae e Liodesmidae) e gli Amioidea (Amiidae e Sinamiidae). Tra le forme di incerta collocazione sistematica si ricorda \"Callopterus\". I caturoidi si svilupparono nel corso del Giurassico ed erano diffusi principalmente verso la fine del periodo, con forme come \"Liodesmus\", \"Amblysemius\" e numerose specie di \"Caturus\". Gli amioidei, apparsi nel Giurassico superiore (con \"Solnhofenamia\" e \"Amiopsis\"), si diffusero soprattutto nel Cretaceo (ad esempio \"Calamopleurus\"), ma ancora all'inizio del Cenozoico erano presenti diversi generi (oltre ad \"Amia\", anche \"Pseudamiatus\" e \"Cyclurus\"). Verso l'Oligocene/Miocene gli amiiformi scomparvero dalla documentazione fossile, e l'unica specie attuale \u00e8 \"Amia calva\", dei sistemi fluviali del Nordamerica orientale. \nBiologia.\nGli amiiformi erano predatori di dimensioni medio/grandi, tipicamente ittiofagi. Solitamente vivevano in ecosistemi marini, di ambiente costiero, ma sono stati ritrovati numerosi fossili di amiiformi di ambiente dulciacquicolo o salmastro (in particolare le forme pi\u00f9 evolute, ovvero gli amiidi) (Grande e Bemis, 1998). L'attuale amia vive nei sistemi fluviali nordamericani."}
{"id": "1663700", "revid": "29244", "url": "https://it.wikipedia.org/wiki?curid=1663700", "title": "Amia", "text": ""}
{"id": "1663701", "revid": "767487", "url": "https://it.wikipedia.org/wiki?curid=1663701", "title": "Amiidae", "text": "Gli amiidi (Amiidae) sono una famiglia di pesci amiiformi, apparsi nel Giurassico superiore (circa 150 milioni di anni fa) e tuttora rappresentati dalla sola specie \"Amia calva\". \nDescrizione.\nSolitamente gli amiidi possiedono un corpo relativamente allungato ma robusto, e il loro scheletro \u00e8 ben ossificato. Possiedono ossa parietali appaiate, processi ventrali dell'exoccipitale che non raggiungono il margine posteriore dell'occipite, un singolo paio di extrascapolari, e alcune caratteristiche primitive come la presenza dell'anello sclerotico e di un osso suborbitale. La pinna caudale possiede solitamente un margine convesso e arrotondato. L'osso golare \u00e8 a forma di grande piastra mediana, mentre le vertebre caudali preurali sono dotate di centri vertebrali solidi e a forma di tamburo (diplospondili). Al contrario di altri pesci ossei non teleostei, gli amiidi non possiedono scaglie ganoidi.\nClassificazione.\nGli amiidi sono la famiglia pi\u00f9 derivata degli amiiformi, un gruppo di osteitti neotterigi vicini all'origine dei teleostei. Attualmente sono rappresentati da una sola specie, \"Amia calva\", che popola le acque dolci della parte orientale dell'America settentrionale. \nGli amiidi ebbero una discreta diffusione in molte zone del mondo nel Cretaceo e nel Paleogene, mentre nel Miocene erano gi\u00e0 piuttosto rari. Le specie pi\u00f9 antiche sono \"Solnhofenamia elongata\" e \"Amiopsis lepidota\", i cui fossili sono stati ritrovati nei calcari litografici del Giurassico superiore di Germania (Solnhofen) e Francia (\u010cer\u00edn). Altri amiidi sono inoltre segnalati nel Giurassico superiore inglese, nel Cretaceo inferiore di Brasile, Messico, Africa occidentale, Spagna, Belgio, Slovenia, Italia e Giappone, nel Cretaceo superiore degli USA occidentali, Canada, Portogallo, Israele e Uzbekistan, nel Paleogene di USA occidentali, Isola di Ellesmere (Canada), Spitsbergen (Norvegia), Germania, Inghilterra, Francia, Spagna, Repubblica Ceca, Arabia Saudita, Cina, Mongolia e Africa settentrionale. Gli ultimi esemplari fossili si trovano nel Miocene di Kazakhstan e Siberia, mentre attualmente \u00e8 presente la sola \"Amia calva\" del Nordamerica.\nTassonomia.\nLa famiglia \u00e8 suddivisa in quattro sottofamiglie e undici generi (Grande e Bemis, 1998):\nBiologia.\nI membri della famiglia Amiidae erano tutti predatori di dimensioni medio-grandi. Alcuni generi popolavano le acque dolci (\"Amia, Cyclurus, Melvius, Calamopleurus, Amiopsis, Nipponamia\"), altri quelle salmastre (\"Cyclurus, Amiopsis\"), altri ancora erano marini (\"Pachyamia, Melvius, Calamopleurus, Solnhofenamia, Amiopsis\") (Grande e Bemis, 1998).\nQuando il livello di ossigeno \u00e8 basso (come spesso accade in acque calme), l'amia pu\u00f2 salire in superficie e immettere aria nella sua vescica natatoria, che \u00e8 correlata con i vasi sanguigni e pu\u00f2 essere utilizzata come un polmone primitivo."}
{"id": "1663702", "revid": "122477128", "url": "https://it.wikipedia.org/wiki?curid=1663702", "title": "Neopterygii", "text": "Neopterygii \u00e8 una sottoclasse di Actinopterygii, comparsi nel periodo Giurassico. La maggior parte dei pesci attuali sono membri di questo taxon e sono raggruppati nei Teleostei o moderni pesci ossei."}
{"id": "1663705", "revid": "1305772", "url": "https://it.wikipedia.org/wiki?curid=1663705", "title": "Denver and Rio Grande Western Railroad", "text": "La Denver &amp; Rio Grande Western Railroad (marchio DRGW), spesso abbreviata in \"Rio Grande\", \"D&amp;RG\" o \"D&amp;RGW\", precedentemente conosciuta come Denver &amp; Rio Grande Railroad, era un'azienda ferroviaria statunitense. La ferrovia inizi\u00f2 ad esistere come linea a scartamento ridotto di 914 mm a sud di Denver, Colorado, nel 1870. Serviva principalmente come linea di collegamento transcontinentale tra Denver e Salt Lake City, Utah. La Rio Grande \u00e8 stata anche una delle principali origini del traffico di carbone e minerali.\nLa Rio Grande era l'epitome della ferrovia di montagna, con il motto di \"attraverso le Montagne Rocciose, non intorno a loro\" e pi\u00f9 tardi \"la linea principale attraverso le Montagne Rocciose\", entrambi un ovvio riferimento alle Montagne Rocciose. La D&amp;RGW gestiva la pi\u00f9 alta linea ferroviaria principale negli Stati Uniti, oltre il Tennessee Pass a piedi ( m) nel Colorado, e le famose rotte attraverso il Moffat Tunnel e la Gola Reale. Al culmine nella met\u00e0 degli anni 1880, la D&amp;RG aveva la pi\u00f9 grande rete ferroviaria a scartamento ridotto del Nord America con miglia ( km) di binari che collegavano gli stati di Colorado, Nuovo Messico e Utah. Nota per la sua indipendenza, la D&amp;RGW gest\u00ec l'ultimo treno passeggeri privato intercity negli Stati Uniti fino a quando Brightline inizi\u00f2 il servizio in Florida nel gennaio 2018, il \"Rio Grande Zephyr\", che fu interrotto nel 1983.\nNel 1988, la societ\u00e0 madre della Rio Grande, Rio Grande Industries, acquist\u00f2 la Southern Pacific Transportation Company e, come risultato di una fusione, venne scelto il nome pi\u00f9 grande della Southern Pacific Railroad per identit\u00e0. La Rio Grande oper\u00f2 come divisione separata della Southern Pacific, fino a quando quella compagnia fu acquisita dalla Union Pacific Railroad. Oggi, la maggior parte delle ex linee principali della D&amp;RGW sono di propriet\u00e0 e gestite dalla Union Pacific, mentre diverse linee di filiali sono ora gestite da ferrovie turistiche di varie societ\u00e0."}
{"id": "1663741", "revid": "663182", "url": "https://it.wikipedia.org/wiki?curid=1663741", "title": "Mitumba", "text": "Mitumba pu\u00f2 riferirsi a diverse cose:"}
{"id": "1663743", "revid": "104458", "url": "https://it.wikipedia.org/wiki?curid=1663743", "title": "M\u00f6lgg", "text": "M\u00f6lgg \u00e8 un cognome italiano che pu\u00f2 riferirsi a:"}
{"id": "1663744", "revid": "196390", "url": "https://it.wikipedia.org/wiki?curid=1663744", "title": "Circuito di Misano", "text": ""}
{"id": "1663757", "revid": "436907", "url": "https://it.wikipedia.org/wiki?curid=1663757", "title": "Dynamite (Jamiroquai)", "text": "Dynamite \u00e8 il sesto album in studio del gruppo musicale britannico Jamiroquai, pubblicato il 20 giugno 2005 dalla Epic Records."}
{"id": "1663762", "revid": "417050", "url": "https://it.wikipedia.org/wiki?curid=1663762", "title": "Il coraggio di Angela", "text": "Il coraggio di Angela \u00e8 una miniserie televisiva ambientata a Napoli che racconta, romanzandola, la storia di Silvana Fucito, eroina europea del 2005 secondo il settimanale \"Time\", con protagonista Lunetta Savino.\nTrama.\nA Napoli, Angela \u00e8 proprietaria di un negozio di vernici ben avviato che \u00e8 costretta a difendere dai tentativi di estorsione della camorra. Il rifiuto di pagare il pizzo senza sottomettersi ai diktat della camorra costa caro alla commerciante. Dopo una serie di intimidazioni, minacce e avvertimenti, deve assistere impotente all'incendio del negozio e del magazzino. Quando vede il suo lavoro andare letteralmente in fumo, Angela decide con grande coraggio di denunciare gli estorsori e, dopo il loro arresto, ricominciare da zero e andare a testimoniare. Al suo arrivo in tribunale \u00e8 salutata da una folla plaudente."}
{"id": "1663780", "revid": "4175", "url": "https://it.wikipedia.org/wiki?curid=1663780", "title": "Daniel Cipriani", "text": ""}
{"id": "1663781", "revid": "110157", "url": "https://it.wikipedia.org/wiki?curid=1663781", "title": "False Prophets", "text": "False Prophets, pubblicato nel 1997, \u00e8 il secondo EP del gruppo musicale statunitense Mentallo and the Fixer"}
{"id": "1663782", "revid": "1226", "url": "https://it.wikipedia.org/wiki?curid=1663782", "title": "Tempio del Divo Vespasiano", "text": ""}
{"id": "1663783", "revid": "69794", "url": "https://it.wikipedia.org/wiki?curid=1663783", "title": "Amelia di Leuchtenberg", "text": "Era nipote di Josephine de Beauharnais Imperatrice dei francesi. Suo padre, Eugenio di Beauharnais, era l'unico figlio maschio dell'imperatrice Giuseppina e del suo primo marito, Alexandre de Beauharnais e figliastro di Napoleone Bonaparte, che ammirava le sue qualit\u00e0 militari. La madre dell'Imperatrice Amelia era la Principessa Augusta Amelia, figlia di Massimiliano I Re di Baviera.\nBiografia.\nAmelia era la quartogenita del generale Eug\u00e8ne de Beauharnais e di sua moglie, la principessa Augusta di Baviera. Suo padre era il figlio di Jos\u00e9phine de Beauharnais e del suo primo marito, visconte Alexandre de Beauharnais. Napoleone III era suo cugino di primo grado.\nMatrimonio.\nDopo la morte della sua prima moglie, arciduchessa austriaca Maria Leopoldina, nel mese di dicembre 1826, l'imperatore Pietro I del Brasile (re Pietro IV del Portogallo, solitamente indicato come Don Pedro) invi\u00f2 il Marchese di Barbacena in Europa per trovargli una seconda moglie.\nIl suo compito non era facile, diversi fattori complicavano la ricerca. In primo luogo, Don Pedro aveva posto quattro condizioni: un buon ambiente familiare, la bellezza, la virt\u00f9 e la cultura. Al contrario, l'imperatore del Brasile non godeva di una buona reputazione in Europa: il suo rapporto con la Marchesa di Santos era noto, e poche principesse ammissibili avrebbero lasciato le corti d'Europa per sposare un uomo che aveva la reputazione di essere infedele, dovendo adottare anche cinque figliastri. A peggiorare le cose, l'ex suocero di Don Pedro, Francesco I d'Austria, aveva una bassa opinione su di lui, e apparentemente ag\u00ec per scongiurare un nuovo matrimonio al fine di garantire ai propri nipoti di ereditare il trono del Brasile una volta raggiunta la maggiore et\u00e0.\nDopo il rifiuto di otto principesse, l'ambasciatore fu oggetto di disprezzo nelle corti d'Europa, tanto che l'imperatore si dovette accontentare di cercare una moglie semplicemente \"buona e virtuosa\". A questo punto Amelia ebbe una buona possibilit\u00e0; il loro incontro non fu organizzato da Barbacena, ma da Domingos Borges de Barros, visconte di Pedra Branca, ministro a Parigi.\nL'unico \"difetto\" di Amelia era che suo padre, legato a Napoleone Bonaparte, non era stato riconosciuto come reale per l'odio ancora vivo contro l'imperatore francese. La principessa per\u00f2 era alta, molto bella, ben proporzionata, con un viso delicato. Aveva occhi azzurri e i capelli erano di un castano-dorato.\nIl Marchese di Resende, venne inviato per verificare la bellezza della giovane donna, dopodich\u00e9 scrisse all'imperatore dicendo che aveva \"un fisico che piace, paragonato ai dipinti di Correggio della Regina di Saba \". Era anche colta e sensibile. Su un articolo del \"The Times\" di Londra, si affermava che lei era una delle principesse pi\u00f9 istruite e pi\u00f9 preparate nel mondo tedesco.\nIl contratto matrimoniale venne firmato in Inghilterra, il 29 maggio 1829, e ratificato il 30 giugno a Monaco di Baviera dalla madre di Amelia, la duchessa di Leuchtenberg. Alla conferma del matrimonio, Don Pedro chiuse definitivamente la sua relazione con la Marchesa di Santos e, come prova delle sue buone intenzioni, istitu\u00ec l\"'Ordine della Rosa\", con il motto \"Amor e Fidelidade\" (\"Amore e fedelt\u00e0\"). Un matrimonio per procura venne celebrato il 2 agosto nella cappella del Palazzo Leuchtenberg a Monaco di Baviera. Don Pedro fu rappresentato dal Marchese de Barbacena.\nArrivo in Brasile e vita da imperatrice.\nAmelia salp\u00f2 per il Nuovo Mondo da Ostenda, in Belgio, sulla fregata Imperatriz, e arriv\u00f2 a Rio de Janeiro, il 15 ottobre 1829. Secondo la tradizione, si dice che dopo aver sentito avvicinarsi la nave al porto, Don Pedro salpasse su un rimorchiatore per arrivare sul lato opposto della fregata, e che rimase folgorato nel vedere la moglie sul ponte. Il giorno dopo, a mezzogiorno, sotto una pioggia battente, Amelia sbarc\u00f2 e fu ricevuta con una solenne processione.\nL'Imperatrice Amelia spos\u00f2 il 17 ottobre 1829 l'imperatore del Brasile, Pietro I (Pietro IV Re del Portogallo).\nDopo la cerimonia avvenne una celebrazione pubblica con fuochi d'artificio, e un grande banchetto di stato per la corte.\nAl momento di insediarsi nel palazzo imperiale, il Pa\u00e7o de S\u00e3o Crist\u00f3v\u00e3o, Amelia stabil\u00ec il francese come lingua di corte e adott\u00f2 un cerimoniale modellato su quello delle corti europee. Cerc\u00f2 di aggiornare la cucina e la moda, ristruttur\u00f2 il palazzo, acquist\u00f2 nuove stoviglie e posate, e tent\u00f2 di raffinare i costumi della corte. Raggiunse almeno un parziale successo in questa ultima impresa, tanto che l'eleganza della imperatrice divenne famosa a livello internazionale.\nIl loro matrimonio era felice, a differenza del primo, e Amelia ebbe un buon rapporto con tutti i figliastri. La sua bellezza, il suo buon senso, e la sua gentilezza conquistarono l'affetto del marito e dei suoi figli. Poco dopo il matrimonio, un viaggiatore francese rifer\u00ec: \"sembra che l'imperatrice continui ad esercitare la sua influenza sui figli di Don Pedro. I felici risultati sono gi\u00e0 evidenti. Ha gi\u00e0 fatto notevoli lavori di ristrutturazione al palazzo, e l'ordine vi ha cominciato a regnare; l'educazione delle principesse \u00e8 controllata e diretta personalmente dalla imperatrice \", con la stessa cura per l'erede al trono, il piccolo Pedro de Alc\u00e2ntara (poi Pedro II del Brasile), la prova \u00e8 che cominciarono a chiamarla \"Mamae\" (\"mamma\"). Amelia manifest\u00f2 sempre il suo affetto per Pedro II, e mantenne una corrispondenza con lui fino alla fine della sua vita, cercando di istruirlo e sostenerlo. Don Pedro II ricambi\u00f2 la sua gentilezza, sollecitando il suo aiuto nell'organizzazione di matrimoni per le sue figlie e la sua visita a Lisbona nel 1871.\nLa sua presenza \u00e8 stata importante anche nel ripristino della popolarit\u00e0 del marito, dandogli coraggio in un periodo difficile per il nuovo impero, ma l'entusiasmo popolare generato dal matrimonio fu di breve durata. Jos\u00e9 Bonif\u00e1cio le consigli\u00f2 su ci\u00f2 che il marito avrebbe dovuto fare per riconciliarsi con la gente del Brasile, ma niente funzion\u00f2. La precaria situazione economica e politica precipit\u00f2 in una crisi inevitabile e il 7 aprile 1831 Don Pedro abdic\u00f2 al trono in favore del figlio.\nRitorno in Europa.\nDopo l'abdicazione, Amelia accompagn\u00f2 il marito in Europa. Ora gli ex regnanti del Brasile avevano il titolo di Duca e di Duchessa di Braganza. Lei era incinta di tre mesi e soffr\u00ec di nausea durante il viaggio in mare. Dopo il rifornimento della nave a Faial nelle Azzorre, arrivarono a Cherbourg, il 10 giugno 1831. Furono ricevuti con tutti gli onori, accolti con 21 cannonate e salutati da soldati della Guardia Nazionale. La prefettura della citt\u00e0 offr\u00ec loro un palazzo come alloggio, ma solo dieci giorni dopo il loro arrivo Don Pedro part\u00ec per Londra, lasciando Amelia a Cherbourg, dove fu raggiunta da Maria da Gl\u00f3ria, regina del Portogallo, il 23 dello stesso mese. Successivamente Amelia stabil\u00ec la sua residenza a Parigi.\nIl 30 novembre 1831 Amelia dette alla luce la principessa Maria Amelia del Brasile, che fu la sua unica figlia. Suo padre espresse la sua felicit\u00e0 in una lettera al giovane Don Pedro II: \"\"La Divina Provvidenza ha pensato bene di diminuire la tristezza del mio cuore paterno che soffre per la separazione da VMI (Vossa Majestade imperiale, \"Vostra Maest\u00e0 Imperiale\"), dando a me una figlia e, a VMI, un'altra sorella\"\".\nNel frattempo, Don Pedro I, inizi\u00f2 una sanguinosa battaglia contro suo fratello Don Miguel I per la corona portoghese, in nome di sua figlia Maria da Gl\u00f3ria. Dopo aver ricevuto la notizia della vittoria del duca a Lisbona, Amelia lasci\u00f2 la figlia e la figliastra per raggiungere il Portogallo, arrivando nella capitale il 22 settembre 1833. Sconfitto Miguel ed esiliatolo dal Portogallo, Don Pedro e la sua famiglia si stabilirono prima al Palazzo Ramalh\u00e3o e poi al Palazzo di Queluz.\nVedovanza e ultimi anni.\nLa vita avventurosa di Don Pedro aveva minato la sua salute, contrasse la tubercolosi e mor\u00ec il 24 settembre 1834. Don Pedro stipul\u00f2 un'eredit\u00e0 per i suoi altri figli illegittimi, riducendo l'eredit\u00e0 di Amelia e sua figlia.\nAmelia non si rispos\u00f2. Si trasfer\u00ec al Palazzo de Alvor-Pombal (ora Museo Nazionale d'Arte Antica), dedicandosi alle opere di carit\u00e0 e all'istruzione della figlia. Nel 1852, la principessa Maria Amelia cominci\u00f2 a mostrare i sintomi della tubercolosi e mor\u00ec, all'et\u00e0 di 22 anni, il 4 febbraio 1853 a Funchal. La sua morte colp\u00ec profondamente Amelia che in sua memoria finanzi\u00f2 la costruzione di un ospedale, ancora oggi esistente a Funchal, chiamato \"Princesa Dona Maria Am\u00e9lia\". Ad ogni anniversario della morte della figlia faceva visita alla sua tomba a Funchal.\nLasci\u00f2 le sue propriet\u00e0 in Baviera all'arciduca Massimiliano, \"che sarei stata felice di potere avere avuto come genero se Dio avesse salvato la mia amata figlia Maria Amelia\".\nDopo la morte di sua figlia, Amelia si stabil\u00ec di nuovo a Lisbona, dove mor\u00ec il 26 gennaio 1873, all'et\u00e0 di 60 anni. Secondo i termini della sua volont\u00e0, la sorella, la regina di Josephine di Svezia, era il suo erede principale (ricevette, tra le altre cose, la tiara Braganza); molti documenti relativi a Don Pedro sono stati rivendicati dal Brasile, dove sono custoditi nell'Archivio Storico del Museo Imperiale del Brasile a Petr\u00f3polis.\nI suoi resti furono trasportati nel 1982 nella cripta del Monumento all'Indipendenza del Brasile a San Paolo.\nDiscendenza.\nDa Pietro IV del Portogallo Amelia Augusta ebbe una sola figlia:"}
{"id": "1663784", "revid": "400694", "url": "https://it.wikipedia.org/wiki?curid=1663784", "title": "Lingua di Menelik", "text": "La lingua di Menelik, popolarmente chiamata lingua di Menelicche, \u00e8 un giocattolo in uso nel periodo di carnevale.\nDescrizione.\n\u00c8 formata da un tubo di carta con un filo metallico che viene schiacciato ed arrotolato. Quando vi si soffia dentro, si svolge e si allunga di scatto, suscitando lo stupore di chi si trova di fronte. Appena si smette di soffiarvici, ritorna, grazie al filo metallico interno, nella posizione arrotolata. Spesso nella parte dell'imboccatura viene inserito un fischietto, in modo da associare un suono all'allungamento del tubo per aumentare l'effetto sorpresa.\nOrigine del nome.\nIl giocattolo prese il nome, in epoca coloniale, dal sovrano Menelik II d'Etiopia perch\u00e9 pare che il negus fosse dotato di una lingua assai pungente quando fu accusato dagli italiani di non aver rispettato l'articolo 17 del Trattato di Uccialli (scritto in due lingue, italiano e amarico)."}
{"id": "1663785", "revid": "339392", "url": "https://it.wikipedia.org/wiki?curid=1663785", "title": "Pyrus pyrainus", "text": ""}
{"id": "1663787", "revid": "78273", "url": "https://it.wikipedia.org/wiki?curid=1663787", "title": "Santi Francesco e Giustina (Rovigo)", "text": ""}
{"id": "1663791", "revid": "729019", "url": "https://it.wikipedia.org/wiki?curid=1663791", "title": "Alessandro Bentivoglio", "text": "Era figlio di Giovanni II Bentivoglio e di Ginevra Sforza, figlia di Alessandro Sforza signore di Pesaro.\n\u00c8 raffigurato insieme a tutta la famiglia Bentivoglio nella \"pala Bentivoglio\" di Lorenzo Costa.\nBiografia.\nVenne nominato cavaliere nel 1483 dal duca di Calabria Alfonso d'Aragona.\nNel giugno del 1492 spos\u00f2 a Milano Ippolita Sforza (1481-1520) che gli port\u00f2 in dote anche la signoria di Casteggio. Ippolita era figlia di Carlo Sforza, conte di Magenta, un figlio illegittimo di Galeazzo Maria Sforza, duca di Milano e di Lucrezia Landriani.\nInsieme al padre e ai fratelli Annibale ed Ermes, anch'essi condottieri, svolse mansioni di rappresentanza e partecip\u00f2 ad alcuni episodi bellici della penisola italica, interessata continuamente da conflitti tra i vari signori dell'epoca.\nNel 1498 venne nominato assieme ai fratelli conte palatino dall'imperatore.\nFece edificare il Palazzo Bentivoglio Pepoli nelle campagne di Rigosa a Zola; il luogo d'estate diventava un centro mondano e culturale.\nNel 1506 fu costretto a fuggire da Bologna, per ordine del papa Giulio II che intim\u00f2 ai Bentivoglio di lasciare la citt\u00e0. Si rifugi\u00f2 a Fidenza ma dovette spostarsi in varie citt\u00e0 in quanto ogni volta che queste ospitavano un Bentivoglio ricevevano un interdetto del papa. Giulio II aveva infatti messo una taglia sulla sua cattura, preoccupato dalla reazione armata dei fratelli Bentivoglio. In effetti questi cercarono pi\u00f9 volte di organizzare un esercito per riconquistare la loro citt\u00e0 perduta. Nel 1511 dopo vari tentativi e con l'aiuto dei francesi, riuscirono nel loro intento e Annibale si autonomin\u00f2 signore di Bologna.\nL'anno dopo per\u00f2 i francesi si ritirarono e i bolognesi insorsero per cacciare nuovamente i Bentivoglio. Alessandro e gli altri furono quindi costretti a lasciare, stavolta per sempre, la citt\u00e0 natale. Riuscirono per\u00f2 a riavere i loro averi sparsi nel nord Italia. Alessandro riebbe i castelli di Covo e Antegnate nel territorio bergamasco.\nPass\u00f2 sotto la protezione e al servizio degli Sforza e divenne consigliere ducale. Rimase a Milano anche quando il ducato pass\u00f2 sotto il controllo degli spagnoli nel 1525 e venne nominato governatore della citt\u00e0 insieme Gianfrancesco Visconti.\nMor\u00ec a Milano nel 1532 e venne sepolto nella chiesa di San Maurizio presso il Monastero Maggiore.\nDiscendenza.\nAlessandro e Ippolita ebbero sei figli:"}
{"id": "1663793", "revid": "599013", "url": "https://it.wikipedia.org/wiki?curid=1663793", "title": "Xul", "text": ""}
{"id": "1663798", "revid": "122929519", "url": "https://it.wikipedia.org/wiki?curid=1663798", "title": "Walter Fasano", "text": "Biografia.\nLaureato al DAMS dell'Universit\u00e0 di Bologna e diplomato al Centro sperimentale di cinematografia, Walter Fasano \u00e8 attivo dal 1993 in Italia come montatore di film di Dario Argento, Luca Guadagnino, Marco Ponti, Maria Sole Tognazzi, Lucio Pellegrini e Ferzan \u00d6zpetek. Egli ha anche collaborato alla sceneggiatura di alcune delle pellicole da lui montate.\nNel 2013 firma con Luca Guadagnino il documentario \"Bertolucci on Bertolucci\" presentato al Festival di Venezia.\nNel 2018, il film da lui montato \"Chiamami col tuo nome\", diretto dallo stesso Guadagnino, vince il premio Oscar per la migliore sceneggiatura non originale, scritta da James Ivory. Nel film recita anche in un piccolo cameo come il dj alla famosa scena della festa."}
{"id": "1663802", "revid": "709565", "url": "https://it.wikipedia.org/wiki?curid=1663802", "title": "Priscilla Asagiri", "text": ", detta Priss \u00e8 un personaggio dell'anime \"Bubblegum Crisis\", del suo spin-off \"Bubblegum Crash\" e del suo remake \"Bubblegum Crisis Tokyo 2040\". \u00c8 doppiata in originale da Ohmori Kinuko, mentre in Italia da Antonella Baldini.\nBiografia.\nPriss \u00e8 un membro delle \"Knight Sabers\", il gruppo di vigilantes che si occupano di combattere i boomer, il cui esoscheletro da combattimento si distingue dalle altre per il predominante utilizzo del colore blu. In tutte le versioni dell'anime, Priss \u00e8 una cantante rock ed un'amante delle motociclette, che ha un rapporto di amore-odio con l'agente dell'AD Police, \"Leon McNichol\".\nIl gruppo in cui canta Priss si chiama \"Priss and the Replicants\" un riferimento al film \"Blade Runner\" nonch\u00e9 un omaggio al film \"Strade di fuoco\". Infatti il suo nome Priss \u00e8 lo stesso che aveva il replicante interpretato da Daryl Hannah in \"Blade Runner\". Il significato del suo cognome \u00e8 \"nebbia del mattino\", mentre la \"S.\" del suo secondo nome, non \u00e8 mai stato rivelato per cosa stia.\nPriss ha perso i propri genitori nel terremoto del Kant\u014d del 2025 ed \u00e8 stata cresciuta in orfanotrofio. Ben presto per\u00f2 Priss \u00e8 fuggita e si \u00e8 unita ad un gruppo di biker. Quando il suo fidanzato venne ucciso, la giovane decise di farsi vendetta da sola, ma venne accolta da Sylia Stingray, e si un\u00ec alle Knight Sabers.\nPriss \u00e8 conosciuta per il suo pessimo carattere e per il suo odio nei confronti della polizia e qualunque figura autoritaria in genere. Per tale motivo l'amore che prova per lei Leon McNichol, agente dell'AD Police, viene spesso frustrato e umiliato, anche se col procedere della serie le cose sembrano andare attenuandosi.\nNella serie televisiva \"Bubblegum Crisis Tokyo 2040\", il personaggio di Priss \u00e8 esattamente l'opposto di quello visto negli OAV. In questa nuova versione Priss \u00e8 calma, fredda e calcolatrice, bench\u00e9 conservi la sua attitudine da biker, e continui a cantare in un gruppo musicale rock, che per\u00f2 in questo caso si chiamano \"Sekirira\". Inoltre nella serie TV Priss e Leon sono veri e propri fidanzati, bench\u00e9 sembri che Priss sia la pi\u00f9 forte e risoluta nella coppia."}
{"id": "1663807", "revid": "1702319", "url": "https://it.wikipedia.org/wiki?curid=1663807", "title": "Chiesa di San Siro", "text": ""}
{"id": "1663809", "revid": "1305772", "url": "https://it.wikipedia.org/wiki?curid=1663809", "title": "Maresego", "text": "Mar\u00e8sego (in sloveno Marezige) \u00e8 un paese di 480 abitanti dell'Istria nordsettentrionale (Slovenia), frazione del comune di Capodistria.\nMaresego \u00e8 posta sulla bella strada che si sviluppa lungo tutto il crinale che circonda la valle del Dragogna. Sita sul lato nord della valle, ha una magnifica veduta panoramica da ambo i lati: la vista spazia sopra Capodistria e l'Adriatico da una parte e sopra tutta la valle del Dragogna dall'altra. \u00c8 un grosso paese, pi\u00f9 esattamente un complesso di villaggi e casali disseminati in un'ampia e verdeggiante dorsale, anticamente chiamato Corte di Maresego ed anche Marriego, noto per il suo prosciutto che i paesani assicurano sia il migliore della zona. Formava comune a s\u00e9 ed il suo stemma era composto da una stella esagonale argentata in campo celeste; la parte superiore era formata da una scala metrica. Era parrocchia e anche mensa del vescovo. \u00c8 circondato da vitigni, ciliegi e campi coltivati. Il paese, a quota 288 m \u00e8 costruito attorno alla chiesa che si trova in uno spiazzo dal quale, verso la valle del Dragogna, scende una strada che porta a Truscolo. La derivazione del nome dell'antico predio romano \u00e8 incerta: forse dal nome personale romano \"Marius\" o forse da \"Marensicus\" o \"Mare secum\".\nNel maggio del 1921, durante le tese elezioni politiche italiane, in paese si verificarono alcuni disordini, provocazioni ed episodi di violenza, noti come \"Scontri di Maresego\" (o \"Rivolta di Maresego\", tra gli sloveni), che causarono alcune vittime.\nDurante l'ultima guerra, nell'ottobre 1943, le truppe nazifasciste bruciarono parte del paese e pure la canonica.\nCon le frazioni di Bernetti (\"Berneti\u010di\") verso la valle, Chermi (\"Krmci\") ad ovest sulla strada verso Paugnano, con Sabadini e Brezani sul versante di Capodistria, forma un agglomerato agricolo importante.\nLa chiesa parrocchiale, punto di convergenza per tutto il paese, \u00e8 dedicata alla Santa Croce ed ha dietro di s\u00e9 il cimitero. La facciata \u00e8 ornata da due colonne e capitelli in \"masegno\", pietra arenaria del luogo. Il portale \u00e8 in pietra bianca calcarea. All'interno due piccole cappelle semicircolari contengono due altari; \u00e8 tutta decorata artigianalmente, sia le pareti che il soffitto; ha un bell'altare centrale con una pala che rappresenta il Crocifisso, opera del XVIII secolo, ed un ambone in marmo policromo. Nel primo altare a destra c'\u00e8 la pala dei SS. Pietro e Paolo, d'un tardo imitatore del Carpaccio.\nIl campanile in arenaria ha la base quadrata, staccato dalla chiesa; internamente una scala circolare in pietra, illuminata attraverso delle feritoie, sale alle campane. All'esterno, sul campanile un'epigrafe su pietra bianca riporta la data di costruzione (1870). La chiesa parrocchiale fu resa indipendente da Truscolo nel 1550. Ci sono altre due chiese, una dedicata a S. Giovanni, l'altra alla Madonna.\nA Maresego si arriva da Capodistria lungo una larga strada asfaltata che passa per Vanganel.\nSul lato settentrionale c'\u00e8 il sobborgo di Maresego chiamato Burie (\"Burji\"). L'abitato \u00e8 rivolto verso la valle di Capodistria, di cui si gode una bellissima vista. Il sobborgo ha seguito le vicende di Maresego, tra le quali anche la rappresaglia nazifascista del 1943 che vide il villaggio dato alle fiamme.\nStoria.\nDopo la caduta dell'Impero romano d'Occidente, e la parentesi del Regno ostrogoto fino al 539, in Istria si insediarono i bizantini che in seguito cedettero alla penetrazione temporanea nella penisola dei Longobardi dal 751 ad opera del loro re Astolfo. Gi\u00e0 dal 774 l'Istria torn\u00f2 in mano bizantina ma si tratt\u00f2 solo di una breve parentesi: nel 788 Carlo Magno, re dei Franchi, occup\u00f2 l'Istria inglobandola nel Regnum Italiae. \u00c8 successivamente a questo nuovo assetto che risalgono le prime notizie di alcuni insediamenti slavi nella penisola.\nNell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Nell'828 l'imperatore Ludovico divise la Marca Orientale in quattro contee: Verona, Friuli, Carniola e Istria (comprendente il Carso e parte della Carniola interna); in seguito al Trattato di Verdun, nell'843, le contee di Istria e Friuli (conglobate nella \u201cMarca d'Aquileia\u201d) entrarono a far parte del \"Regnum Italicum\" poi assegnate al marchese Eberardo a cui successero prima il figlio Urnico e poi l'altro figlio Berengario. Divenuto re d'Italia, Berengario pass\u00f2 al suo vassallo Vilfredo il marchesato aquileiese.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II. Nel 976 l'Istria pass\u00f2 al Ducato di Carinzia appena costituito dall'imperatore Ottone II.\nNel 1077 l'imperatore Enrico IV costitu\u00ec il principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria. Anche dopo la pace di Treviso (1291, che affidava la fascia costiera occidentale istriana alla Serenissima), il dominio patriarcale nella zona dell'attuale Maresego permase fino al 1420.\nCon la caduta del Patriarcato di Aquileia pass\u00f2 nel 1420 alla Repubblica di Venezia.\nCaduta la Serenissima, con la pace di Presburgo segu\u00ec il destino degli ex-possedimenti veneziani entrando per un breve periodo nel Regno d\u2019Italia napoleonico.\nCol trattato di Sch\u00f6nbrunn del 1809 entr\u00f2 a far parte delle Province Illiriche per entrare per la prima volta in mano austriaca col Congresso di Vienna nel 1815; pass\u00f2 in seguito sotto il profilo amministrativo al Litorale austriaco nel 1849 come comune autonomo che comprendeva le frazioni di B\u00e0bici (\"Babi\u010di\"), Boste (\"Bor\u0161t\"), Centora (\"\u010centur\"), Geme (\"Glem\"), Laura (\"Labor\"), Loparo (\"Lopar\"), Montignano (\"Montinjan\"), Popetra (\"Popetre\"), Tersecco (\"Trsek\"), Tr\u00f9scolo (\"Tru\u0161ke\"), Vanganello (\"Vanganel\") e Zabavia (\"Zabavlje\"), tutte dipendenti dall'attuale citt\u00e0 comune di Capodistria.\nTra le due guerre mondiali fece parte del Regno d\u2019Italia come comune autonomo della Provincia d'Istria.\nFu soggetta alla Zona d'operazioni del Litorale adriatico (OZAK) tra il settembre 1943 e il 1945. Tra il settembre 1947 e l'autunno 1954 fece parte della zona B del Territorio Libero di Trieste; pass\u00f2 poi alla Jugoslavia e quindi alla Slovenia\nCorsi d'acqua.\ntorrente Pignovazzo (\"Rokava / Pinjevec potok\")"}
{"id": "1663813", "revid": "330019", "url": "https://it.wikipedia.org/wiki?curid=1663813", "title": "Monte di Capodistria", "text": "Monte di Capodistria (in sloveno: \u0160marje) \u00e8 un insediamento di 784 abitanti dell'Istria, situato nel comune di Capodistria, in Slovenia.\nGeografia fisica.\n\u00c8 una grossa borgata, posta sul crinale spartiacque dei torrenti Pichevaz (\"Pi\u0161evec\") sul versante sud e Piasentin sul versante di Capodistria, a quota 289 m. Vi si giunge da Capodistria salendo la nuova strada a tre corsie che ricalca le orme dell'antica Via Flavia e che costeggia il torrente Piasentin; a mezza costa si trova la frazione di Paderno. Questa piccola frazione una volta era una borgata isolata che poteva essere raggiunta passando per una carrareccia; ora, con la nuova strada, questo gruppo di case contadine in pietra nuda arenaria si trova sul bordo sinistro della carreggiata a salire. Il suo nome deriva da un'antica famiglia capodistriana. Anche Montetoso, Sergassi e Gas\u00f2n sono frazioni di Monte. Monte di Capodistria \u00e8 conosciuta anche con il nome della pieve medioevale: Santa Maria in Monte, in sloveno detta \"\u0160marje\" e riconsacrata nel 1222 dal Beato Assalone, vescovo di Capodistria. Come usavano un tempo, fu associato al nome del Santo un riferimento geografico. Naturalmente dalla pieve deriv\u00f2 il nome dell'abitato.\nStoria e luoghi di interesse.\nIn una comunicazione al Senato veneziano nel 1362 si fa menzione della presenza in zona delle prime famiglie slovene.\nIl paese era un villaggio fortificato la cui torre venne rinforzata nel 1559 per difesa dalle invasioni turche. Questa torre vegliava sull'importante valico della Via Flavia, che da Capodistria conduce alle saline di Sicciole. Questo quadrivio \u00e8 chiamato \"Crocera\"; tutti gli istriani la conoscono come la \"Crosera di Montetoso\" essendo questo incrocio posto sotto la falda del monte Toso.\nSimbolo del paese \u00e8 l'antico monastero benedettino di Santa Maria del Monte, sorto tra il IX e X secolo e che conserva ancora qualche caratteristica medioevale. Il decadimento del monastero inizi\u00f2 attorno all'anno 1000 con la crisi dell'economia rurale dovuta al feudalesimo ma anche alle pestilenze e alle guerre, e con l'affermarsi delle parrocchie che venivano costituite nei vari paesi. Nei primi anni del XII secolo, nel 1133 o forse nel 1152, fu sottomesso, per volont\u00e0 del vescovo di Capodistria da cui dipendeva, al famoso monastero di S. Giorgio di Venezia; la sottomissione venne contestata dal Capitolo capodistriano. Dal XV secolo fu possesso di nobili famiglie di Capodistria e nel XVII sec. risulta essere mensa del vescovo di Capodistria; \u00e8 certo che nel 1656 la pieve di Monte aveva cinque confraternite. La pieve fu ricostruita nel 1730 dallo zuppano Antonio Gregori con l'ausilio dei vicini; cos\u00ec sta scritto su una lapide sopra il portichetto. Un attento esame delle murature fa ritenere che questa nobile chiesa sia molto pi\u00f9 antica. \u00c8 un edificio massiccio in pietra arenaria a corsi, cos\u00ec pure il campanile posto dinanzi alla chiesa ed unito a questa da un portico. Sopra l'abside poligonale \u00e8 stata costruita una cupola esagonale con bassa cuspide. Il complesso nell'insieme \u00e8 molto armonioso specialmente dopo l'ultima ristrutturazione in linee romaniche del 1926; vi sono inserite tavole dedicatorie o votive tra cui una lapide romana ed una preziosa lesena barbarica incastonata in una finestrella del campanile.\nLa chiesetta del cimitero, situata a qualche centinaio di metri verso Paugnano, \u00e8 dedicata a san Pietro di Barbano; \u00e8 carina, con un campanile a vela e una grossa quercia di fronte, mentre dietro c'\u00e8 il cimitero con bei cipressi. Sul portale della chiesetta una scritta in sloveno ricorda che la costruzione risale al 1802 quando Jozef Slakar era \"\u017eupan\". Da Monte di Capodistria si pu\u00f2 godere l'incanto del sottostante panorama, ancora pi\u00f9 evidenziato se si sale sul monte Romano (\"Poljane\") sito ad est verso Paugnano. \u00c8 una buona zona di caccia per selvaggina minuta.\nNell'ottobre 1943 e nel giugno 1944 il paese fu dato alle fiamme dalle truppe nazifasciste. \u00c8 stato eretto un monumento ai caduti della Seconda guerra mondiale, opera dello scultore accademico istriano Jo\u017ee Pohlen."}
{"id": "1663817", "revid": "640389", "url": "https://it.wikipedia.org/wiki?curid=1663817", "title": "Gracova Serravalle", "text": "Gracova Serravalle, gi\u00e0 \"Gracova\", (in italiano anche \"Favale\", in sloveno Grahovo ob Ba\u010di) \u00e8 un insediamento di 138 abitanti del comune sloveno di Tolmino, situato nel Goriziano.\nOrigini del nome.\nIl nome dell'insediamento venne cambiato da \"Grahovo\" a \"Grahovo ob Ba\u010di\" (letteralmente \"Grahovo sul fiume Baccia\") nel 1955.. Si ritiene che il toponimo abbia la stessa origine di quello di Grahovo nel comune di Circonio. Se fosse cos\u00ec, probabilmente deriva dal nome di persona \"Grah\", tuttora diffuso in Slovenia e che, a sua volta, proviene dall'antico nome tedesco \"Gracco\". Il toponimo significherebbe quindi \"villaggio di Grah\". Un'altra possibile derivazione \u00e8 quella dal comune sostantivo \"grahovi\u0161\u010de\" (\"campo di fave\"), tramite la forma contratta \"grahov\u0161e\".\nStoria.\nIl centro abitato apparteneva storicamente alla Contea di Gorizia e Gradisca, come comune autonomo; era noto con il toponimo sloveno di \"Grahovo\" e italiano di \"Gracova\".\nDopo la prima guerra mondiale pass\u00f2, come tutta la Venezia Giulia, al Regno d'Italia; il toponimo venne cambiato in \"Gracova Serravalle\", e il comune venne inserito nel circondario di Tolmino della provincia del Friuli. Nel 1927 pass\u00f2 alla nuova provincia di Gorizia.\nDopo la seconda guerra mondiale il territorio pass\u00f2 alla Jugoslavia; attualmente Gracova (tornata ufficialmente \"Grahovo\") \u00e8 frazione del comune di Tolmino.\nLa chiesa parrocchiale di questo piccolo paese \u00e8 dedicata a sant'Anna e dipende dalla Diocesi di Capodistria.\nIl villaggio costitu\u00ec una delle principali ambientazioni del film \"Na Svoji Zemlji\" (lett. \"La Nostra Terra\"), girato nel 1948.\nSecondo il censimento del 1921, il 3,49% della popolazione di Gracova era italiana."}
{"id": "1663822", "revid": "409265", "url": "https://it.wikipedia.org/wiki?curid=1663822", "title": "On Air (Alan Parsons)", "text": "On Air \u00e8 il secondo album in studio da solista di Alan Parsons, pubblicato il 4 settembre 1996 dalla River North Records negli USA e dalla CNR Music in Europa.\nDescrizione.\nDopo lo scioglimento del \"The Alan Parsons Project\" nel 1990, e la pubblicazione del primo album da solista nel 1993, nel 1996 Parsons pubblica \"On Air\" con il ritorno al concept album. Infatti tutti i brani di \"On Air\" sono ispirati all'epopea del volo, ai fratelli Montgolfier e al futuro che verr\u00e0 con la fantastica previsione della colonizzazione di altre galassie e di mondi lontani.\nCopertina e grafica.\nIl design dell'album \u00e8 a cura di Storm Thorgerson, che aveva gi\u00e0 curato per Parsons l'album precedente Try Anything Once e quasi tutte le copertine del \"The Alan Parsons Project\".\nRegistrazione.\nRegistrato presso il \"Parsonics\", lo studio di registrazione privato di Alan Parsons, nel Sussex in Inghilterra, dal dicembre 1995 al giugno 1996.\nMasterizzazione.\nMasterizzazione a cura della Sonopress."}
{"id": "1663823", "revid": "1305772", "url": "https://it.wikipedia.org/wiki?curid=1663823", "title": "XNU (disambigua)", "text": ""}
{"id": "1663824", "revid": "1305772", "url": "https://it.wikipedia.org/wiki?curid=1663824", "title": "Kanuri", "text": ""}
{"id": "1663837", "revid": "599013", "url": "https://it.wikipedia.org/wiki?curid=1663837", "title": "XML (disambigua)", "text": ""}
{"id": "1663838", "revid": "125481280", "url": "https://it.wikipedia.org/wiki?curid=1663838", "title": "Try Anything Once", "text": "Try Anything Once \u00e8 il primo album in studio da solista di Alan Parsons, pubblicato nel 1993 dalla Arista Records.\nDescrizione.\nDopo lo scioglimento del The Alan Parsons Project, avvenuto dopo la pubblicazione dell'album Freudiana nel 1990, e dopo essere rientrato dalla California, dove si era trasferito con la famiglia per quasi un anno, Alan Parsons realizza un nuovo studio di registrazione privato, il ParSonics, dove dall'ottobre del 1992 all'agosto del 1993 registra il nuovo album con cui inizia la sua attivit\u00e0 da solista, e con il solo nome \"Alan Parsons\".\n\"Try Anything Once\" viene pubblicato il 26 ottobre del 1993 ma non raggiunge i risultati sperati entrando nella top cento solo in Germania e nei Paesi Bassi.\nCopertina e grafica.\nIl design dell'album \u00e8 a cura di Storm Thorgerson, che aveva gi\u00e0 curato per Parsons quasi tutte le copertine del \"The Alan Parsons Project\".\nInnovativa per l'epoca fu l'utilizzo degli Autostereogramma, Parsons li inser\u00ec in una pagina del booklet, sul cd e su di uno dei bordi della custodia porta cd. Talmente innovativi che non avendo per\u00f2 messo alcuna spiegazione su cosa fossero e come utilizzarli, molti acquirenti pensarono si trattasse solo di motivi ornamentali.\nMasterizzazione.\nPresso il \"Chop Em Out\" di Simon Heyworth a Londra.\nRegistrazione.\nRegistrato presso il \"Parsonics\", lo studio di registrazione privato di Alan Parsons, nel Sussex in Inghilterra.\nSpot TV/CINEMA.\nPer la promozione dell'album viene realizzato un apposito spot per gli spazi pubblicitari televisivi e cinematografici."}
{"id": "1663844", "revid": "123895484", "url": "https://it.wikipedia.org/wiki?curid=1663844", "title": "Brutta", "text": "Brutta \u00e8 una canzone scritta da Bruno Zucchetti e Giuseppe \"Beppe\" Dati e cantata da Alessandro Canino nel 1992 al 42\u00ba Festival di Sanremo: arriva sesto nella categoria \"Novit\u00e0\". \nViene inserita nell'album \"Alessandro Canino\" e diventer\u00e0 il tormentone estivo di quell'anno. La canzone viene esportata e tradotta in spagnolo con il titolo di \"Fea\"."}
{"id": "1663845", "revid": "10873", "url": "https://it.wikipedia.org/wiki?curid=1663845", "title": "LGA 1366", "text": ""}
{"id": "1663846", "revid": "1543377", "url": "https://it.wikipedia.org/wiki?curid=1663846", "title": "Villa Cella", "text": "Villa Cella \u00e8 una frazione del comune di Rezzoaglio, nella val d'Aveto.\nA Villa Cella si trovano i resti dell'antico monastero di \"San Michele de Petra Martina\" (poi di San Lorenzo) con annesso mulino, l'edificio monastico venne fondato nel 1103 dal monaco \"Alberto\" assieme a sette monaci del monastero di San Pietro in Ciel d'Oro di Pavia; dal monastero dipendeva tutta la corte di Alpepiana. Nel medioevo fu importante nodo viario, vi transitavano infatti le strade che collegavano la Val d'Aveto alla Valle Sturla attraverso il vicino passo di Bisinelle che a sua volta conduce alla localit\u00e0 Cappelletta delle Lame, punto di confine tra le due valli principali.\nIl paese \u00e8 in posizione nettamente defilata rispetto alle valli principali ed \u00e8 raggiungibile tramite una strada tortuosa, da alcuni anni carrozzabile; questa caratteristica lo avrebbe reso uno dei nuclei abitativi medioevali nascosti dalle invasioni barbariche e saracene."}
{"id": "1663849", "revid": "92723", "url": "https://it.wikipedia.org/wiki?curid=1663849", "title": "Abbazia Saint-\u00c9tienne di Bassac", "text": "L'abbazia Saint-\u00c9tienne di Bassac \u00e8 un'abbazia benedettina situata a Bassac, \u00e8 un'abbazia benedettina fondata all'inizio dell'XI secolo.\nStoria dell'abbazia.\nFondazione.\nL'abbazia Saint-\u00c9tienne di Bassac, nel 1002, ha come fondatori Wardrade Lorich\u00e8s, conti di Marche e primo signore noto di Jarnac e sua moglie Rixendis, al loro ritorno di un pellegrinaggio a Roma. Entrambi sono stati sepolti nella chiesa di Bassac. La carta firmata a Roma in presenza di Guillaume Taillefer, conte di Angoul\u00eame, \u00e8 giunta fino a noi:\n\u00abIo, Wardrade, designato, do al signore Dio ed ai suddetti abitanti del monastero Saint-Etienne de Bassac, ed ai loro successori, a perpetuit\u00e0, la mia foresta di Marive, prati, boschi e giardini, acque e laminatoi, e tutto quanto lo circonda che mi appartiene. Inoltre il borgo dove \u00e8 situato il monastero e tutta la terra che lo circonda, la parrocchia e la decima, le rendite, di conseguenza tutte le case (...).\u00bb\nEvoluzione dello statuto.\nAymard sar\u00e0 il primo abate, accompagnato da venti monaci benedettini dell'abbazia Saint-Cybard.Era una chiesa abbaziale della diocesi di Saintes.\u00c8 stata consacrata verso il 1015 da Grimoard, vescovo di Angoul\u00eame, con suo fratello Iso, vescovo di Saintes. \u00c8 stata dedicata a Notre-Dame, Saint \u00c9tienne, primo martire ed ai santi apostoli Pierre e Paul.Collegata nel 1092 all'abbazia di Saint-Jean-d'Ang\u00e9ly, ridiventa libera nel 1246.Quest'abbazia benedettina di Saint Maur aveva diritto di giustizia su Bassac.\nGuerre, saccheggi e distruzioni.\nL'abbazia ha sofferto durante la guerra dei cento anni, il conte di Derby ha saccheggiato per la prima volta. I monaci la rinforzano bucando le pareti creando delle feritoie.Quindi \u00e8 stata restaurata dall'abate Guillaume di Vibrac, dal 1247 al 1286.\nViene saccheggiata dalle truppe anglo-guasconi nel 1434, gli abitanti del villaggio e dell'abbazia vengono dispersi o fatti prigionieri. Nel 1450, Pierre-Bernard III, scoraggiato, e non sentendosi l'uomo della situazione, si dimette dalla sua carica. Viene restaurata e rinforzata dall'abate Henri de Courbon, dal 1451 al 1476 che ricostruisce anche la casa dell'abate ed il chiostro.\nViene nuovamente saccheggiata nel 1564, questa volta dai protestanti, poi nel 1569 assediata e saccheggiata dai cattolici al momento della Battaglia di Jarnac.\nPerdita temporanea della funzione religiosa.\nL'abbazia \u00e8 stata abbandonata nel 1793, quindi rioccupata dai Mauristes.\u00c8 attualmente occupata dai fratelli missionari di Sainte-Th\u00e9r\u00e8se del figlio Ges\u00f9.Si pu\u00f2 leggere sulla propria facciata romana un'iscrizione della frase di Maximilien de Robespierre: \u00abIl popolo francese riconosce l'essere supremo ed l'immortalit\u00e0 del cuore\u00bb.\nArchitettura dell'abbazia.\n\u00c8 stata classificata Monumento storico dal decreto del 10 dicembre 1880.\nLa chiesa abbaziale Saint-\u00c9tienne.\nLa prima chiesa, romana, \u00e8 sostituita nel XIII secolo da una chiesa gotica conservando le basi delle pareti dell'XI secolo. \u00c8 di piano rettangolare e si compone di quattro campate che terminano su l'abside portante. Le sue volte di ogiva bombata sono dello stile gotico dell'ovest.L'interno, \u00e8 diviso in due parti uguali con un recinto, nella sua parte inferiore, sotto un'arcata, la sepoltura dei fondatori, Wardrade e Rixendis, signori di Jarnac.\nIl muro dell'abside \u00e8 stato bucato successivamente, nel XV secolo e rimpiazzata da una grande apertura. \u00c8 stata allora rinforzata, fiancheggiata di guardiole. Due guardiole quadrate che fungono da archetti, sono costruite sopra i contrafforti che inquadrano la facciata. Sono collegate da un passaggio che permette anche di servire le altre due aperture nel pignone.\nNel 1677 e 1688 le volte della chiesa dell'abbazia sono state ricostruite.\nIl campanile.\nIl campanile romano \u00e8 stato conservato e la sua parte superiore \u00e8 stata completata nel XIII secolo. Possiede un piano terra coperto da una piccola cupola molto elevata del XII secolo, presenta, sopra il basamento, quattro piani in ritiro gli uni sugli altri, posti agli angoli e sottolineati da un cordone, \u00e8 superato di una freccia conica a sovrapposizione, accostata alla sua base da quattro pinnacoli in piramide triangolare.\nL'abside.\nSi trova, dentro una volta del XIII secolo passando da un'apertura, converte in una volta con traverse, seguita da un'altra volta del XV secolo, incurvata soltanto su ogive, aventi un'apertura a tre croci con una rete che schiarisce.\nGli edifici monastici.\nAl XV secolo l'abbazia \u00e8 stata circondata da un recinto di muro.Gli edifici conventuali sono stati costruiti tra il 1677 e il 1716.\nIl chiostro \u00e8 stato distrutto nel 1820.\nL'abbazia \u00e8 stata in parte ricostruita dai mauristi e quindi restaurata nel XIX secolo.\nAttivit\u00e0.\nL'abbazia ha l'approvazione per ricevere le classi verdi, ma \u00e8 soprattutto un luogo d'accoglienza, che si presenta cos\u00ec: \u00ab I fratelli missionari di Sainte-Th\u00e9r\u00e8se li accolgono all'abbazia di Bassac in uno scrigno di verde, bagnato di sole. Decorato da un parco di 2,5 ettari, sui bordi della Charente, questa costruzione di pietre caricate di storia, vi offre calma e bellezza, al cuore di una regione pittoresca\u00bb"}
{"id": "1663850", "revid": "212348", "url": "https://it.wikipedia.org/wiki?curid=1663850", "title": "Annus Iam Plenus", "text": "Annus Iam Plenus \u00e8 un'enciclica di papa Benedetto XV, datata 1\u00ba dicembre 1920, dedicata alla tragica situazione dei bambini dell'Europa centrale. Il documento era stato preceduto dall'enciclica \"Paterno Iam Diu\", scritta sul medesimo tema poco pi\u00f9 di un anno prima; da ci\u00f2 proviene il titolo, che significa \"l'anno gi\u00e0 compiuto\"."}
{"id": "1663851", "revid": "767487", "url": "https://it.wikipedia.org/wiki?curid=1663851", "title": "Un giorno da ricordare", "text": "Un giorno da ricordare (\"Two Bits\") \u00e8 un film del 1995 diretto da James Foley.\nIl titolo originale, Two bits, \u00e8 uno slang americano che indica la somma di 25 cent.\nTrama.\nGrande depressione: nell'estate del 1933 a Filadelfia il dodicenne Gennaro sente per strada l'annuncio dell'apertura per quella sera di un cinema con l'aria condizionata e comincia a darsi da fare per trovare i 25 centesimi del biglietto. La madre, impegnata a mandare avanti la famiglia, non pu\u00f2 aiutarlo. Potrebbe darglieli il nonno, che per\u00f2 glieli ha promessi solo dopo la sua morte. Gira allora per il quartiere alla ricerca di lavoretti occasionali e va incontro a strane, impreviste avventure. Torna a casa proprio quando il nonno, colpito da infarto, sente di essere in fin di vita.\nChiede allora al nipote di fargli un grosso piacere, promettendogli del denaro: in giovent\u00f9, dovendo mantenere la verginit\u00e0 fino al matrimonio, aveva trascurato la fidanzata illudendo una paesana con una falsa promessa di matrimonio e invece abbandonandola subito dopo che gli si era concessa. Due anni pi\u00f9 tardi la donna si era sposata, ma era stata picchiata dal marito, che, durante la prima notte di nozze, aveva scoperto la verit\u00e0. Il vecchio, in preda ai rimorsi, chiede al nipote di andare a portarle da parte sua una richiesta di perdono.\nAssolto il compito e ottenuto il perdono per il nonno, Gennaro corre al cinema, ma \u00e8 in ritardo e, a spettacolo iniziato, il prezzo del biglietto raddoppia. Torna di nuovo a casa, e il nonno, in punto di morte, lo esorta a non smettere mai di desiderare. Dopo aver chiuso gli occhi per sempre, lascia cadere dalla mano la moneta mancante. Gennaro lo abbraccia nell'ultimo momento di vita e poi si precipita di nuovo al cinema, dove finalmente riesce ad entrare."}
{"id": "1663859", "revid": "91475", "url": "https://it.wikipedia.org/wiki?curid=1663859", "title": "Peplos", "text": ""}
{"id": "1663861", "revid": "91475", "url": "https://it.wikipedia.org/wiki?curid=1663861", "title": "Lentivirinae", "text": ""}
{"id": "1663862", "revid": "1085438", "url": "https://it.wikipedia.org/wiki?curid=1663862", "title": "Aut\u00f3\u00fat M15", "text": ""}
{"id": "1663863", "revid": "91475", "url": "https://it.wikipedia.org/wiki?curid=1663863", "title": "Herpesvirus", "text": ""}
{"id": "1663864", "revid": "287204", "url": "https://it.wikipedia.org/wiki?curid=1663864", "title": "Simon Njami", "text": "Biografia.\nSimon Njami nasce a Losanna in Svizzera nel 1962. Dopo gli studi in filosofia si dedica al lavoro di scrittore e collabora con riviste.\nNel 1990 viene coinvolto Jean Loup Pivin e Pascal Martin Saint L\u00e9on nella creazione della rivista \"Revue Noire\" che pubblica il suo primo numero a primavera del 1991.\n\u00c8 consulente della Collezione Sindika Dokolo, dell'Association Fran\u00e7aise d'Action Artistique e cofondatore e capo-redattore della rivista culturale \"Revue Noire\". \nNel 2001 diventa curatore degli Incontri africani della fotografia di Bamako con i quali collaborer\u00e0 come curatore fino al 2007.\n\u00c8 membro del comitato scientifico del Mus\u00e9e des Confluences di Lione del Museo della civilizzazione e dell'unita della Reunion di Saint-Denis. \u00c8 visiting professor dell'Universit\u00e0 di San Diego. \u00c8 nel comitato di nomina del premio Pictet\nAttivit\u00e0.\nSimon Njami \u00e8 curatore e scrittore. Ha realizzato ricerche sulla produzione artistica e culturale in particolare in Africa ed \u00e8 curatore di mostre che hanno fatto conoscere la produzione del continente e della sua diaspora e hanno dato una definizione ampia e inclusiva di arte contemporanea africana. In particolare attraverso il suo coinvolgimento come curatore degli Incontri africani della fotografia di Bamako (2001, 2003, 2005 e 2007), Simon Njami realizza specifiche ricerche sulla produzione dei fotografi africani nel mondo.\nEsposizioni.\nIl lavoro di Simon Njami come curatore \u00e8 estremamente intenso e noto. In particolare la grande esposizione itinerante Africa Remix ha fatto conoscere il suo lavoro a livello internazionale. \u00c8 direttore artistico degli Incontri africani della fotografia di Bamako del 2001 e nel 2007 co-curatore del padiglione dell'Africa alla 52\u00aa Biennale di Venezia. Collabora con la Triennale di Luanda ed \u00e8 curatore generale di SUD-Salon Urbain de Douala del 2010. Tra gli artisti esposti e sostenuti da Simon Njami si possono ricordare Jane Alexander, Bili Bidjocka, Tracey Rose, Andrew Tshabangu; Simon Njami realizza inoltre diverse iniziative in collaborazione con Fernando Alvim.\nPubblicazioni.\nSimon Njami \u00e8 autore di romanzi, saggi e articoli. Nel 1991 \u00e8 il fondatore a Parigi della rivista \"Revue Noire\" insieme a Jean Loup Pivin e Pascal Martin Saint L\u00e9on. \u00c8 autore del saggio dedicato a L\u00e9opold S\u00e9dar Senghor del 2006 \"C'\u00e9tait Senghor\".\nSaggi sull'arte contemporanea.\nRomanzi.\nSimon Njami \u00e8 autore di romanzi."}
{"id": "1663872", "revid": "838137", "url": "https://it.wikipedia.org/wiki?curid=1663872", "title": "Sacra Propediem", "text": " Sacra Propediem \u00e8 un'enciclica di papa Benedetto XV, datata 6 gennaio 1921, scritta in occasione del VII Centenario della fondazione del Terzo Ordine Francescano, e dedicata alla figura di San Francesco d'Assisi e alle sue opere."}
{"id": "1663876", "revid": "767487", "url": "https://it.wikipedia.org/wiki?curid=1663876", "title": "Enrico Giaretta", "text": "Biografia.\nNel 1991 si diploma in pianoforte al conservatorio Santa Cecilia di Roma. Inizia l'attivit\u00e0 concertistica insieme al violinista Olen Cesari e successivamente diviene il pianista del cantautore romano Franco Califano, con cui collabora per otto anni, componendo e firmando le musiche di alcuni suoi brani tra i quali \"Stando alle regole\", \"Gli amici restano\" e \"L'estate mai\". Negli stessi anni collabora da musicista anche con altri artisti tra i quali Lucio Dalla, Pino Daniele e Renato Zero. Il passaggio da pianista a interprete delle sue canzoni matura gradualmente tra una collaborazione artistica e l'altra quando lo stesso Giaretta, con il violinista Olen Cesari, decide di inserire qualche inedito nel repertorio classico e jazz proposto fino a quel momento. Uno di questi brani, \"Tutta la vita in un momento\" viene ascoltato da un cantante canadese, Matt Dusk, riproponendolo con il titolo in inglese \"Back in town\" che diviene il titolo del secondo album del cantante.\nQuest'ultimo brano fa acquisire notoriet\u00e0 a Giaretta, e la Warner Music pubblica il suo primo album \"Sulle Ali della Musica\" prodotto da Olen Cesari al quale collaborano Tony Levin al basso, Daniele Di Bonaventura al bandoneon, Olen Cesari al violino, Alessandro Canini alla batteria, Fabrizio Bosso e Andrea Tofanelli alla tromba e Shama Milan alle chitarre e contrabbasso. Il produttore Pharrell Williams ha registrato inoltre la ritmica del brano \"Migrazioni\".\nNel video del singolo che da il titolo all'album, sceneggiato da Silvio Muccino, Giaretta appare con l'astronauta Maurizio Cheli ai comandi dell'Eurofighter, il caccia di ultima generazione costruito grazie alla collaborazione di Alenia Aermacchi.\nInoltre Alena Aermacchi, partner della Boeing nella costruzione del 787 Dreamliner, ha scelto Enrico come cantante\u2013testimonial per la presentazione di questo aereo passeggeri. Giaretta infatti, lui stesso pilota d'aereo, \u00e8 stato soprannominato \"il pilota cantautore\" .\nEnrico \u00e8 stato protagonista di Sanremoff, la manifestazione collaterale al Festival organizzata dal comune di Sanremo.\nDopo la partecipazione da \"guest\" a Nomadincontro, raduno annuale dei tanti fan club dei Nomadi a Novellara, Giaretta ha partecipato alla \"Giornata azzurra\", l'evento organizzato ogni anno dall'Aeronautica Militare a Pratica di Mare. Dopo un concerto con esibizione aerea all'aeroporto di Lugano, l'album \u201cSulle ali della musica\u201d \u00e8 stato pubblicato anche in Svizzera.\nSubito dopo viene chiamato dall'Aeronautica Militare Italiana per la composizione della colonna sonora del video \"Le Frecce Tricolori\", girato in occasione del cinquantesimo anniversario dalla formazione della pattuglia acrobatica.\nNel 2014 inizia a volare per la compagnia K-air, e successivamente viene assunto come pilota di linea da \u201c Mistral Air\u201c.\nSempre nello stesso anno l\u2019editore Dario Pizzardi lo sceglie come interprete e direttore del progetto per la realizzazione dell\u2019inno degli \u201c Amici Cucciolotti\u201c, collezione di album e figurine dedicate agli animali sponsorizzata dall\u2019ENPA.\nEnrico appare anche nel videoclip girato da Enzo D\u2019Al\u00f2, e negli spot televisivi di \"Amici Cucciolotti\u201d 2014.\nNell\u2019album \u201c Amici Cucciolotti\u201c 2015 gli vengono dedicate due pagine.\nEnrico Giaretta \u00e8 stato uno dei personaggi scelti da Giorgio Dell\u2019Arti e Massimo Parrini per il volume 2009 del libro Catalogo dei viventi: 7247 italiani notevoli.\nConfermato anche per l\u2019edizione del 2015 nel \u201c Nuovo Catalogo dei Viventi notevoli\u201d.\nNel Marzo 2015 esce il suo secondo album dal titolo BLU, prodotto da Rita Allevato.\nNel 2016 supera le selezioni in Alitalia Cityliner iniziando a pilotare per la compagnia aerea italiana.\nLo stesso anno, realizza un disco con dodici brani e la partecipazione di molti musicisti e cori e la Bulgarian Symphony Orchestra per la collezione Amici Cucciolotti, con la partecipazione di Paolo Conte.\nPizzardi Editore infine lo nomina responsabile relazioni esterne etiche\nContemporaneamente firma con Maurizio D\u2019Aniello per The Spectrum la colonna sonora del film DIVA!.\nSempre nel 2018 in uscita per Universal Music esce \u201cAlphabet\u201d, singolo che anticipa l'album omonimo, primo di una serie di tre, proposto live con Jack Savoretti.\nAd oggi vola ufficialmente per la compagnia aerea di Poste Italiane, Poste Air Cargo coniugando perfettamente sia l'attivit\u00e0 di pilota a quella di cantautore-compositore."}
{"id": "1663878", "revid": "113099", "url": "https://it.wikipedia.org/wiki?curid=1663878", "title": "Gold beach", "text": ""}
{"id": "1663879", "revid": "1573940", "url": "https://it.wikipedia.org/wiki?curid=1663879", "title": "Ophisurus serpens", "text": "Il serpente di mare o pesce serpente (Ophisurus serpens ) \u00e8 un pesce anguilliforme della famiglia Ophichthidae.\nHabitat e distribuzione.\nReperibile nell'Oceano Atlantico orientale, dalla penisola Iberica settentrionale al Sudafrica, nell'Oceano Indiano occidentale dal Mozambico al Sudafrica, nell'Oceano Pacifico occidentale dal Giappone all'Australasia e nel Mar Mediterraneo occidentale, su fondali mobili o sabbiosi da 100 a 300 metri di profondit\u00e0.\nDescrizione.\nCorpo di forma allungata, serpentiforme, di colore verde-grigio, argentato sul ventre. Pinna dorsale e pinna anale sottili, terminanti alla base del peduncolo caudale, bordate in nero. Muso allungato, con occhi relativamente piccoli, bocca larga con una singola fila di denti. Lungo da 150 a 250 centimetri con un diametro di non pi\u00f9 di 5 centimetri.\nComportamento.\nVive infossato tranne che per la testa, seppellendosi piuttosto rapidamente se minacciato.\nAlimentazione.\n\u00c8 una specie carnivora, piuttosto aggressiva."}
{"id": "1663885", "revid": "599013", "url": "https://it.wikipedia.org/wiki?curid=1663885", "title": "Xfs", "text": ""}
{"id": "1663888", "revid": "767487", "url": "https://it.wikipedia.org/wiki?curid=1663888", "title": "Fausto Appetente Die", "text": " Fausto Appetente Die \u00e8 un'enciclica di papa Benedetto XV, datata 29 giugno 1921, dedicata alla figura di san Domenico di Guzm\u00e1n in occasione del VII centenario della morte."}
{"id": "1663891", "revid": "155634", "url": "https://it.wikipedia.org/wiki?curid=1663891", "title": "Dese (Venezia)", "text": "Dese \u00e8 una localit\u00e0 del comune di Venezia compresa nella Municipalit\u00e0 di Favaro Veneto. Rappresenta l'ultimo centro abitato del comune prima del confine con Marcon. Il nome \u00e8 legato al fiume omonimo che scorre nei pressi dell'abitato.\nStoria.\nLa vicinanza ad Altino fa pensare che in zona fosse ben diffusa la presenza umana sin dall'et\u00e0 romana. L'ipotesi \u00e8 comprovata anche dai numerosi reperti archeologici rinvenuti (anfore, ceramiche, una vera da pozzo).\nDurante il medioevo, il territorio decadde e si inselvatich\u00ec. Il centro si svilupp\u00f2 attorno alla chiesa di Santa Maria Nascente, ricordata gi\u00e0 nel 1152 come cappella con fonte battesimale dipendente dalla parrocchia di Tessera. L'antica chiesa fu abbattuta nel 1940, quando fu ultimato l'attuale edificio religioso.\nI terreni della zona, recuperati con diverse opere di bonifica, furono possedimenti di famiglie patrizie (tra le quali i Collalto) e di monasteri e istituti religiosi con sede a Venezia. Tuttavia, come si nota in una carta, ancora nel 1816 il territorio si caratterizzava per la presenza di ampie selve, residuo della grande foresta planiziale che un tempo si estendeva dalla Laguna alle Prealpi.\nMonumenti e luoghi di interesse.\nLa Torre.\nNella parte meridionale dell'abitato, in via Cimitero Dese, vi \u00e8 una torre medievale (la cosiddetta \"torre di Dese\"): alta ca. 20 metri, a pianta quadrata, provvista di merlatura alla sommit\u00e0, fu eretta probabilmente intorno al XII secolo; essa faceva verosimilmente parte di un sistema di presidi dei territori di pianura, che svolgevano contemporaneamente il compito di osservazione, difesa e comunicazione.\nA pochi km di distanza ve n'\u00e8 un'altra simile (\"torre di Tessera\").\nParrocchiale.\nLa chiesa parrocchiale di Dese venne costruita nel XX secolo in sostituzione della precedente, di origine medioevale.\nInfrastrutture e trasporti.\nDese \u00e8 servito da alcune linee automobilistiche dell'ACTV dell'area urbana della terraferma veneziana, che lo collegano a al centro storico e alle altre localit\u00e0.\nInoltre \u00e8 presente in prossimit\u00e0 del centro abitato uno svincolo posto sull'A57-Diramazione Aeroporto, che consente un facile collegamento con l'A57-tangenziale di Mestre e l'aeroporto Marco Polo."}
{"id": "1663894", "revid": "281901", "url": "https://it.wikipedia.org/wiki?curid=1663894", "title": "Ophisurus", "text": "Ophisurus \u00e8 un genere di pesci anguilliformi della famiglia Ophichthidae."}
{"id": "1663895", "revid": "14832581", "url": "https://it.wikipedia.org/wiki?curid=1663895", "title": "E. M. Kennedy", "text": ""}
{"id": "1663898", "revid": "729019", "url": "https://it.wikipedia.org/wiki?curid=1663898", "title": "Villa Bonanno", "text": "Villa Bonanno \u00e8 un giardino pubblico di Palermo, nel quartiere Palazzo Reale.\nStoria.\nNel 1905 con la sistemazione di piazza Vittoria viene progettata da Giuseppe Damiani Almeyda \"villa Bonanno\", una villa intitolata al sindaco di Palermo Pietro Bonanno che volle realizzata quest'opera che riqualific\u00f2 il piano antistante il palazzo dei Normanni. \u00c8 stata interessata da lavori di riqualificazione che si sono conclusi alla fine del 2013. L'intervento \u00e8 rientrato tra quelli finanziati dall'Unione Europea con una somma totale di circa 8 milioni di euro per il restauro di tre piazze del centro storico di Palermo: piazza Bologni, piazza Marina e piazza della Vittoria.\nArchitettura.\nLa villa \u00e8 principalmente caratterizzata dalle sue rigogliose palme e da alcuni elementi di notevole interesse: \"La casa del custode\" progettata da Almeyda e i resti di due case patrizie romane che furono riportate alla luce nel XIX secolo. Alcuni mosaici di queste ville sono oggi custoditi nel Museo archeologico regionale Antonino Salinas.\nSculture.\nIl giardino accoglie il monumento dedicato a Filippo IV, realizzato da Nunzio Morello nel 1856, ma progettato nel 1661 da Carlo D'Aprile con la collaborazione dei Serpotta.\nInoltre i viali sono punteggiati dai monumenti eretti in memoria di diverse personalit\u00e0 palermitane: \n- il busto del sindaco Pietro Bonanno (opera di Domenico Costantino con il basamento disegnato da Ernesto Basile); \n- il busto del pittore Salvatore Lo Forte (opera di Francesco Cocchiara);\n- il monumento al tenente Giuseppe Mancino (opera di Pasquale Civiletti); \n- il monumento a Gaetano Bucceri (opera di Mario Rutelli);\n- il busto di Ignazio Rotolo (opera di Francesco Sorgi)."}
{"id": "1663909", "revid": "107103", "url": "https://it.wikipedia.org/wiki?curid=1663909", "title": "Guala Bicheri", "text": ""}
{"id": "1663911", "revid": "3732", "url": "https://it.wikipedia.org/wiki?curid=1663911", "title": "Monocordo", "text": "Il monocordo \u00e8 uno strumento composto da una sola corda, tesa sopra una cassa di risonanza tra due ponticelli, e posata su un terzo ponticello intermedio che pu\u00f2 essere spostato; cos\u00ec facendo si pu\u00f2 dividere la corda a piacere e ottenere suoni di altezza (frequenza) variabile.\nIl termine \"monocordo\" deriva dal greco \"mon\u00f2chordon\" (\"m\u00f2nos\", \"unico\" e \"chord\u00ea\", \"corda\") e significa \"strumento a corda unica\", anche se di fatto alcuni monocordi sono dotati di pi\u00f9 corde, solitamente accordate alla medesima altezza.\nSecondo Boezio questo strumento fu inventato in Grecia nel VI secolo a.C. da Pitagora (e comunque era gi\u00e0 esistente ai suoi tempi) per studi di acustica.\nIn epoca medievale venne impiegato sia come mezzo per la verifica sperimentale delle leggi dell'armonia, sia come ausilio pratico per l'istruzione dei cantori .\nIl primo trattato medievale in cui venne descritto il procedimento per la sua taratura fu \"Musica enchiriadis\" di anonimo del IX secolo, poi attribuito ad Oddone di Cluny. Il primo trattato autografo fu \"Micrologus de disciplina artis music\u00e6 (ca. 1025/1026)\" di Guido monaco.\nScalatura delle note al monocordo.\nMettendo la corda in vibrazione Pitagora prov\u00f2 a dimezzarne la lunghezza mediante il ponte mobile, e si produsse un suono, cio\u00e8 la medesima nota ma pi\u00f9 acuta. Questa differenza, dovuta al fatto che la seconda nota rispondeva alla vibrazione della met\u00e0 della lunghezza della corda, pur essendo la stessa nota, si spiega col fatto che essa ha una frequenza esattamente doppia della prima nota ed \u00e8 detta ottava.\nSempre con la stessa tensione, Pitagora accorci\u00f2 la corda secondo la \u201csezione aurea\u201d dei due terzi, ottenendo una nota che \u00e8 in relazione con gli altri due ed \u00e8 detta quinta.\nCon questo metodo, della met\u00e0 e dei due terzi, ottenne la scala musicale detta diatonica.\nLa scala pitagorica, ricavata dalle relazioni geometriche delle lunghezze della corda, ottiene le posizioni esatte dei suoni, a partire dal primo suono, per il rapporto aureo dei 2/3.\nI suoni si ottengono moltiplicando sempre per \u00bd la lunghezza della corda del primo suono e cos\u00ec via. Gli intervalli fondamentali tra le note diventano quindi due: 9/8, il\"tono\" e 256/243, il limma (o semitono).\nI 9/8 II 9/8 III 256/243 IV 9/8 V 9/8 VI 9/8 VII 256/243 VIII\nLa scala musicale costruita secondo lo schema pitagorico \u00e8 basata, con rigore matematico, sull'intervallo di quinta (rappresentato dal rapporto 3/2) e di ottava (rapporto 2/1). Questo tipo di scala (pitagorica), costruita sugli armonici, conduce direttamente ai semitoni non coincidenti, es. al DO\u266f diverso dal RE\u266d ecc., cosa che la scala temperata ha eliminato approssimando gli intervalli.\nLa scala pitagorica contiene tuttavia un inconveniente. Ad esempio: se partendo da una qualsiasi nota si sale di 12 quinte, si dovrebbe trovare la stessa nota 7 ottave pi\u00f9 in alto; ma se si fa lo stesso calcolo salendo di 7 ottave i due risultati non coincidono perch\u00e9 (3/2) alla dodicesima potenza = 129,7 mentre 2 alla settima potenza = 128. Questo errore \u00e8 detto comma pitagorico."}
{"id": "1663915", "revid": "3082", "url": "https://it.wikipedia.org/wiki?curid=1663915", "title": "Repubblica Romana (Risorgimento)", "text": ""}
{"id": "1663930", "revid": "22995", "url": "https://it.wikipedia.org/wiki?curid=1663930", "title": "Sali d'argento", "text": ""}
{"id": "1663937", "revid": "729019", "url": "https://it.wikipedia.org/wiki?curid=1663937", "title": "Haydn Tanner", "text": "Tanner fu educato alla Gowerton Grammar School ed era ancora uno studente quando gioc\u00f2 come mediano di mischia per lo Swansea contro gli All Blacks al St. Helens nel 1935. La squadra gallese vinse 11 a 3 con un'ottima prestazione di Tanner e di suo cugino Willie Davies.\nNel dicembre dello stesso anno Tanner gioc\u00f2 la prima partita per la nazionale all'et\u00e0 di 18 anni e 11 mesi, diventando cos\u00ec uno dei pi\u00f9 giovani giocatori del Galles. La partita lo vide contrapposto ancora una volta alla e Tanner ne usc\u00ec ancora vincitore. In totale ha disputato con la nazionale 25 partite, 12 delle quali da capitano, malgrado la sua carriera fu interrotta dall'arrivo della seconda guerra mondiale. Il suo ultimo test internazionale \u00e8 stato il 26 marzo 1949 contro la .\nNel 1938 Tannet ha preso parte al tour dei British and Irish Lions in Sudafrica.\nNel 1948 \u00e8 stato capitano dei Barbarians nella partita contro l'.\n\u00c8 morto durante il sonno il 5 giugno 2009."}
{"id": "1663944", "revid": "1305772", "url": "https://it.wikipedia.org/wiki?curid=1663944", "title": "Tempio di Giunone Regina", "text": "I templi di Giunone Regina a Roma erano due:"}
{"id": "1663960", "revid": "19933", "url": "https://it.wikipedia.org/wiki?curid=1663960", "title": "Al-Sadd", "text": ""}
{"id": "1663966", "revid": "3082", "url": "https://it.wikipedia.org/wiki?curid=1663966", "title": "Giunone Regina", "text": ""}
{"id": "1663967", "revid": "287204", "url": "https://it.wikipedia.org/wiki?curid=1663967", "title": "Motore Stoddard", "text": "Elliott J. Stoddard invent\u00f2 e brevett\u00f2 due versioni del cosiddetto motore Stoddard, la prima nel 1919 e la seconda nel 1933. La classificazione generica del motore \u00e8 quella di motore a combustione esterna con valvole e fluido lavorante stato singolo gassoso (ad esempio un \"motore ad aria calda\"). Il fluido lavorante era originariamente l'aria, anche se in versioni moderne possono essere usati altri gas, come elio o idrogeno.\nUn vantaggio termodinamico potenziale nell'uso delle valvole \u00e8 il minimizzare gli effetti negativi del \"volume non spazzato\" negli scambiatori di calore (a volte chiamato \"volume morto\"), il quale \u00e8 risaputo che riduce l'efficienza del motore e la potenza in uscita dal motore Stirling senza valvole.\nIl motore Stoddard del 1919.\nLe trasformazioni termodinamiche generalizzate nel motore Stoddard del 1919 sono:\nIl motore Stoddard del 1933.\nNel progetto del 1933, Stoddard ridusse il volume interno degli scambiatori di calore.\nLe trasformazioni termodinamiche nel ciclo Stoddard del 1933 sono le stesse di quello del 1919."}
{"id": "1663968", "revid": "767487", "url": "https://it.wikipedia.org/wiki?curid=1663968", "title": "Tempio di Giunone Regina (Aventino)", "text": "Il tempio di Giunone Regina sull'Aventino (in latino: \"templum\" o \"aedes Iuno Regina\") era un tempio dell'antica Roma, dedicato sul colle Aventino alla dea Giunone.\nMarco Furio Camillo fece voto di erigere un tempio a Giunone \"Regina di Veio\" prima della conquista di Veio nel 396 a.C. Dopo la conquista sciolse il voto, costruendo un tempio alla dea sull'Aventino, dove era custodita la statua in legno della dea portata via da Camillo stesso dalla citt\u00e0 sconfitta (la consacrazione avvenne il 1\u00ba settembre del 392 a.C.); in seguito il tempio \u00e8 nominato ripetutamente in relazione a doni o sacrifici conseguenti a \"prodigia\". Il tempio fu restaurato da Augusto, ma non \u00e8 menzionato ulteriormente dalle fonti.\nIl tempio si trovava nella parte superiore del \"clivus Publicius\"; due iscrizioni di pertinenza alla processione lustrale del 207 a.C. sono state ritrovate nei pressi della basilica di Santa Sabina ( e ). All'interno della basilica di Santa Sabina nel V secolo furono ricollocate 24 colonne corinzie del tempio di Giunone Regina."}
{"id": "1663976", "revid": "287204", "url": "https://it.wikipedia.org/wiki?curid=1663976", "title": "Tomas Masaryk", "text": ""}
{"id": "1663979", "revid": "124141314", "url": "https://it.wikipedia.org/wiki?curid=1663979", "title": "Qlimax", "text": "Il Qlimax \u00e8 un evento incentrato sul genere hardstyle, accompagnato da sottogeneri e generi affini (early hardstyle e hardcore). Questo evento, negli ultimi anni, si \u00e8 tenuto ad Arnhem, nei Paesi Bassi al Gelredome Stadium. \nIl Qlimax, assieme ad altri eventi (Epiq, Impaqt, The Qontinent, X-Qlusive, Qlubtempo, Teqnology, Defqon.1, Q-Base, In Qontrol e Qountdown) \u00e8 organizzato da Q-dance, organizzatrice di eventi e casa discografica. L'edizione olandese del Qlimax si tiene, di solito, ogni anno il quarto weekend di novembre. L'evento essendo annuale attira molti fan da ogni parte del mondo. Il numero di partecipanti dichiarati si aggira sui 30.000.\nLine-up.\nL'evento era solito snodarsi con la seguente scaletta:\nI DJs che suonano al Qlimax sono sempre quelli che rappresentano i vertici del movimento hardstyle da qui si potrebbe desumere il nome \"Qlimax\", come espressione di \"vertice\".\nQlimax 2002.\nEdizione del 6 aprile 2002 al Thialf Stadion di Heerenveen:\nFormazione:\nAnthem: The Prophet - Follow the leader\nEdizione del 21 settembre 2002, a Silverdome ad Zoetermeer:\nFormazione:\nQlimax 2003.\nNel 2003 si svolsero due edizioni, la prima il 12 aprile e la seconda il 22 novembre, al GelreDome di Arnhem\nFormazione:\nMC: Ruffian\nAnthem: Deepack - \"The Prophecy\"\nThe Prophet - \"Follow The Leader\"\nQlimax 2004.\nEdizione del 27 Novembre 2004 a Gelredome ad Arnhem.\nFormazione:\nAnthem: Deadlock - \"Future Tribes\"\nQlimax 2005.\nEdizione del 19 novembre 2005 a GelreDome ad Arnhem\nFormazione:\nAnthem: Zany - \"Science &amp; Religion\"\nQlimax 2006.\nEdizione del 4 febbraio 2006 all'Ethias Arena ad Hasselt (Belgio)\nEdizione del 25 novembre 2006 a GelreDome ad Arnhem.\nFormazione:\nMC: Ruffian\nAnthem: Alpha twins - \"The Darkside\"\nQlimax 2007.\nEdizione del 17 novembre 2007 a GelreDome ad Arnhem\nFormazione:\nMC: Ruffian\nAnthem: Headhunterz - \"The Power Of The Mind\"\nEdizione nel 1\u00ba dicembre 2007 all'Ethias Arena ad Hasselt (Belgio)\nFormazione:\nAnthem: Headhunterz - \"The Power Of The Mind\"\nQlimax 2008.\nEdizione nel 22 novembre 2008 a GelreDome ad Arnhem.\nFormazione:\nMC: Ruffian\nAnthem: Technoboy - \"Next Dimensional World\"\nQlimax 2009.\nEdizione del 21 novembre 2009 a GelreDome ad Arnhem.\nFormazione:\nMC: Ruffian\nAnthem: D-Block &amp; S-te-Fan - \"The Nature Of Our Mind\"\nQlimax 2010.\nEdizione nel 27 novembre 2010 a GelreDome ad Arnhem.\nLine-up:\nMC: Ruffian\nAnthem: Brennan Heart - \"Alternate Reality\"\nQlimax 2011.\nEdizione nel 26 novembre 2011 a GelreDome ad Arnhem.\nLine-up:\nMC: Ruffian\nAnthem: Zatox - \"No Way Back\"\nQlimax 2012.\nEdizione nel 24 novembre 2012 a GelreDome ad Arnhem.\nLine-up:\nMC: Ruffian &amp; Villain\nAnthem: Psyko Punkz - \"Fate Or Fortune\"\nQlimax 2013.\nEdizione nel 23 novembre 2013 a GelreDome ad Arnhem.\nLine-up:\nMC: Ruffian\nAnthem: Gunz For Hire Ft. Ruffian - \"Immortal\"\nQlimax 2014.\nEdizione nel 22 novembre 2014 a GelreDome ad Arnhem.\nLine-up:\nMC: Ruffian\nAnthem: Noisecontrollers - \"The Source Code Of Creation\"\nQlimax 2015.\nEdizione del 21 novembre 2015 a GelreDome ad Arnhem.\nLine-up:\nMC: Villain\nAnthem: Atmozfears - \"Equilibrium\"\nQlimax 2016.\nEdizione del 19 novembre 2016 a GelreDome ad Arnhem.\nLine-up:\nMC: Villain\nAnthem: Coone - \"Rise Of The Celestials\"\nQlimax 2017.\nEdizione nel 18 novembre 2017 a GelreDome di Arnhem.\nLine-up:\nMC: Villain\nAnthem: Wildstylez - \"Temple of Light\"\nQlimax 2018.\nEdizione nel 24 novembre 2018 a GelreDome di Arnhem.\nLine-up:\nMC: Villain\nAnthem: Sub Zero Project - \"The Game Changer\"\nQlimax 2019.\nEdizione nel 23 novembre 2019 a GelreDome di Arnhem.\nLine-up:\nMC: Villain\nAnthem: B-Front - \"Symphony of Shadows\"\nQlimax 2020.\nEdizione del 28 novembre 2020 registrata a Centrale Markthallen in Amsterdam e trasmessa in streaming per via della pandemia da Covid-19. \u00c8 la prima edizione che \u00e8 stata riproposta parzialmente anche in streaming su Netflix.\nLine-up:\nMC: Villain\nAnthem: Ogni DJ ha presentato un suo anthem. Il tema era \"The Source\".\nQlimax 2021.\nEdizione del 20 novembre 2020 registrata a Centrale Markthallen in Amsterdam e trasmessa in streaming per via delle restrizioni del governo nederlandese per la pandemia da Covid-19. Il tema doveva essere \"The Reawakening\", ma le restrizioni dovute alla pandemia hanno spinto l'azienda ad un cambio repentino.\nLine-up:\nMC: Villain\nAnthem: Ran-D ft. Charlotte Wessels - \"The Reawakening\". Il tema \u00e8 stato cambiato in \"Distorted Reality\".\nDj.\nIl Qlimax segue sempre di pi\u00f9 il movimento nu-style dell'hardstyle. Il recordman del Qlimax \u00e8 Technoboy: sempre presente in tutte le edizioni dello show tranne cinque. Col passare degli anni si \u00e8 assistito all'inserirsi dei DJ della new generation: D-Block &amp; S-te-Fan (autori dell'anthem 2009), oppure Headhunterz (autore dell'anthem 2007) che hanno retto molto bene la scena. Negli ultimi anni \u00e8 da notare l'assenza quest'anno di DJ storici come Lady Dana, Luna, e The Prophet, che ha definitivamente passato lo scettro all'\"allievo\" Headhunterz, almeno per quanto riguarda i grandissimi eventi come il Qlimax; Esemplificativo \u00e8 il video diffuso dalla Q-dance prima dell'evento X-Qlusive dedicato a Headhunterz, in cui The Prophet e Headhunterz seduti faccia a faccia ripercorrono l'ascesa del giovane DJ, dando l'idea di un ideale passaggio di consegne tra i due.\nL'edizione del 2009 verr\u00e0 ricordata anche per la presenza di un gruppo di DJ hardcore a questo evento, Noize Suppressor, che si sono resi protagonista di un set che seppur durato poco \u00e8 stato di altissima intensit\u00e0, grazie al suo nuovo marchio di fabbrica: il sonar, uno strumento suonato in modo \"no-touch\", cio\u00e8 avvicinando le mani senza toccarlo permette di suonare samples e dare effetti del tutto particolari.\nLa Q-dance sta comunque dando molta visibilit\u00e0 ai DJ esordienti visto che nell'evento Defqon.1, tenutosi in Australia nel settembre 2009 e in quello dell'anno successivo, ha dedicato un intero stand ai dj australiani hardstyle alla ricerca di nuovi talenti.\nPer l'evento Q-base 2010, la Q-dance ha istituito un contest per DJ professionisti, non professionisti, fans e semplici appassionati per remixare l'anthem dell'evento, \"Mike NRG - Lost In Dreams\".\nImpianto sonoro.\nL'impianto sonoro viene fornito dalla ID&amp;T, che utilizza da sempre per questo evento un impianto Electro Voice XLvT per i front PA e per i delay utilizza L'Acoustics DV-Dosc o clair bros i5 (in totale vengono utilizzati 680\u00a0kW di potenza)."}
{"id": "1663986", "revid": "33689", "url": "https://it.wikipedia.org/wiki?curid=1663986", "title": "William Trew", "text": "Fece il suo esordio per lo Swansea nel 1897. Tra il 1906-1907 e il 1910-1911 e poi ancora nel 1912-1913 fu anche capitano del club gallese. Con questa squadra affront\u00f2 gli All Blacks (1905) e, da capitano, la guid\u00f2 alle storiche vittorie contro (1908) e (1912).\nFece il suo esordio con la nazionale il 6 gennaio del 1900, giocando contro l'. In totale ha disputato 29 match con il Galles (l'ultimo il 1\u00ba febbraio 1913), con il quale ha vinto 6 Home Championship/Cinque Nazioni (1900, 1905, 1906, 1908, 1909, 1911) con tre Grandi Slam e cinque Triple Crown."}
{"id": "1663988", "revid": "125172111", "url": "https://it.wikipedia.org/wiki?curid=1663988", "title": "Musicae Sacrae", "text": " Musicae Sacrae \u00e8 la XXXI enciclica di Papa Pio XII, pubblicata il 25 dicembre 1955, e dedicata alla disciplina e all'ordinamento della musica sacra."}
{"id": "1663989", "revid": "648716", "url": "https://it.wikipedia.org/wiki?curid=1663989", "title": "Pseudonymous remailer", "text": "Uno pseudonymous remailer o nym server, in contrasto con l'anonymous remailer, \u00e8 un software Internet progettato per permettere di scrivere messaggi sotto pseudonimo sui gruppi Usenet e messaggi di posta elettronica sotto pseudonimo; a differenza degli anonymous remailer assegna ai propri utenti un nome utente e conserva un database di istruzioni su come recapitare i messaggi all'utente reale, con le istruzioni che coinvolgono solitamente la stessa rete dell'anonymous remailer network e proteggendo, quindi, la vera identit\u00e0 dell'utente.\nUno pseudonymous remailer primordiale in passato registrava abbastanza informazioni da tracciare l'identit\u00e0 degli utenti reali, permettendo a qualcuno di ottenerle, legalmente o meno, mentre adesso questa tipologia non \u00e8 pi\u00f9 comune.\nDavid Chaum ha scritto un articolo nel 1981 in cui descriveva molte delle caratteristiche presenti negli pseudonymous remailer moderni.\nPenet remailer, attivo dal 1993 al 1996, \u00e8 stato uno pseudonymous remailer popolare."}
{"id": "1663997", "revid": "183976", "url": "https://it.wikipedia.org/wiki?curid=1663997", "title": "Billy Trew", "text": ""}
{"id": "1663998", "revid": "70947135", "url": "https://it.wikipedia.org/wiki?curid=1663998", "title": "Antiparallelismo", "text": "In biologia l'antiparallelismo \u00e8 la caratteristica disposizione dei due filamenti della doppia elica del DNA.\nQuesta caratteristica \u00e8 essenziale per comprendere il meccanismo di replicazione del DNA: la DNA polimerasi \u00e8 infatti in grado di leggere in direzione 3'-5' (numerazione degli atomi di carbonio del deossiribosio dello scheletro \"zucchero-fosfato\" del DNA) e quindi di allungare il filamento in direzione 5'-3'. Perci\u00f2, secondo i modelli teorici pi\u00f9 accreditati, dei nuovi filamenti di DNA sintetizzati uno sar\u00e0 lineare (filamento guida) mentre l'altro (filamento lento) andr\u00e0 a formare dei frammenti, detti frammenti di Okazaki, poi legati tra loro dall'enzima DNA ligasi."}
{"id": "1663999", "revid": "834", "url": "https://it.wikipedia.org/wiki?curid=1663999", "title": "Lindsey Kildow", "text": ""}
{"id": "1664001", "revid": "1543377", "url": "https://it.wikipedia.org/wiki?curid=1664001", "title": "BMW S62", "text": "Il BMW S62 \u00e8 un motore V8 a ciclo Otto ad alte prestazioni prodotto dal 1998 al 2003 dalla casa automobilistica tedesca BMW.\nCaratteristiche e realizzazione.\nQuesto motore \u00e8 stato realizzato negli ex-stabilimenti Glas di Dingolfing. Si tratta di una rivisitazione da parte dello staff Motorsport sulla base di un motore BMW di normale produzione. In particolare, l'unit\u00e0 \"S62\" nasce sulla base del motore M62TUB44, un 4.4 litri da 286 CV. Dell'unit\u00e0 originaria vennero mantenute l'architettura generale, consistente in un V8 con angolo di 90\u00b0 tra le bancate, ed altri aspetti che verranno illustrati in seguito.\nIl fatto di utilizzare come base il V8 \"M62\" da 4.4 litri costituisce per BMW un passo importante nella storia delle sue vetture griffate \"Motorsport\", poich\u00e9 viene abbandonata la tradizionale soluzione a 6 cilindri in linea in favore appunto di un V8.\nIl motore scelto come base \u00e8 stato sottoposto a numerosi aggiornamenti e modifiche di consistente entit\u00e0, che per chiarezza vengono riportati di seguito separatamente.\nDescrizione e tecnica.\nTestate.\nLe due testate sono state riviste in profondit\u00e0 per quanto riguarda le canalizzazioni dell'acqua per il raffreddamento, che a questo punto diviene di tipo a flusso orizzontale.\nInoltre delle due testate sono stati rivisti i condotti di aspirazione, mentre le valvole sono state rese pi\u00f9 resistenti alle maggiori sollecitazioni termiche grazie al rinforzo con speciali materiali ad altissima resistenza termica.\nSempre per quanto riguarda le testate, la distribuzione rimane a due assi a camme in testa per bancata, ma con in pi\u00f9 il sistema di fasatura variabile doppio VANOS al posto del VANOS semplice, che agisce sia sulle valvole di aspirazione che su quelle di scarico, garantendo una ottimale distribuzione della curva di coppia lungo un ampio regime di giri.\nLe punterie delle valvole sono idrauliche, il che fa del motore \"S62\" il primo propulsore \"Motorsport\" europeo a montare tale soluzione, infatti le BMW M3 E36 previste per il mercato statunitense sono state le prime in assoluto.\nUn'altra importante novit\u00e0 \u00e8 rappresentata da nuove guarnizioni a tre strati per le due testate, in modo da contenere ancor pi\u00f9 efficacemente i rischi di filtraggio accidentale di lubrificante, acqua o carburante.\nMonoblocco.\nAssieme all'architettura generale del propulsore, la tecnologia costruttiva del basamento \u00e8 un altro dei punti fermi nella realizzazione del motore \"S62\", poich\u00e9 segue lo stesso principio dei motori \"M62\" da cui deriva. Viene infatti utilizzata una lega a base di silicio ed alluminio, denominata alusil, e caratterizzata dal suo contenuto di silicio relativamente alto circa al 30%. Tale lega \u00e8 dotata di una particolare caratteristica: se sottoposta ad un particolare trattamento elettrochimico, i cristalli di silicio che la compongono emergono sulla superficie dell'oggetto, formando una sorta di \"rivestimento\". Tale principio \u00e8 stato utilizzato da BMW per realizzare le canne cilindri in silicio mantenendo il resto del monoblocco in lega di alluminio. In questo modo si riesce a dissipare pi\u00f9 efficacemente il calore sviluppato e nello stesso tempo non si incorre in rischi di usura precoce. Inoltre le canne in silicio hanno un'altra particolare propriet\u00e0, cio\u00e8 quella di trattenere a s\u00e9 pi\u00f9 efficacemente il velo d'olio necessario per la lubrificazione. In pi\u00f9 sono caratterizzate dal fatto di ridurre gi\u00e0 di per s\u00e9 il coefficiente di attrito.\nPistoni e cilindri.\nAnche i pistoni ed i cilindri non sono gli stessi dell'unit\u00e0 originale. Questo perch\u00e9 l'alesaggio e la corsa sono stati modificati, passando dagli originari 92x82.7 mm a 94x89 mm. In particolare, l'allungamento della corsa permette di incrementare il valore di coppia massima. Tali modifiche hanno permesso al propulsore di passare da 4398 a 4941 cm\u00b3 di cilindrata complessiva. Ci\u00f2 ha permesso anche l'innalzamento del rapporto di compressione, passato da 10:1 ad 11:1.\nIl disegno dei pistoni, e nello specifico del loro cielo, \u00e8 del tutto particolare, poich\u00e9 sono stati sagomati in modo da formare, una volta alloggiati nei cilindri, camere di scoppio di forma diversa, a seconda che si trovino nell'una o nell'altra bancata. In parole povere i pistoni che si trovano in una bancata sono differenti da quelli che si trovano nell'altra. Questa scelta assai sofisticata \u00e8 stata dettata dall'esigenza di ottenere una combustione ottimale della miscela aria/benzina, e quindi di ottenere un'ottimale erogazione di coppia e potenza a fronte di una minore emissione di gas inquinanti.\nLubrificazione.\nIl sistema di lubrificazione \u00e8 a carter semisecco, in modo da contribuire ad abbassare il baricentro delle vetture che monter\u00e0 tale motore. \u00c8 stato impiegato anche un apposito sistema di aspirazione in modo da evitare nelle testate il rischio di mancato ritorno dell'olio durante la guida pi\u00f9 impegnativa. Tale sistema consiste in due pompe di aspirazione, una per bancata.\nAlimentazione.\nCome sugli altri motori BMW rivisti dalla \"Motorsport\", anche in questo sono state montate le farfalle separate, un corpo farfallato per ogni cilindro. In particolare, queste farfalle sono a regolazione elettronica e vengono governate dalla centralina elettronica, una \"Siemens MS S52\", la quale controlla anche altre funzioni, come per esempio il sistema \"doppio VANOS\". Anche il conducente pu\u00f2 comunque intervenire sull'apertura dei corpi farfallati, grazie ad un apposito comando che funge da selettore tra modalit\u00e0 di guida normale o sportiva. La centralina \"Siemens\" non si occupa per\u00f2 dell'iniezione elettronica, che \u00e8 affidata invece ad una seconda centralina, una \"Bosch Motronic\".\nPrestazioni.\nIl motore ultimato divenne nel 1998 un punto di riferimento per le sue prestazioni e per le sue doti di erogazione. Il motore \"S62,\" noto anche con la sua sigla completa che \u00e8 \"S62B50,\" riesce a sviluppare una potenza massima di 400 CV (294 kW) a 6600 giri/min, mentre la coppia motrice raggiunge il suo massimo livello di 500 Nm o 51 kgm a 3800 giri/min.\nApplicazioni.\nIl motore \"S62\" \u00e8 stato montato dapprima sulla BMW M5 E39, prodotta dal 1998 al 2003, successivamente sulla roadster Z8, lanciata nel 2000 e successivamente sulla Ascari A10, lanciata nel 2006."}
{"id": "1664003", "revid": "111333100", "url": "https://it.wikipedia.org/wiki?curid=1664003", "title": "Tempio di Giunone Regina (Campo Marzio)", "text": "Il tempio di Giunone Regina (in latino: \"templum\" o \"aedes Iunonis Reginae\") era un tempio dell'antica Roma, dedicato alla dea Giunone nel Circo Flaminio, nella zona meridionale del Campo Marzio.\nIl console Marco Emilio Lepido fece voto di costruire un tempio nel 187 a.C., durante la sua ultima battaglia contro i Liguri, e lo dedic\u00f2 nel 179 a.C., mentre era censore, il 23 dicembre.\nUn portico metteva in comunicazione il tempio di Giunone Regina e un tempio della Fortuna, forse il tempio della Fortuna Equestre. Si trovava probabilmente a sud del portico di Pompeo, sul lato orientale del circo Flaminio.\nIn seguito accanto al tempio venne costruito il tempio di Giove Statore ed entrambi furono circondati dalla \"Porticus Metelli\". I due templi e il portico furono ricostruiti e ridedicati da Ottaviano (Portico di Ottavia)."}
{"id": "1664004", "revid": "75435", "url": "https://it.wikipedia.org/wiki?curid=1664004", "title": "Giacomo di Zebedeo", "text": ""}
{"id": "1664005", "revid": "367445", "url": "https://it.wikipedia.org/wiki?curid=1664005", "title": "Tomiri", "text": "\u00c8 menzionata da vari scrittori antichi tra cui il primo \u00e8 Erodoto. Su menzioni si trovano in Strabone, Polieno, Paolo Orosio, Cassiodoro, Giordane (in \"De origine actibusque Getarum\", \"Sulle origini e le gesta dei Goti\").\nDante la cita nella prima cornice del Purgatorio con il nome di Tamiri come esemplificazione della punizione della superbia di Ciro il Grande.\nUccisione di Ciro il Grande.\n\u00c8 famosa per aver sconfitto e ucciso l'imperatore persiano Ciro il Grande quando invase il suo paese per cercare di conquistarlo.\nSecondo le narrazioni degli storici classici l'ambizioso Ciro fu sconfitto subito nel primo attacco ai Massageti e fu costretto a battere in ritirata. I suoi consiglieri gli suggerirono di tendere un trabocchetto alle orde scitiche che lo inseguivano: i Persiani lasciarono un accampamento apparentemente abbandonato, fornito di abbondante provviste di vino. Gli Sciti, da pastori quali erano, conoscevano quali uniche bevande il latte e lo yogurt. Non erano quindi abituati al vino, anche se conoscevano invece gli effetti dell'uso di hashish. Questo fece s\u00ec che si ubriacassero immediatamente. I Persiani ne approfittarono per attaccarli e massacrarli; nella battaglia i persiani catturarono Spargapise, figlio di Tomiri e generale dell'esercito; dopo la cattura Spargapise si suicid\u00f2.\nTomiri mand\u00f2 un messaggio a Ciro, sottolineando la vigliaccheria del gesto, e sfidandolo in una battaglia vera. I Persiani accettarono ma ne uscirono di nuovo sconfitti con molte perdite: Ciro stesso fu ucciso e Tomiri dopo la battaglia ne cerc\u00f2 il cadavere, dopo aver pronunciato le parole (riportate da Paolo Orosio negli Historiarum adversos paganos libri VII) \"satia te sanguine, quem sitisti\" ('saziati del sangue di cui assetato fosti') gli immerse la testa in un otre di sangue, lo decapit\u00f2 e oltraggi\u00f2 in vari modi. Si narra che poi mantenne per s\u00e9 la testa del sovrano ucciso e la us\u00f2 come coppa per il vino per tutta la vita.\nRicezione.\nLa storia di Tomiride ha alimentato molti racconti folcloristici in Asia Centrale e Persia.\nMa la vicenda \u00e8 stata recepita anche in occidente: nel ciclo di affreschi del Maestro del Castello della Manta nella sala del Castello della Manta e da artisti come Andrea del Castagno (nel Ciclo degli uomini e donne illustri affrescato nella Villa Carducci di Legnaia, ora conservato agli Uffizi), Pieter Paul Rubens, Francesco Allegrini, Luca Ferrari, Mattia Preti, Gustave Moreau, Antonio Pellegrini e lo scultore Severo Calzetta da Ravenna.\nIl suo nome \u00e8 stato anche adottato in zoologia per il gruppo di specie \"Tomyris\" dei Lepidoptera dell'Asia centrale.\nToponimi ed esonimi.\nGiordane riferisce pure che dal suo nome proprio di persona proviene il toponimo Tomis, la citt\u00e0 da lei fondata, corrispondente all'attuale Costanza in Romania.\nL'asteroide 590 Tomyris prende nome dalla regina."}
{"id": "1664006", "revid": "133248", "url": "https://it.wikipedia.org/wiki?curid=1664006", "title": "Ecomaratona", "text": ""}
{"id": "1664019", "revid": "729019", "url": "https://it.wikipedia.org/wiki?curid=1664019", "title": "Castello Caldora (Pacentro)", "text": "Il castello Caldora o castello Cantelmo \u00e8 un'antica fortificazione abruzzese, situato nel centro storico di Pacentro, in provincia dell'Aquila.\nStoria.\nLa costruzione \u00e8 antecedente al periodo compreso tra fine del '300 e l'inizio del '400, dato che in questo periodo viene fatta la prima ristrutturazione (alcuni fanno risalire la costruzione tra l'XI ed il XIII secolo, periodo in cui dovrebbe essere costruita la torre mozza di nord-est).\nUn rinforzo comprendente alcuni potenziamenti avviene nella seconda met\u00e0 del XV secolo quando gli Orsini fanno aggiungere dei torrioni circolari. Anche la costruzione della cinta muraria a base trapezoidale \u00e8 da ascrivere in questo periodo.\nNegli anni sessanta del secolo scorso, il castello fu restaurato di nuovo, ma l'utilizzo massivo di cemento armato provoc\u00f2 strascichi polemici; successivamente, ulteriori restauri restituirono l'aspetto originario della fortezza peligna.\nStruttura.\n\u00c8 costruito su una base di forma trapezoidale. Negli angoli vi sono delle torri, a base quadrata, di cui oggi ne sono visibili soltanto tre, tipiche nel paesaggio abruzzese della Valle Peligna. Vi sono pure tre bastioni circolari. Per la sua maestosit\u00e0 \u00e8 celebre fra i castelli abruzzesi con il castello Piccolomini di Celano, il castello dell'Aquila, il castello di Balsorano, Rocca Calascio, il castello di Roccascalegna e il castello aragonese di Ortona. Il castello prospetta sulla piazza con la facciata seicentesca e di fronte alla chiesa di Santa Maria Maggiore.\nLa struttura presenta una doppia cinta muraria; quella interna \u00e8 pi\u00f9 antica, e quella esterna \u00e8 dell'epoca dei Cantelmo. Diversi sono gli stemmi presso l'ingresso e sulle torri. Il pi\u00f9 leggibile \u00e8 quello degli Orsini. L'apparato decorativo rivela una matrice rinascimentale, prossima al cornicione del campanile di Santa Maria Maggiore, tranne i portali ogivali. Le torri medievali sono:"}
{"id": "1664024", "revid": "125739826", "url": "https://it.wikipedia.org/wiki?curid=1664024", "title": "Pietralata (Roma)", "text": "Pietralata \u00e8 il ventunesimo quartiere di Roma, indicato con Q. XXI.\nIl toponimo (dal latino \"prata lata\" (grandi prati), per la grande estensione della tenuta ivi presente) indica anche la zona urbanistica 5G del Municipio Roma IV di Roma Capitale.\nGeografia fisica.\nTerritorio.\nSi trova nell'area nord-est della citt\u00e0.\nIl quartiere confina:\nStoria.\nPietralata, o \"Prata Lata\" come appare nei documenti pi\u00f9 antichi, era un cospicuo latifondo della campagna romana, di 1.600 rubbie romane, pari a circa 2.150 ettari, che si estendeva fra la via Tiburtina e Nomentana: includendo la valle di Sant'Agnese fuori porta Nomentana e i colli di Portonaccio, giungendo lungo il fiume Aniene sino al Casal de' Pazzi, comprendeva l'antico castello di Pietralata, che insisteva di fatto sui resti di un'antica villa romana. Si deriv\u00f2 da questo luogo il nome di una famiglia che ne ebbe il possesso verso la fine del Medioevo; dobbiamo questa notizia a due carte conservate nell'Archivio Lateranense: in essa \u00e8 menzionato un Orazio di Pietralata, che viveva nel cominciare del XVI secolo (Archivi SS. Lat. Eccl. EXXI.33), nonch\u00e9 un Giovan Battista di Pietralata (stesso archivio EXXIV. 152), vescovo di Sant'Angelo in Vado. Ad essi successe dapprima la famiglia Lante e, dopo una cospicua divisione, i Ruberti, il principe Stanislao Poniatowski ed infine la famiglia Mazzetti che, riunendo nuovamente tutte le porzioni del fondo, ottenne dal papa Gregorio XVI l'erezione in Marchesato di Pietralata\".\nPassata successivamente ai Torlonia, nasce come una delle 12 \"borgate ufficiali\", realizzate dal Governatorato di Roma per trasferirvi, tra il 1935 e il 1940, gli sfrattati degli \"sventramenti edili\" operati da Mussolini al centro di Roma, in particolare delle zone intorno al Campidoglio, via del Teatro di Marcello, Fori Imperiali, San Giovanni, Porta Metronia e di viale Castrense.\nAttraversa varie fasi, e in particolare gli anni del fascismo con le casette da \"sette lire\", chiamate cos\u00ec per via del loro costo, costruite in quel periodo prive di bagni, cucine ed acqua corrente.\nIl 23 ottobre 1943, in un valloncello tra i campi che fiancheggiano la via Tiburtina, presso il caseificio di Ponte Mammolo, furono trucidati dalle SS nove partigiani del Movimento Comunista d'Italia-Bandiera Rossa, che avevano assaltato la caserma del Forte Tiburtino, al fine di procurarsi viveri, armi, munizioni e medicinali, e un ciclista estraneo all'azione, fermato sulla via Tiburtina (Eccidio di Pietralata). L'episodio si inquadra nell'ambito della Resistenza romana alle truppe di occupazione tedesche (settembre 1943-giugno 1944).\nNel 1953, vengono sostituite le vecchie casette con abitazioni pi\u00f9 moderne. A partire dal 1957, fino al 1964, i vecchi lotti vengono sostituiti dai palazzi.\nTutto questo s'intreccia con la profonda identit\u00e0 di borgata degli abitanti che, isolati dal contesto cittadino, trovarono nella Chiesa (San Michele Arcangelo a Pietralata), in particolare con le suore sacramentine, che contribuiranno con la scolarizzazione, e nel Partito Comunista, con l'organizzazione politica e le lotte per la casa, le principali istituzioni di riferimento.\nQuest'ultimo d\u00e0 anche vita nel 1968 alla \"Polisportiva Albarossa\" che giocava nel campo sportivo XXV Aprile.\nNegli anni cinquanta, fino alla fine degli anni settanta frequenti erano gli allagamenti dovuti alla costruzione del piano stradale al di sotto del livello del vicino fiume Aniene. Successivamente sono stati realizzati lavori che hanno rialzato il piano stradale. L'effetto di queste opere \u00e8 tuttora visibile; infatti alcuni esercizi commerciali sono al di sotto di via di Pietralata e i primi piani delle case sono divenuti pian terreni.\nGli unici punti di aggregazione erano un solo cinema, il mercato con la sua piazza, la parrocchia e la Casa del Popolo costruita nel 1967.\nAll'inizio degli anni settanta si combatte ancora contro l'analfabetismo: c'\u00e8 soltanto una scuola elementare, non esiste una scuola media n\u00e9 tanto meno una scuola superiore, ci sono i doppi turni e molti ragazzi interrompono presto gli studi.\nSi accentua la distinzione tra la parte alta di Pietralata e la parte bassa (storica), sia dal punto di vista economico che da quello politico.\nLa situazione di disagio viene descritta nei libri di Elsa Morante, \"La Storia\", di Pier Paolo Pasolini, \"Una vita violenta\", e \"Racconti romani\" di Alberto Moravia. Nel 1968 un ulteriore contributo alla conoscenza di Pietralata \u00e8 portato dal testo \"Un anno a Pietralata\" di Albino Bernardini, da cui nascer\u00e0 uno sceneggiato televisivo di Vittorio De Seta dal titolo \"Diario di un maestro\".\nFino al 1961 la borgata di Pietralata insisteva sul suburbio S. II Nomentano, quando venne promossa a ventunesimo quartiere Q. XXI.\nPietralata ha mutato il suo aspetto solo sul finire degli anni settanta quando la Giunta Luigi Petroselli ha iniziato a fare interventi sul territorio, ad esempio il gi\u00e0 citato rialzo stradale di via di Pietralata nel dicembre del 1979.\nNel 1990 verr\u00e0 inaugurata, nel quartiere, la stazione della linea B della metropolitana Pietralata e in seguito l'ospedale Sandro Pertini.\nNel 1998, recuperando i fondi rubati per la costruzione della metropolitana, la giunta dell'allora sindaco Francesco Rutelli promosse la costruzione di una piazza dove prima c'era una discarica di rottamazione, chiamata in un primo momento Piazza Risarcimento e in seguito alle proteste degli abitanti del quartiere, che la volevano intitolata a Pier Paolo Pasolini, venne chiamata Largo di Pietralata.\nCultura.\nCinema.\nIn questo quartiere sono state girate diverse scene di film.\nTelevisione.\nIn questo quartiere sono state girate diverse scene di serie televisive.\nFumetto.\nIn occasione dei cento anni dalla nascita di Albino Bernardini, sul n. 306 (8 ottobre 2017) del settimanale \"La Lettura\", supplemento culturale del \"Corriere della Sera\", sono state pubblicate due tavole a fumetti - sceneggiate da Giuseppe Pollicelli e disegnate da Ilaria Vescovo - dedicate all'autore di \"Un anno a Pietralata\". Intitolato \"Un maestro di borgata\", il fumetto, la cui azione si svolge nel 1966, \u00e8 ambientato sul Monte Pecoraro, un colle che si trovava di fronte a Tiburtino III e che venne spianato alla fine degli anni Sessanta del XX secolo.\nGeografia antropica.\nUrbanistica.\nNel territorio di Pietralata si estendono, oltre l'omonima zona urbanistica 5G, la zona 5C Tiburtino Nord e parte della zona 5H Casal de' Pazzi.\nOdonimia.\nLe vie pi\u00f9 antiche del quartiere, quelle della vecchia borgata, prendono il nome di materiali di origine minerale o vegetale. Altre vie sono dedicate a studiosi di geologia, geofisica, vulcanologia e paleontologia. Inoltre, sono presenti via dedicate a divinit\u00e0 della mitologia romana e greca e strade dedicate a giornalisti e scrittori.\nLa nuova viabilit\u00e0 costruita nei pressi della stazione di Roma Tiburtina \u00e8 stata dedicata a politici italiani del XX secolo. Alcuni toponimi si riferiscono a vegetali e prodotti agricoli o a toponimi locali.\nInfrastrutture e trasporti.\nL'estremit\u00e0 ovest del quartiere \u00e8 occupata dalla stazione di Roma Tiburtina, la seconda stazione ferroviaria della capitale ed importante scalo merci nazionale. \u00c8 un importante punto di collegamento tra tutti i mezzi pubblici, compresi treni locali, nazionali e internazionali (anche verso l'Aeroporto di Roma-Fiumicino), metropolitana e linee di autobus e pullman."}
{"id": "1664026", "revid": "125172103", "url": "https://it.wikipedia.org/wiki?curid=1664026", "title": "Haurietis Aquas", "text": " Haurietis Aquas \u00e8 la XXXII enciclica di Papa Pio XII, pubblicata il 15 maggio 1956, e dedicata alla devozione al Sacro Cuore di Ges\u00f9."}
{"id": "1664037", "revid": "436907", "url": "https://it.wikipedia.org/wiki?curid=1664037", "title": "Ministero dell'inferno", "text": "Ministero dell'inferno \u00e8 il primo album in studio del collettivo italiano TruceKlan, pubblicato il 13 marzo 2008 dalla Propaganda Records e dalla Vibrarecords.\nDescrizione.\nIl titolo dell'album \u00e8 basato su un gioco di parole che si \u00e8 originato dalla prima rima del brano \"Senza uscita\" di Noyz Narcos, presente in \"Verano zombie\" e che recita: \u00abMando un messaggio dall'inferno, un pacco bomba al ministero dell'interno\u00bb.\n\"Ministero dell'inferno\" vanta un gran numero di collaborazioni con esponenti della scena hip hop italiana, tra cui Danno, Fabri Fibra, Kaos e la Dogo Gang, e non, come Miss Violetta Beauregarde e i Cripple Bastards. Le basi create da Lou Chano contengono riferimenti espliciti al metal e alla musica industriale.\nI temi trattano retoricamente pi\u00f9 che altro il disagio esistenziale e la vita nell'ambiente di strada tramite un hardcore estremizzato, quasi horrorcore, tipico del TruceKlan (vedi \"Nato cattivo\", \"Regresso tumorale\" e \"Deragliamento personale\").\nLe canzoni.\nNella traccia \"Bloodbath\", Noyz Narcos, Duke Montana e Metal Carter rappano su un beat del beatmaker Lou Chano, ideatore e produttore del disco, che presenta parti di chitarra e basso suonate da Francesco Stoia dei Le Mani. Al brano \"Regresso tumorale\" ha partecipato il gruppo grindcore Cripple Bastards, eseguendo le parti di chitarra, basso e l'intero ritornello."}
{"id": "1664038", "revid": "125172090", "url": "https://it.wikipedia.org/wiki?curid=1664038", "title": "Luctuosissimi Eventus", "text": " Luctuosissimi Eventus \u00e8 la XXXIII enciclica di Papa Pio XII, pubblicata il 28 ottobre 1956.\nAi tragici eventi che sconvolsero l'Ungheria, Pio XII dedica tre brevi encicliche. Con la \" Luctuosissimi Eventus \" invita la cristianit\u00e0 intera ad indire pubbliche preghiere per ottenere al popolo ungherese, sconvolto da sanguinosa strage, la pace fondata sulla giustizia."}
{"id": "1664045", "revid": "125171998", "url": "https://it.wikipedia.org/wiki?curid=1664045", "title": "Laetamur Admodum", "text": "Laetamur Admodum \u00e8 la XXXIV enciclica di Papa Pio XII, pubblicata il 1\u00ba novembre 1956.\n\u00c8 la seconda breve enciclica che Pio XII dedica ai tragici eventi ungheresi del 1956. Pio XII insiste ancora sull'importanza della preghiera per il popolo ungherese ed insieme depreca l'altro conflitto armato, scoppiato frattanto nel Medio Oriente, non lontano dalla Terra Santa, dove gli angeli annunziarono, sulla culla del Bambin Ges\u00f9, la pace agli uomini di buona volont\u00e0."}
{"id": "1664046", "revid": "767487", "url": "https://it.wikipedia.org/wiki?curid=1664046", "title": "Tokmok", "text": "Tokmok (in chirghiso: \u0422\u043e\u043a\u043c\u043e\u043a/\"Tokmok\" in russo: \u0422\u043e\u043a\u043c\u0430\u043a/\"Tokmak\") \u00e8 una citt\u00e0 del Kirghizistan settentrionale, sita a est della capitale Bi\u0161kek, nella regione di \u010cuj.\nTokmok venne stabilita come avamposto militare settentrionale del Khanato di Kokand nel 1830 circa; trent'anni dopo cadde in mano ai russi che demolirono il forte. La citt\u00e0 moderna venne fondata il 13 maggio 1864 dal colonnello Mikhail Chernyayev.\nAttualmente, la citt\u00e0, dopo essere stata capoluogo di provincia, forma un distretto a s\u00e9 stante.\nEredit\u00e0 medievale.\nMalgrado la sua origine relativamente moderna, Tokmok si trova al centro della valle di \u010cuj, la quale era una preda ambita da molti conquistatori medievali: le rovine di Ak-Beshim, capitale del Khaganato turco occidentale, sono ad appena 8\u00a0km a sud ovest di Tokmok; si pensa che il poeta Li Bai della dinastia Tang sia nato in questa zona, come Yusuf Has Hajib, autore del \"Kutadgu Bilig\".\nCirca 15\u00a0km a sud di Tokmok si trova la torre di Burana, risalente all'XI secolo, sopra quello che si crede sia l'originario sito dell'antica cittadella di Balasagun, fondata dai sogdiani e successivamente per qualche tempo capitale del khanato karakhanide della quale oggi resta solo una collinetta di terra. Nei suoi pressi infatti sono state portate alla luce antiche pietre tombali e artefatti sciti, questi ultimi sono stati trasferiti nei musei di San Pietroburgo e Bi\u0161kek."}
{"id": "1664048", "revid": "125172081", "url": "https://it.wikipedia.org/wiki?curid=1664048", "title": "Datis Nuperrime", "text": " Datis Nuperrime \u00e8 la XXXV enciclica di Papa Pio XII, pubblicata il 5 novembre 1956.\n\u00c8 la terza breve enciclica che Pio XII dedica ai tragici eventi ungheresi del 1956. Pio XII assiste all'incalzare e al capovolgersi degli eventi ungheresi; per questo deplora solennemente lo spargimento di sangue, il rovesciamento delle istituzioni, i diritti umani violati da armi straniere; sono delitti che gridano vendetta presso Dio, che, come punisce i peccati dei singoli, colpisce anche, per le loro ingiustizie, i governanti e le nazioni. Il 10 novembre Pio XII rivolse al mondo intero un radiomessaggio per la libert\u00e0 e la pace."}
{"id": "1664050", "revid": "716642", "url": "https://it.wikipedia.org/wiki?curid=1664050", "title": "Leyton Orient Football Club", "text": "Il Leyton Orient Football Club, meglio noto come Leyton Orient, \u00e8 una societ\u00e0 calcistica inglese con sede nel quartiere di Leyton, nel borgo londinese di Waltham Forest. Milita attualmente nella Football League Two, la quarta serie del campionato inglese.\nFondato nel 1881 con il nome di \"Glyn Cricket Club\", inizi\u00f2 a dedicarsi al calcio nel 1888 con il nome di \"Orient\" e assunse la denominazione \"Leyton Orient Football Club\" dopo la seconda guerra mondiale. Ha partecipato ad un campionato inglese di First Division, la massima serie nazionale, nella stagione 1962-1963, annata che si chiuse con la retrocessione, malgrado tre grandi vittorie conseguite nell'arco di soli dodici giorni: contro i rivali del West Ham United, contro i futuri vincitori del campionato dell' e contro il . \nIl primatista di presenze con la formazione londinese \u00e8 Peter Allen, con 432 partite disputate dal 1965 al 1978. Dal 1937 lo stadio della squadra, che gioca in tenuta rossa, \u00e8 Brisbane Road, situato nel quartiere di Leyton; in precedenza la compagine londinese era di scena a Millfields e Lea Bridge Road. La sede del club si trova a Brisbane Road ed \u00e8 nota ufficialmente come Matchroom Stadium. \nI tifosi chiamano comunemente la squadra \"Orient\" o semplicemente \"The O's\".\nStoria.\nFondato nel 1881 con il nome di \"Glyn Cricket Club\", inizi\u00f2 a dedicarsi al calcio nel 1888 con il nome di \"Orient\" e si un\u00ec alla London League nel 1896 dopo il successo nella Clapham &amp; District League. Due anni dopo assunse il nome di \"Clapton Orient\" e nel 1907 entr\u00f2 nella Football League. \nRetrocesso in Second Division nel 1929, il club assunse la denominazione \"Leyton Orient Football Club\" dopo la seconda guerra mondiale. \nNel 1955-1956 vinse il titolo di Third Division South e nel 1961-1962 ottenne la promozione in First Division. \u00c8 quello l'unico campionato di massima serie cui ha partecipato il Leyton Orient, ma la stagione 1962-1963 si chiuse con la retrocessione, malgrado tre grandi vittorie conseguite nell'arco di soli dodici giorni: contro i rivali del West Ham United, contro i futuri vincitori del campionato dell' e contro il . \nAlla caduta in seconda serie segu\u00ec un'altra retrocessione, in terza serie, nel 1966. Rivinto il titolo di Third Division sotto la guida di Jimmy Bloomfield nel 1969-1970, la squadra trascorse gli anni '70 nella seconda serie inglese, vincendo due London Challenge Cup e raggiungendo la finale della Coppa anglo-scozzese nel 1976-1977 e le semifinali della FA Cup nel 1977-1978 (sconfitta per 3-0 contro l'), prima di retrocedere nel 1982 e di nuovo nel 1985. \nNel 1988-1989 ottenne la promozione in Third Division vincendo i play-off di Fourth Division, ma nel 1994-1995 retrocesse nuovamente. Tra l'ottobre del 1993 e il settembre del 1995, l'Orient non vinse nessuna partita di campionato in trasferta.\nNel 1995 la presidenza pass\u00f2 a Barry Hearn, dopo che il club fu messo in vendita alla cifra simbolica di 5 sterline dall'allora-presidente Tony Wood, le cui piantagioni di caff\u00e8 in Ruanda erano state distrutte durante la locale guerra civile. Il club rischi\u00f2 di cessare l'attivit\u00e0 e gli eventi furono filmati in un documentario televisivo intitolato \"\", prodotto da Open Media per il canale televisivo Channel 4. Il club ottenne la promozione in League One nel 2005-2006. \nGeraint Williams fu allenatore dal 5 febbraio 2009 al 3 aprile 2010, quando, in seguito alla sconfitta in casa 3-1 contro l'Hartlepool United, diede le dimissioni. A succedergli (dopo un breve interim di Kevin Nugent) fu Russell Slade. \nNel luglio del 2014 Hearn complet\u00f2 la cessione del club all'imprenditore italiano Francesco Becchetti. In tre anni il nuovo presidente rimedi\u00f2 due retrocessioni, con dieci cambi di allenatore. Slade rimase in panchina fino al 24 settembre 2014 e, dall'8 dicembre 2014, da Fabio Liverani, dopo che il ruolo era stato ricoperto per alcune settimane dal direttore sportivo Mauro Milanese, il quale non era riuscito a salvare la squadra dalla retrocessione nella Football League Two, la quarta serie inglese. \nNella stagione 2015-2016, in Football League Two, la squadra manc\u00f2 per sei punti l'accesso ai play-off, mentre la travagliata annata seguente, segnata da un rendimento pessimo e agitazioni contro Becchetti per il mancato pagamento degli stipendi, vide succedersi sulla panchina dei londinesi ben cinque tecnici e si concluse in modo disastroso, con la retrocessione in National League, la quinta serie inglese. Il Leyton salut\u00f2 dunque, dopo 112 anni di militanza, la Football League.\nNel 2017 si insedi\u00f2 il presidente Nigel Travis, che ingaggi\u00f2 l'allenatore Justin Edinburgh. Dopo il tredicesimo posto del 2017-2018, nel 2018-2019 la squadra riguadagn\u00f2 la promozione in Football League Two vincendo il campionato di quinta serie, raggiungendo in seguito la finale del FA Trophy.\nIl talent show.\nDal 4 dicembre 2014 al 7 maggio 2015 \u00e8 andato in onda su Agon Channel, canale televisivo di propriet\u00e0 di Francesco Becchetti, un talent show con l'obiettivo di trovare nuovi calciatori per il Leyton Orient per la stagione 2015-2016. Il programma \u00e8 andato in onda con una striscia quotidiana che raccontava gli allenamenti e la vita privata dei ragazzi selezionati, mentre le puntate in prima serata, incentrate su sfide ed eliminazioni, sono state condotte da Simona Ventura con la partecipazione di Fabio Galante, Fulvio Collovati e Nicola Berti nel ruolo di giudici e di diversi ospiti opinionisti a rotazione. Vincitori del programma: Jacopo Colangelo e Andrea Paloni.\nOrganico.\nRosa 2020-2021.\n\"Aggiornata al 18 dicembre 2020\".\n \nRosa 2019-2020.\n\"Aggiornata al 2 giugno 2020\".\n \nRosa 2018-2019.\nAggiornata al 16 febbraio 2019.\n "}
{"id": "1664051", "revid": "767487", "url": "https://it.wikipedia.org/wiki?curid=1664051", "title": "Beaufort (film)", "text": "Beaufort (in ebraico: \u05d1\u05d5\u05e4\u05d5\u05e8) \u00e8 un film di guerra del 2007 diretto da Joseph Cedar. \u00c8 stato co-scritto con Ron Leshem ed \u00e8 tratto proprio dal romanzo di Leshem \"Tredici soldati\". Il film parla di una unit\u00e0 delle Forze di difesa israeliane di stanza presso una montagna isolata dove \u00e8 posto il forte Beaufort, nel sud del Libano, durante il Conflitto del Libano meridionale, e il loro comandante, Liraz Librati, che \u00e8 stato l'ultimo comandante del castello di Beaufort, prima del ritiro israeliano del 2000.\nFu nominato all'Oscar al miglior film straniero.\nIl regista del film, egli stesso un veterano israeliano che era di stanza in Libano durante la prima guerra del Libano, utilizza i muri in pietra del castello di Beaufort come simbolo della futilit\u00e0 della guerra e del fatto che non ha mai un vero termine.\nCedar ha detto che \u00e8 stato influenzato dal film \"U-Boot 96\" e dai \"film bunker\" della Prima Guerra Mondiale durante la creazione dei tunnel sotterranei e labirinti di Beaufort. Ha anche detto che \"Orizzonti di gloria\" ha avuto una pesante influenza, in particolare nella scena del disinnesco della bomba. Informazioni storiche utili per la comprensione del film si trovano nell'articolo sulla cattura originale di Beaufort nel 1982 da parte dell'esercito israeliano.\nTrama.\nIl film si svolge nel 2000, l'anno del ritiro israeliano dalla Zona di Sicurezza israeliana nel sud del Libano. Racconta la vita quotidiana di un gruppo di soldati posizionati nella roccaforte dei Crociati del XII secolo del castello di Beaufort, i loro sentimenti e le loro paure, ed esplora i loro dilemmi morali nei giorni precedenti il ritiro e la fine dei 18 anni di conflitto nel sud del Libano.\nProduzione.\nIl film \u00e8 stato girato nella primavera del 2006 nella fortezza Nimrod, una montagna fortezza sulle alture del Golan. Le riprese sono state completate nel mese di giugno, un mese prima dello scoppio della seconda guerra del Libano."}
{"id": "1664059", "revid": "287204", "url": "https://it.wikipedia.org/wiki?curid=1664059", "title": "Bocaina", "text": ""}
{"id": "1664060", "revid": "17654", "url": "https://it.wikipedia.org/wiki?curid=1664060", "title": "Mastro Lupo", "text": ""}
{"id": "1664061", "revid": "1543377", "url": "https://it.wikipedia.org/wiki?curid=1664061", "title": "Giuseppe Mario Bellanca", "text": "Fu il progettista del primo monoplano a cabina chiusa realizzato negli Stati Uniti e fondatore nel 1927 della Bellanca Aircraft Company.\nBiografia.\nLa giovinezza.\nGiuseppe Mario nasce in Sicilia, a Sciacca, nella primavera del 1886, figlio del proprietario di un mulino e componente di una famiglia composta di otto tra fratelli e sorelle. Fin dalla giovane et\u00e0 dimostra attitudine agli studi, il che lo induce a trasferirsi, grazie all'aiuto di un fratello, a Milano per frequentare l'allora Istituto Tecnico, ora Politecnico. Nel 1908 riesce a conseguire la laurea in matematica, ma affascinato dallo sviluppo che l'aeronautica ha all'inizio del XX secolo decide di intraprendere gli studi per la seconda laurea, quelli in ingegneria. Durante quel periodo decide di progettare il suo primo velivolo, un aereo con configurazione propulsiva spingente, ma rendendosi conto che non aveva sufficienti fondi per ultimarne la costruzione si associ\u00f2 con Enea Bossi e Paolo Invernizzi. Con gli sforzi congiunti dei pionieri riusc\u00ec quindi a realizzare il primo volo di un velivolo interamente italiano, sia come concezione che come realizzazione, effettuato nei primi giorni di dicembre del 1909. Il successo dell'impresa, anche se il volo era stato di breve durata, spronarono Bellanca a progettare un secondo velivolo, questa volta con motore anteriore ed elica traente. Bench\u00e9 il velivolo fosse stato realizzato interamente, la mancanza degli ultimi fondi per dotarlo di un motore lo releg\u00f2 solo a uno studio di fattibilit\u00e0.\nL'emigrazione.\nNegli anni successivi il fratello Carlo, gi\u00e0 emigrato negli Stati Uniti d'America, e stabilitosi nel quartiere newyorkese di Brooklyn, lo invita a raggiungerlo e Giuseppe, spinto anche dalla possibilit\u00e0 di trovare pi\u00f9 interesse e fondi per la realizzazione dei suoi progetti aeronautici, decide, nel 1911, di varcare l'Oceano Atlantico e raggiungerlo. Comincia a costruirsi, appena arrivato negli Stati Uniti un aeroplano nel seminterrato della propria abitazione, facendosi aiutare dalla madre per le cuciture dei tessuti e dal padre per la carpenteria. Prima della fine dell'anno progetta il suo terzo velivolo, un aereo caratterizzato dall'ala alta a parasole, infatti negli aerei progettati da lui i montanti non si limitavano a sostenere l'ala ma aumentavano la portanza e perlomeno riducevano la resistenza. Dopo che la costruzione del nuovo apparecchio venne terminata Bellanca decise di conseguire un brevetto di volo presso il Mineola Field a Long Island, obiettivo raggiunto il 12 maggio 1912. Bellanca era un progettista brillante e innovativo e i suoi aerei furono tra i primi a montare motori raffreddati ad aria e ad avere, per questioni di aerodinamica, un abitacolo chiuso. Aveva l'abitudine di non tralasciare nessun dettaglio, financo l'aspetto esteriore del velivolo.\nDecise quindi di fondare una propria scuola di volo, la Bellanca Flying School, dove insegn\u00f2 lui stesso ai giovani piloti ad acquisire la capacit\u00e0 di condurre un mezzo aereo, attivit\u00e0 che intraprese fino al 1916. Tra i suoi studenti illustri vi fu anche Fiorello La Guardia, il futuro sindaco di New York, che una volta acquisito il brevetto ricambi\u00f2 il suo istruttore con una lezione di guida, dato che Bellanca non aveva conseguito ancora la patente per poter guidare un'automobile.\nL'attivit\u00e0 era florida ma la passione di Bellanca era rimasta comunque nella progettazione e nella realizzazione delle sue intuizioni. Costantemente in affanno per trovare finanziamenti lavor\u00f2, per un certo periodo alla Wright Corporation prima che questa si sfilasse dalla realizzazione di aeromobili. per cui quando la Maryland Pressed Steel Company di Hagerstown gli propose un posto come consulente non si fece sfuggire l'opportunit\u00e0. In quell'ambito progetta un biplano da addestramento, il CD, seguito in breve tempo dal CE, un suo ulteriore sviluppo, destinati ad essere proposti al Aviation Section, U.S. Signal Corps, in quegli anni impegnato nella partecipazione alla prima guerra mondiale. Con la fine del conflitto per\u00f2 i contratti di fornitura vennero cancellati e l'azienda posta in amministrazione controllata, per cui i progetti ancora una volta non si concretizzarono in una produzione in serie.\nNel 1921 si matur\u00f2 una nuova opportunit\u00e0 di lavoro. Un gruppo di investitori di Omaha decise di intraprendere un comune sforzo per poter fondare una nuova industria nel settore aeronautico al fine di espandere le possibilit\u00e0 economiche della propria citt\u00e0. Venne quindi contattato Bellanca come progettista, il quale, mentre stava realizzando un nuovo disegno, apprese che la societ\u00e0 appena stabilita era gi\u00e0 fallita. Tuttavia, grazie all'iniziativa di un'azienda motociclistica locale, la Victor Ross, furono reperiti i fondi necessari per completare la realizzazione del Bellanca CF, che venne successivamente citato dalla pubblicazione \"Janes's All the World's Aircraft\" \"il primo aereo da trasporto di impostazione moderna che venne progettato, costruito, e vol\u00f2 con successo negli Stati Uniti\". In quel contesto, Bellanca conobbe una ragazza, Dorothy Brown, la figlia del proprietario del velivolo e che partecip\u00f2 attivamente alla sua costruzione. Da quella conoscenza ne segu\u00ec una frequentazione che si concretizz\u00f2, il 18 novembre 1922, nel matrimonio tra i due. L'ultima sua realizzazione, lo SkyRocket II, del 1960, conquist\u00f2 diversi primati mondiali\nOpportunit\u00e0 mancata.\nNel 1927 progetta il Wright-Bellanca WB-2, battezzato \"Miss Columbia\", per la Wright Aeronautical Co.: Charles Augustus Lindbergh contatt\u00f2 l'azienda per acquistare l'aereo, ma per incomprensioni con il socio di Bellanca Charles A. Levine l'importante intesa sfum\u00f2. L'accordo, che prevedeva la vendita del velivolo per la cifra di 15000 dollari, non venne completato per la pretesa, giudicata assurda, di Levine, di scegliere i membri dell'equipaggio che dovevano accompagnare Lindberg. A questo punto Lindbergh, deluso e in tempi stretti per la configurazione di un nuovo aereo, scelse un altro velivolo, un modello derivato dal Ryan M-2 e battezzato \"Spirit of St. Louis\", con cui effettu\u00f2 la prima trasvolata atlantica in solitario, senza scalo, tra il 20 e il 21 maggio 1927, arrivando in 33 ore e 32 minuti nei pressi di Parigi. Pochi giorni dopo, il 4 giugno 1927, con il Wright-Bellanca WB-2 i piloti Clarence Chamberlin e Charles A. Levine conquistano il primato mondiale di durata effettuando la trasvolata atlantica New York - Eisleben (Germania) in 41 ore e 56 minuti, ad una velocit\u00e0 media di 150\u00a0km/h.\nVa ricordato che la prima trasvolata assoluta senza scalo dell'Oceano Atlantico fu effettuata dagli aviatori britannici John Alcock e Arthur Whitten Brown nel 1919.\nLa maturit\u00e0 professionale.\nIl 4 luglio 1927 fonda finalmente l'azienda che porter\u00e0 il suo nome e grazie al successo mediatico che ne segue la rivista Time gli dedica una copertina l'anno stesso.\nMalato di leucemia Bellanca muore a New York City nel 1960."}
{"id": "1664062", "revid": "287204", "url": "https://it.wikipedia.org/wiki?curid=1664062", "title": "Barra Bonita", "text": ""}
{"id": "1664067", "revid": "1305772", "url": "https://it.wikipedia.org/wiki?curid=1664067", "title": "Barra Bonita (San Paolo)", "text": "Barra Bonita \u00e8 un comune del Brasile nello Stato di San Paolo, parte della mesoregione di Bauru e della microregione di Ja\u00fa."}
{"id": "1664069", "revid": "287204", "url": "https://it.wikipedia.org/wiki?curid=1664069", "title": "Bocaina (San Paolo)", "text": "Bocaina \u00e8 un comune del Brasile nello Stato di San Paolo, parte della mesoregione di Bauru e della microregione di Ja\u00fa."}
{"id": "1664070", "revid": "93556", "url": "https://it.wikipedia.org/wiki?curid=1664070", "title": "Flamine diale", "text": "Il flamine diale (latino \"Flamen Dialis\") era il sacerdote dell'antica Roma preposto al culto di Giove Capitolino. \nFunzioni e prerogative.\nEra l'unico tra i sacerdoti che poteva presenziare nel Senato con il diritto alla sedia \"curule\" ed alla toga \"pretesta\". Presenziava al rito della \"confarreatio\" ed egli stesso doveva essere sposato con questo rito. \nIl flamine diale doveva portare sempre un copricapo di cuoio bianco dalla strana foggia, l\"apex\" o \"albogalerus\". In cima all\"apex\" era fissato un ramoscello di ulivo dalla cui base si dipartiva in filo di lana.\nLa sua persona, inviolabile, era permanentemente circonfusa di sacralit\u00e0, tanto che al suo passaggio doveva cessare ogni attivit\u00e0 lavorativa ed essere rispettato il silenzio per non disturbare il suo costante contatto con Giove di cui era la \"statua vivente\".\nDurante le epiclesi, e comunque ogni qual volta pronunciava il nome di Giove, doveva sempre alzare le braccia al cielo.\nLe limitazioni del flamine.\nIl flamine diale rivestiva una particolare importanza e sacralit\u00e0 in quanto quasi personificazione vivente di Giove, di cui celebrava i riti, e godeva di grandi onori, ma, proprio per la sua funzione, era sottoposto a molteplici limitazioni, divieti e obblighi, come peraltro la propria moglie, la flaminica diale. Secondo Aulo Gellio il flamine diale era sottoposto alle seguenti limitazioni:\nLa flaminica.\nSecondo Gellio, anche la flaminica diale doveva osservare divieti simili (\"eaedem ferme caerimoniae sunt flaminicae Dialis\"), pi\u00f9 altri suoi particolari (\"alias seorsum aiunt observitare\"): doveva portare una veste colorata (\"quod venenato operitur\"), doveva mettere un germoglio di albero \"felice\" nello scialle (\"et quod in rica surculum de arbore felici habet\"), non doveva salire pi\u00f9 di tre scalini se non si trattava di una scala \"greca\" cio\u00e8 coperta da entrambi i lati (\"et quod scalas, nisi quae Graecae appellantur, escendere ei plus tribus gradibus religiosum est atque etiam\"), quando partecipava alla processione degli Argei non si doveva ornare la testa, n\u00e9 pettinare i capelli (\"cum it ad Argeos, quod neque comit caput neque capillum depectit\")."}
{"id": "1664071", "revid": "25152", "url": "https://it.wikipedia.org/wiki?curid=1664071", "title": "Flamine Diale", "text": ""}
{"id": "1664077", "revid": "101775351", "url": "https://it.wikipedia.org/wiki?curid=1664077", "title": "Peter Hill-Wood", "text": "Nato a Kensington, Londra, viene ricordato specialmente per essere stato il presidente dell'."}
{"id": "1664078", "revid": "287204", "url": "https://it.wikipedia.org/wiki?curid=1664078", "title": "Aparecida d'Oeste", "text": "Aparecida d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664080", "revid": "287204", "url": "https://it.wikipedia.org/wiki?curid=1664080", "title": "Asp\u00e1sia", "text": "Asp\u00e1sia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664081", "revid": "287204", "url": "https://it.wikipedia.org/wiki?curid=1664081", "title": "Jales", "text": "Jales \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664083", "revid": "287204", "url": "https://it.wikipedia.org/wiki?curid=1664083", "title": "Marin\u00f3polis", "text": "Marin\u00f3polis \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664085", "revid": "767487", "url": "https://it.wikipedia.org/wiki?curid=1664085", "title": "Percy Sands", "text": ""}
{"id": "1664087", "revid": "20654", "url": "https://it.wikipedia.org/wiki?curid=1664087", "title": "Cahal Brandan Daly", "text": ""}
{"id": "1664088", "revid": "767487", "url": "https://it.wikipedia.org/wiki?curid=1664088", "title": "George Male", "text": ""}
{"id": "1664089", "revid": "392684", "url": "https://it.wikipedia.org/wiki?curid=1664089", "title": "Comptometer", "text": "La Comptometer \u00e8 un tipo di calcolatrice meccanica (o elettromeccanica) prodotta dal 1887 fin verso il 1970.\nLa Comptometer fu la prima calcolatrice dotata di tastiera per l'immissione dei dati a essere prodotta industrialmente. In particolare fu la prima addizionatrice a pressione di tasti; ossia, a differenza della maggior parte delle calcolatrici prodotte successivamente, la pressione di un tasto provoca la somma del corrispondente valore nella corretta posizione decimale, senza bisogno di ulteriori operazioni, come l'azionamento di una manovella o la pressione del tasto \"=\".\n\"Comptometer\" era un marchio registrato della \"Felt and Tarrant Manufacturing Company\" di Chicago (in seguito \"Comptometer Corporation\" e poi \"Victor Comptometer Corporation\"). Il progetto originale della macchina venne brevettato nel 1887 dallo statunitense Dorr Felt che realizz\u00f2 il primo prototipo usando una scatola di spaghetti, da cui il nomignolo di \"Macaroni box\" dato ai primi modelli in legno. Dal 1904 l'involucro divenne di metallo ramato e il nomignolo venne cambiato in \"Shoe box\".\nCapacit\u00e0.\nI tasti erano disposti in colonne, una per ogni posizione decimale. Ognuna aveva nove tasti con le cifre da 1 a 9. Ogni colonna di tasti era un modulo a s\u00e9 stante. Quindi vennero realizzate Comptometer con \"capacit\u00e0\" diverse o con colonne speciali che le rendevano adatte per calcoli non decimali (ad es. valute e misure inglesi).\nNelle mani di un operatore esperto (\"comptometrista\") queste macchine erano estremamente rapide nell'eseguire addizioni. Infatti tutte le cifre significative potevano essere immesse simultaneamente, usando entrambe le mani e senza perdere tempo a scrivere gli zeri. Poich\u00e9 per eseguire delle semplici somme con una calcolatrice la maggior parte del tempo viene persa nell'immissione dei dati, La \"Comptometer\" poteva addirittura competere in velocit\u00e0 con una moderna calcolatrice elettronica nell'esecuzione di lunghe serie di addizioni. Di conseguenza in alcune applicazioni, per quanto molto limitate, queste macchine rimasero in uso per circa un secolo, ben oltre l'introduzione delle calcolatrici elettroniche. Inoltre, per la solidit\u00e0 della costruzione e la bont\u00e0 dei materiali impiegati, le singole macchine restarono spesso in funzione per decine d'anni.\nBench\u00e9 la Comptometer fosse essenzialmente un'addizionatrice, poteva essere usata anche per eseguire moltiplicazioni, sottrazioni e divisioni per complemento (si notino le ), seppure in modo abbastanza complesso.\nIl difetto maggiore della Comptometer era la mancanza di un dispositivo di stampa che permettesse una rapida verifica dei dati immessi.\nVarianti e imitazioni.\nLa variante storicamente pi\u00f9 importante \u00e8 senz'altro il \"Comptograph\", una delle primissime calcolatrici dotate di un meccanismo di scrittura dei dati. Questa non ebbe il successo che ci si aspettava, probabilmente a causa della difficile convivenza tra il meccanismo di stampa e quello di calcolo \"a pressione dei tasti\". Per un'addizionatrice stampante \u00e8 pi\u00f9 naturale seguire l'approccio utilizzato da Burroughs e che ritroviamo nelle calcolatrici moderne: prima si impostano i dati e poi si aziona una leva o un motore che esegue gli eventuali calcoli e stampa.\nCome gi\u00e0 accennato, la \"Comptometer\" venne prodotta in diversi modelli successivi. Da segnalare il \"modello K\" del 1934, con cui inizia la produzione di \"Comptometer\" azionate elettricamente.\nLa \"Felt and Tarrant\" produsse anche degli \"Educator\", tastiere ridotte e senza meccanismo di calcolo, per addestrare i comptometristi.\nPi\u00f9 in generale, il termine \"Comptometer\" divenne quasi un nome generico per indicare tutte le addizionatrici meccaniche \"a pressione di tasti\". Tra queste la pi\u00f9 nota e diffusa fu sicuramente la concorrente Burroughs \"Calculator Class 5\" che venne introdotta nel 1912, sfruttando il fatto che il brevetto originale di Felt era scaduto e che la macchina poteva, quindi, essere copiata. Comunque, fin dai primi esemplari, la Burroughs introdusse interessanti miglioramenti tecnici e funzionali.\nNel 1949 alcuni macchinari obsoleti, usati per il vecchio \"Modello J\", furono ceduti alla \"ACCA\" di Milano che li utilizz\u00f2 per produrre le \"Addicalco\".\nDopo il 1961 venne concessa una licenza di produzione all'inglese \"Sumlock\".\nLa tedesca \"Torpedo\", la \"Sumlock\" e la danese \"Contex\" introdussero delle versioni \"economiche\" con solo 5 tasti per colonna. Per sommare cifre superiori a 5, bisognava premere pi\u00f9 tasti (6=3+3, ..., 9=5+4=3+3+3). Le Contex avevano una meccanica leggermente diversa e furono prodotte anche da ditte giapponesi (\"Add-Matic\") e cecoslovacche (\"Nisa C\")."}
{"id": "1664090", "revid": "599013", "url": "https://it.wikipedia.org/wiki?curid=1664090", "title": "Ordine del Santissimo Redentore", "text": "L'Ordine del Santissimo Redentore (in latino \"Ordo Sanctissimi Redemptoris\") \u00e8 un ordine monastico di diritto pontificio fondato nel 1731 da Maria Celeste Crostarosa con l'aiuto di Alfonso Maria de' Liguori: le monache, dette Redentoriste o Redentoristine, pospongono al loro nome la sigla O.SS.R.\nStoria.\nLe origini dell'ordine risalgono al monastero fondato nel 1720 a Scala da Maurizio Filangieri, preposito generale della congregazione missionaria dei Pii operai: pur non essendo canonicamente aggregato all'ordine iniziato da san Francesco di Sales, il monastero osservava la regola delle visitandine.\nEra direttore spirituale della comunit\u00e0 di Scala il pio operaio Tommaso Falcoia, futuro vescovo di Castellammare di Stabia.\nDopo la soppressione del conservatorio delle carmelitane di Marigliano, dove avevano trascorso cinque anni come religiose, nel 1724 entrarono nel monastero di Scala le tre sorelle Crostarosa: Giulia, Orsola e Giovanna. Esse erano state avviate a Scala da Falcoia, che avevano conosciuto nel 1723 mentre il missionario si trovava a predicare a Marigliano.\nMentre era ancora novizia Giulia, che aveva preso il nome di suor Maria Celeste del Santo Deserto, ebbe una serie di esperienze mistiche che la ispirarono a fondare una nuova famiglia religiosa, dedicata al Santissimo Salvatore. Maria Celeste prepar\u00f2 anche una nuova regola monastica, che present\u00f2 come rivelata da Ges\u00f9 il 25 aprile 1725. Falcoia, non senza esitazione, ader\u00ec alla proposta di riforma del monastero secondo le intuizioni della Crostarosa, ma all'esecuzione del progetto si opposero il vescovo, il preposito generale dei Pii operai e alcune suore.\nNel 1730 Alfonso Maria de' Liguori fu inviato da Tommaso Falcoia a predicare gli esercizi spirituali alle monache di Scala. Ebbe cos\u00ec modo di incontrare Maria Celeste e di esaminarne le rivelazioni e la regola, rimanendone favorevolmente colpito.\nGrazie al sostegno del Liguori, che persuase il vescovo di Ravello, Nicola Guerriero, ad autorizzare la riforma del cenobio secondo i propositi della Crostarosa, il 13 maggio 1731 (festa di Pentecoste) la nuova regola fu introdotta nel monastero di Scala; tale regola fu approvata da papa Benedetto XIV con il breve \"In supremo\" dell'8 maggio 1750, che ottenne il regio \"exequatur\" il 1\u00ba dicembre 1751.\nI voti solenni furono emessi per la prima volta l'11 maggio 1752 e in questa occasione fu introdotta nel monastero la clausura papale. Biagio Chiarelli, vescovo di Ravello, approv\u00f2 le costituzioni monastiche il 10 maggio 1762.\nA causa di difficolt\u00e0 interne, nel 1733 la Crostarosa fu costretta a lasciare il monastero di Scala; dopo cinque anni si stabil\u00ec a Foggia, nel nuovo monastero del Santissimo Salvatore, introducendovi la sua regola il 9 marzo 1738.\nNel 1766 le monache di Scala iniziarono un nuovo monastero a Sant'Agata de' Goti, citt\u00e0 sede vescovile di Alfonso Maria de' Liguori.\nIl primo monastero fuori dal territorio italiano fu fondato a W\u00e4hring, presso Vienna, dal redentorista Joseph-Amand Passerat: egli invi\u00f2 due religiose (Maria Alfonsa Dijon e Maria Anna Giuseppa Welsersheimb) a formarsi presso le monache di Sant'Agata de' Goti; ottenuta l'approvazione imperiale l'11 novembre 1830, il 25 gennaio 1831 la comunit\u00e0 di W\u00e4hring pot\u00e9 adottare la regola e l'abito delle redentoriste.\nNei decenni successivi, nuovi monasteri sorsero Belgio (1841), Paesi Bassi (1848), Francia (1875), Regno Unito (1897), Spagna (1904), Canada (1905), Brasile (1921).\nAbito.\nNella sua autobiografia, parlando della sua visione del 25 aprile 1745, in cui Ges\u00f9 le aveva ispirato la fondazione del nuovo istituto, la Crostarosa descrisse il Salvatore vestito di una tunica di colore rosso fosco e di un mantello di colore cielo sereno.\nSu questo modello, la fondatrice stessa confezion\u00f2 gli abiti di cui rivest\u00ec le prime religiose il 6 agosto 1731. Essi erano costituiti da una tunica rossa stretta in vita da una cintura di panno dello stesso colore, da un mantello azzurro, da una tela bianca con un velo nero da portare sul capo; erano completati da scarpe o sandali bianchi, da un'immagine del Salvatore da portare sul petto, da una corona del rosario da tenere alla cintura e, nelle funzioni pubbliche, da una corona di spine da indossare sul capo.\nDopo il Concilio Vaticano II l'abito fu notevolmente semplificato: scomparve la corona di spine, l'immagine di Cristo fu sostituita da una medaglia del Redentore e l'utilizzo del mantello celeste fu riservato a occasioni particolarmente solenni.\nNegli statuti approvati nel 1985 si consente ai vari monasteri di adattare l'abito ai climi e alle regioni, pur raccomandando la conservazione di una certa uniformit\u00e0 mantenendo il colore rosso dell'abito e il velo nero.\nCarisma e diffusione.\nLe redentoriste sono monache dedite alla vita contemplativa, con voti solenni e clausura papale.\nCome contemplative, le redentoriste si impegnano a \"vivere l'ansia di redenzione e liberazione che l'uomo e tutta la creazione continuano a sperimentare; contemplare il disegno salvifico del Padre, che culmina in Cristo; intercedere, in comunione con tutta la Chiesa, per la salvezza del mondo\".\nOgni monastero \u00e8 autonomo e, oltre alle costituzioni e alle norme comuni dell'ordine, segue statuti propri: gli organi di governo della comunit\u00e0 sono il capitolo, la priora e il suo consiglio, costituito da una vicepriora, una segretaria e due consigliere, tutte elette dal capitolo.\nL'ordine \u00e8 strettamente legato alla Congregazione del Santissimo Redentore e rappresenta il ramo contemplativo della famiglia redentorista, ma i monasteri non hanno alcuna dipendenza giuridica dalla congregazione maschile che, comunque, assicura alle religiose l'assistenza spirituale.\nI monasteri delle redentoriste sono diffusi in Africa (Angola, Burkina Faso), nelle Americhe (Argentina, Brasile, Canada, Colombia, Haiti, Messico, Per\u00f9, Stati Uniti d'America, Venezuela), in Asia (Filippine, Giappone, Kazakistan, Thailandia), in Europa (Austria, Francia, Germania, Irlanda, Italia, Paesi Bassi, Polonia, Slovacchia, Spagna) e in Australia.\nAl 31 dicembre 2011, l'ordine contava 34 monasteri e 366 religiose."}
{"id": "1664091", "revid": "111302270", "url": "https://it.wikipedia.org/wiki?curid=1664091", "title": "Cerchi di Yff", "text": "Nella geometria del triangolo, cerchi di Yff sono due triplette di cerchi di Johnson (cio\u00e8 congruenti e intersecantesi in un unico punto) di cui ogni cerchio \u00e8 tangente a due lati del triangolo. Per il teorema di Johnson inoltre ciascuna tripletta individua anche un cerchio di Johnson-Yff.\nDue triplette.\nEsistono due tipi di cerchi di Yff:\nnoti inoltre, l'inraggio \"r\" e il circumraggio \"R\" i loro raggi dei cerchi di Yff o Johnson-Yff sono:\nil rapporto fra i due raggi \u00e8:formula_3\nper quanto riguarda invece le coordinate trilineari dei centri queste diventano\nin cui basta semplicemente cambiare con il raggio \u03c1 omologo.\nCentri.\nX(55).\nX(55) \u00e8 il punto di incontro dei cerchi di Yff di prima specie con coordinate trilineari:\ncoordinate baricentriche\nil punto \u00e8 anche il centro di omotetia del triangolo tangenziale, del triangolo intangente, ed extangente.\nX(56).\nX(56) \u00e8 il punto di incontro dei cerchi di Yff di prima specie con coordinate trilineari:\ncoordinate baricentriche\nX(1478).\nX(1478) \u00e8 il centro del cerchio di Johnson-Yff di prima specie che forma con i punti \"Y\"a, \"Y\"b, \"Y\"b, un sistema ortico; le sue coordinate trilineari:\ncoordinate baricentriche:\ndove f(A,B,C) = 1 + 2 cos B cos C."}
{"id": "1664092", "revid": "287204", "url": "https://it.wikipedia.org/wiki?curid=1664092", "title": "Mes\u00f3polis", "text": "Mes\u00f3polis \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664098", "revid": "287204", "url": "https://it.wikipedia.org/wiki?curid=1664098", "title": "Nova Cana\u00e3 Paulista", "text": "Nova Cana\u00e3 Paulista \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664099", "revid": "599013", "url": "https://it.wikipedia.org/wiki?curid=1664099", "title": "Charlie George", "text": ""}
{"id": "1664101", "revid": "599013", "url": "https://it.wikipedia.org/wiki?curid=1664101", "title": "Jock Rutherford", "text": ""}
{"id": "1664102", "revid": "1926649", "url": "https://it.wikipedia.org/wiki?curid=1664102", "title": "Steve Bould", "text": ""}
{"id": "1664106", "revid": "36426", "url": "https://it.wikipedia.org/wiki?curid=1664106", "title": "Publio Cornelio Scipione Africano Maggiore", "text": ""}
{"id": "1664111", "revid": "54253", "url": "https://it.wikipedia.org/wiki?curid=1664111", "title": "Batteria di Baghdad", "text": "La Batteria di Baghdad \u00e8 un manufatto risalente alla dinastia dei Parti (247 aC -224 d.C.) in Persia. L'oggetto divenne noto al pubblico solo nel 1938, quando il tedesco Wilhelm K\u00f6nig lo trov\u00f2 nelle collezioni del Museo nazionale iracheno, istituzione nella quale lavorava. Nel 1940, dopo essere ritornato a Berlino, K\u00f6nig diede alle stampe un libretto sul quale esponeva la tesi secondo la quale il manufatto in questione poteva essere stato una cella galvanica utilizzata per placcare in oro oggetti in argento.\nDatazione e descrizione.\nIl manufatto consiste in una giara di terracotta di circa 13 cm di altezza contenente un cilindro di rame, ottenuto arrotolando un sottile foglio dello stesso materiale, il quale a sua volta conteneva una singola barra di ferro, la quale era isolata dal cilindro tramite un tappo di asfalto. Il cilindro non era a tenuta stagna, e questo permetteva alla soluzione elettrolita di giungere a contatto con la barra di ferro. Il livello di corrosione dei componenti interni ha portato alcuni studiosi a supporre che come soluzione elettrolitica si sia potuto utilizzare aceto, succo di limone o succo d'uva.\nK\u00f6nig suppose che l'oggetto potesse essere stato costruito durante il dominio dei Parti, in quanto la porzione del villaggio sottoposta a scavi archeologici risaliva appunto a quel periodo (250 a.C.-224 d.C.). Tuttavia, secondo il dottor St. John Simpson, del dipartimento del Vicino Oriente del British Museum, il contesto originale del sito e la sua stratigrafia non furono registrati in maniera corretta; in pi\u00f9 lo stile della ceramica \u00e8 Sasanide (224 - 640), sempre sotto dominio persiano. Tutto questo porta Simpson a supporre una datazione pi\u00f9 recente.\nLa maggior parte dei componenti della \"batteria\" non \u00e8 direttamente databile. La ceramica potrebbe essere datata tramite la termoluminescenza, ma questo indicherebbe solo la data della \"cottura\" del vaso, non del suo assemblaggio. Diversamente, lo studio della diffusione degli ioni indicherebbe solo la data dell'interramento.\nCongetture sul funzionamento.\nIpotesi della batteria.\nRame e ferro costituiscono una coppia elettrochimica la quale, in presenza di un elettrolita, genera una differenza di potenziale (misurabile in volt). K\u00f6nig osserv\u00f2 numerosi oggetti di argento rivestiti da una sottilissima patina d'oro ritrovati nell'antico Iraq e suppose che furono placcati utilizzando batterie composte da pi\u00f9 celle. Dopo la Seconda guerra mondiale, Willard Gray dimostr\u00f2 che una riproduzione del manufatto produceva corrente elettrica se veniva riempito con succo d'uva. W. Jansen utilizz\u00f2 al posto del succo d'uva il benzochinone (alcuni coleotteri producono naturalmente i chinoni) e l'aceto ottenendo risultati ancora pi\u00f9 significativi.\nTuttavia, anche tra coloro che sono concordi nell'identificare nel manufatto una batteria, l'ipotesi dell'elettroplaccatura non gode pi\u00f9 di molta stima. Oggi si pensa che gli oggetti dorati osservati da K\u00f6nig siano stati placcati tramite un processo a fuoco tramite mercurio.\nTest eseguiti da Arne Eggebrecht hanno dimostrato che per eseguire una placcatura di appena un micrometro sono necessarie \"molte\" celle. In conclusione la potenza generata dal manufatto sarebbe troppo bassa. Paul Keyser ipotizz\u00f2 che un sacerdote potesse utilizzare la cella per una sorta di elettro-agopuntura o per stupire e meravigliare dei fedeli elettrificando delle statue di metallo.\nIl programma televisivo \"MythBusters\" di Discovery Channel ha dimostrato che \u00e8 molto plausibile che antiche popolazioni utilizzassero il manufatto per eseguire delle placcature o per l'elettrostimolazione. Bisogna dire, per\u00f2, che la potenza generata da una sola cella \u00e8 risultata sempre troppo bassa, e per eseguire i vari test sono sempre state utilizzate celle collegate in serie tra loro.\nIpotesi non elettrica.\nGli scettici dicono che i test e le riproduzioni eseguite dimostrano solo che era possibile realizzare una sorta di cella galvanica, non che essa sia stata realizzata realmente. Inoltre, se si intende il manufatto come una batteria, sorgono diversi problemi di interpretazione:\nAlcuni osservano che l'oggetto somiglia moltissimo ad altri manufatti utilizzati per il trasporto di rotoli sacri dalla vicina Seleucia, presso il Tigri. La decomposizione dei rotoli avrebbe potuto creare un ambiente acido e intaccare cos\u00ec gli elementi interni.\nPolemiche e confronti.\nAlcuni hanno affermato che questi manufatti dimostrano come l'energia elettrica fosse gi\u00e0 conosciuta nell'antichit\u00e0. Tuttavia, anche se si ammettesse che la sua effettiva natura \u00e8 di dispositivo elettrico, questo non comporta una reale comprensione dei fenomeni elettrici, tant'\u00e8 che non migliorarono mai il loro progetto iniziale.\nSe la \"Batteria di Baghdad\" fosse stata realmente una cella galvanica, i suoi costruttori potrebbero non aver compreso appieno tutti i principi fisici che la governano. Per esempio gli antichi Greci conoscevano i fenomeni elettrostatici prodotti dall'ambra, ma non compresero mai il perch\u00e9 del loro manifestarsi.\nNei testi dei Parti ancora non sono stati individuati dei riferimenti a fenomeni elettrici n\u00e9 su un loro diretto utilizzo. Potrebbe darsi che le \"pile\" fossero utilizzate solo in un contesto mistico.\nLe \"Batterie di Baghdad\", se utilizzate in serie, avrebbero potuto generare una tensione considerevole. Per confronto, i primi esperimenti eseguiti da Alessandro Volta utilizzavano celle molto simili, anche se pi\u00f9 grandi, capaci di sviluppare 30 volt.\nDopo diverse congetture furono ritrovati altri esemplari di questo oggetto in altri siti, inoltre si scopr\u00ec che gli stessi vengono utilizzati tutt'ora nei bazar per la doratura e l'argentatura .\nTest sulla teoria.\nL'idea che la batteria potrebbe aver prodotto livelli di energia elettrica utilizzabile \u00e8 stata messa alla prova almeno in due circostanze.\nNella serie televisiva inglese \"Arthur C. Clarke's Mysterious World\" del 1980, l'egittologo Arne Eggebrecht utilizz\u00f2 una riproduzione della batteria, piena di succo d'uva, che produsse mezzo volt di elettricit\u00e0, dimostrando che avrebbe potuto placcare una statuetta di argento in due ore utilizzando una soluzione di cianuro d'oro.\nNel programma televisivo \"MythBusters\" (29\u00aa puntata del 23 marzo 2005) furono collegate tra loro 10 \"Batterie di Baghdad\" costruite a mano e riempite di succo di limone come elettrolita le quali generarono una tensione continua di 4 volt. La domanda che pose la trasmissione fu: \"A cosa servivano queste antiche batterie?\"\nLa trasmissione diede tre possibili risposte: galvanizzazione, uso medico (elettro-agopuntura) e esperienza religiosa.\nIn effetti la \"batteria\" di 10 celle aveva abbastanza potenza da placcare un piccolo oggetto. Tramite due elettrodi a forma di ago si poteva eseguire una elettro-agopuntura, ma quando le batterie si esaurivano, la sensazione del paziente migrava verso il dolore.\nPer \"testare\" l'esperienza religiosa fu costruita una replica dell'Arca dell'Alleanza completa di cherubini. Invece di collegare le ali dei cherubini alle \"Batterie di Baghdad\", furono collegate ad un generatore elettrico. Chi toccava l'arca sentiva un forte senso di oppressione al petto.\nAnche se le \"Batterie di Baghdad\" non furono utilizzate, si \u00e8 dedotto che la loro bassa potenza avrebbe comunque generato nei fedeli che non avevano nessuna idea di corrente elettrica e dei suoi effetti la sensazione di una \"presenza divina\"."}
{"id": "1664112", "revid": "287204", "url": "https://it.wikipedia.org/wiki?curid=1664112", "title": "Palmeira d'Oeste", "text": "Palmeira d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664113", "revid": "287204", "url": "https://it.wikipedia.org/wiki?curid=1664113", "title": "Paranapu\u00e3", "text": "Paranapu\u00e3 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664115", "revid": "287204", "url": "https://it.wikipedia.org/wiki?curid=1664115", "title": "Pontalinda", "text": "Pontalinda \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664118", "revid": "110157", "url": "https://it.wikipedia.org/wiki?curid=1664118", "title": "Populina", "text": "Populina \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664119", "revid": "599013", "url": "https://it.wikipedia.org/wiki?curid=1664119", "title": "Ferrovia Verona-Rovigo", "text": "La ferrovia Verona\u2013Rovigo \u00e8 una linea ferroviaria di propriet\u00e0 statale che collega due capoluoghi di provincia del Veneto: Verona e Rovigo. Snodo principale \u00e8 Legnago. Centri principali attraversati sono anche Bovolone, Cerea, Badia Polesine, Lendinara.\nL'infrastruttura \u00e8 gestita da RFI, mentre il servizio passeggeri \u00e8 effettuato da treni regionali Trenitalia e Sistemi Territoriali.\nLa linea \u00e8 a binario unico, tranne lungo due tratti a doppio binario:\nStoria.\nLa linea ferroviaria fu costruita e completata tra il 1876 e il 1877 e aperta in tempi successivi secondo questo schema:\nFino al 1986, i convogli della linea passavano per la stazione di Dossobuono utilizzando il tronco per Isola della Scala, nonostante esistesse gi\u00e0 dal 1924 il tratto diretto, appartenente alla linea Bologna\u2013Verona. Il traffico sul tronco Dossobuono-Isola della Scala \u00e8 stato soppresso nel 1986, mentre la dismissione \u00e8 stata ufficializzata con decreto del Ministero dei trasporti n. 73 del 15 aprile 1987.\nDal 14 giugno 2009 la gestione del servizio ferroviario regionale \u00e8 passata alla Sistemi Territoriali che svolge l'esercizio per conto di Trenitalia.\nNel 2017, 2018 e 2019 la linea rientra tra le 10 linee peggiori d'Italia secondo il rapporto annuale \"Pendolaria\" di Legambiente.\nPercorso.\nLa ferrovia, partendo dalla stazione di Verona Porta Nuova, percorre il tratto della ferrovia Verona-Bologna fino ad Isola della Scala, toccando il Bivio/Posto di comunicazione Santa Lucia, l'ex Stazione di Verona Ca' di David, quella di Buttapietra e l'ex Stazione/Posto di Movimento Caselle.\nFino al 1986, la linea percorreva il tratto della ferrovia Verona-Mantova-Modena fino a Dossobuono dalla quale poi si diramava instradando i treni sul tracciato per Castel d'Azzano e Vigasio in direzione di Isola della Scala.\nIl tracciato originale della linea tuttavia era ancora differente ed in comune con l'originaria linea per Bologna: staccatosi dalla stazione di Porta Nuova, la linea correva ad ovest e quasi parallela allo Stradone S.Lucia, insinuandosi poi tra le attuali vie Isarco, Novara e Serchio. Nel punto in cui il tracciato intersecava con un passaggio a livello l'attuale via Dora Baltea era posta la fermata di S.Lucia, il cui fabbricato viaggiatori \u00e8 tuttora esistente. La linea quindi dopo aver lasciato sulla sinistra il vecchio tracciato per Bologna, sotto-passava quello pi\u00f9 recente sempre diretto alla citt\u00e0 felsinea, per poi reinnestarsi nell'attuale linea per Mantova e Modena. Prima del 1914, con l'apertura all'esercizio della Nogara-Isola della Scala, la stazione del comune veronese era situata a nord-est dello scalo odierno.\nPoco dopo Isola della Scala, la linea si dirama dalla Verona-Bologna, in direzione di Bovolone, Legnago e Rovigo. Dopo aver raggiunto e superato l'abitato di Tarmassia, frazione di Isola della Scala, servita fino al 1949 da una fermata, la linea entra nel territorio del comune di Bovolone. Alla progressiva chilometrica 32+249, \u00e8 collocato il passaggio a livello con la SP24 \u201cdel Serraglio\u201d presso la quale, , esisteva un casello ferroviario. Dopo questo passaggio a livello i binari procedono rettilinei, in direzione sud-est e, dopo circa due chilometri, la linea \u00e8 sottopassata dalla circonvallazione Nord di Bovolone: un'opera che ha permesso la soppressione di alcuni passaggi livello tra gli anni novanta e gli anni duemila.\nPoco prima del passaggio a livello della SP20 \"dell'Adige e del Tartaro\", situato sulla progressiva chilometrica 36+077, i binari curvano leggermente verso sinistra e poi proseguono rettilinei per circa 700 m giungendo, dopo aver scavalcato un sottopassaggio pedonale che conduce al Parco Valle del Menago e con un ponte il fiume Menago, alla stazione di Bovolone."}
{"id": "1664120", "revid": "287204", "url": "https://it.wikipedia.org/wiki?curid=1664120", "title": "Rubin\u00e9ia", "text": "Rubin\u00e9ia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664122", "revid": "599013", "url": "https://it.wikipedia.org/wiki?curid=1664122", "title": "Iud", "text": ""}
{"id": "1664124", "revid": "287204", "url": "https://it.wikipedia.org/wiki?curid=1664124", "title": "Santa Albertina", "text": "Santa Albertina \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664125", "revid": "287204", "url": "https://it.wikipedia.org/wiki?curid=1664125", "title": "Santa Clara d'Oeste", "text": "Santa Clara d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664126", "revid": "827882", "url": "https://it.wikipedia.org/wiki?curid=1664126", "title": "Here with Me (Dido)", "text": "Here with Me \u00e8 un brano della cantante Dido, primo singolo estratto dall'album di esordio \"No Angel\". \nLa traccia, scritta da Dido insieme a Pascal Gabriel e Paul Statham, \u00e8 nello stile preferito dell'artista. Il testo racconta lo stato di rapimento e incredulit\u00e0 della prima fase dell'innamoramento.\nLa canzone \u00e8 stata utilizzata come colonna sonora del telefilm statunitense \"Roswell\".\n\"Here with Me\" \u00e8 presente anche all'interno della commedia romantica del 2003 \"Love Actually e del film Bounce\".\nIl video.\nEsistono due differenti video per \"Here with Me\". Il primo \u00e8 stato registrato nel 2000 negli Stati Uniti, in bianco e nero e con bassa qualit\u00e0; Una nuova versione fu fortunatamente girata da Liz Friedlander nel 2001 a Toronto, divenendo quella ufficiale oggi conosciuta.\nIl primo clip fu girato con risorse minime, e probabilmente si decise di rifarlo quando fu ritenuto pi\u00f9 chiaro il potenziale commerciale del brano. Il secondo si concentrava totalmente sul personaggio."}
{"id": "1664128", "revid": "339392", "url": "https://it.wikipedia.org/wiki?curid=1664128", "title": "Dido Armstrong", "text": ""}
{"id": "1664129", "revid": "287204", "url": "https://it.wikipedia.org/wiki?curid=1664129", "title": "Santa F\u00e9 do Sul", "text": "Santa F\u00e9 do Sul \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664132", "revid": "287204", "url": "https://it.wikipedia.org/wiki?curid=1664132", "title": "Santa Rita d'Oeste", "text": "Santa Rita d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664134", "revid": "287204", "url": "https://it.wikipedia.org/wiki?curid=1664134", "title": "Santa Salete", "text": "Santa Salete \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664135", "revid": "110157", "url": "https://it.wikipedia.org/wiki?curid=1664135", "title": "Ni\u017eneudinsk", "text": "Ni\u017eneudinsk (anche traslitterata come \"Nizhneudinsk\") \u00e8 una citt\u00e0 della Siberia sudorientale (Oblast' di Irkutsk), situata nel pedemonte settentrionale dei monti Sajany, sulle sponde del fiume \u010cuna (che nel suo corso superiore viene chiamato \"Uda\"), 506 km a nordovest del capoluogo Irkutsk; \u00e8 il capoluogo amministrativo del distretto omonimo.\nFondata durante l'avanzata dei cosacchi verso oriente, nel 1648, con il nome di \"Pokrovskij Gorodok\", si svilupp\u00f2 nei decenni seguenti come centro commerciale per lo smercio dei prodotti del luogo (essenzialmente prodotti forestali e oro); ottenne lo \"status\" di citt\u00e0 nel 1783.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1664136", "revid": "287204", "url": "https://it.wikipedia.org/wiki?curid=1664136", "title": "Santana da Ponte Pensa", "text": "Santana da Ponte Pensa \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664145", "revid": "400518", "url": "https://it.wikipedia.org/wiki?curid=1664145", "title": "Sottrazione per complemento", "text": "La sottrazione per complemento era il metodo utilizzato per eseguire la sottrazione e la divisione con le addizionatrici meccaniche pi\u00f9 semplici.\nTali macchine mancavano di un apposito meccanismo di sottrazione. Per eseguire l'operazione formula_1, l'operatore sommava ad formula_2 la quantit\u00e0 formula_3, il cosiddetto \"complemento\" di formula_4 a formula_5, dove formula_6 \u00e8 il numero massimo di cifre rappresentabili sull'addizionatrice.\nIn pratica, la sottrazione per complemento si effettua sommando al minuendo un addendo formato dal complemento a 10 della cifra significativa (non nulla) di ordine pi\u00f9 basso del sottraendo e il complemento a 9 di tutte le cifre (del sottraendo) alla sua sinistra.\nPer semplificare il lavoro degli operatori, sui tasti delle antiche addizionatrici veniva indicato pi\u00f9 in grande il loro valore per la somma e, pi\u00f9 in piccolo, il complemento a 9. Alcune addizionatrici avevano anche un dispositivo che evitava di dover sommare i 9 iniziali.\nL'utilizzo del complemento per effettuare le sottrazioni non \u00e8 ovviamente limitato ai numeri rappresentati in base decimale e veniva applicato anche ad addizionatrici prodotte per operare con valute o unit\u00e0 di misura non decimali. Nella programmazione degli attuali calcolatori elettronici viene ampiamente usato il complemento a due con finalit\u00e0 simili.\nSottrazione.\nPer capire il funzionamento di questo metodo di calcolo, si pensi di operare con un'addizionatrice in grado di eseguire solo somme (ad es. Comptometer) e in grado di lavorare con solo 5 cifre. Inserire un numero che termina con pi\u00f9 di 5 zeri (nell'esempio 100.000) equivale a non inserire nulla, in quanto sulla addizionatrice entrerebbero solo gli zeri finali.\nNella terminologia introdotta successivamente dall'Informatica si verifica un overflow, senza particolari conseguenze negative, tranne la perdita delle cifre significative.\nTale caratteristica pu\u00f2 essere per\u00f2 sfruttata per sottrarre. Infatti su un'addizionatrice con 5 cifre, \nin quanto nell'aritmetica dell'addizionatrice formula_8. Ci\u00f2 permette di sommare formula_9 (complemento di formula_4 a formula_11) invece di sottrarre formula_4, operazione che la macchina non \u00e8 in grado di compiere.\nAd esempio, \nin quanto la cifra formula_15 iniziale dei risultati non pu\u00f2 apparire sul \"totalizzatore\", il dispositivo su cui viene rappresentato il risultato, che ha solo 5 cifre.\nDivisione.\nLa divisione sulle calcolatrici meccaniche avveniva per sottrazioni successive. Nelle macchine pi\u00f9 complesse l'operazione era quasi completamente automatizzata. Su quelle in cui perfino la sottrazione non era \"diretta\", ma per complemento, si doveva ricorrere a degli accorgimenti semplici, ma non banali, per rendere \"semi-automatico\" il lavoro dell'operatore. \nAd esempio, l'operazione \nsi sarebbe svolta nel seguente modo:\nSi sarebbe potuta continuare l'operazione per ottenere un quoziente con una o pi\u00f9 cifre decimali. Le variazioni sono facilmente intuibili: basta utilizzare una seconda virgola sul totalizzatore."}
{"id": "1664146", "revid": "287204", "url": "https://it.wikipedia.org/wiki?curid=1664146", "title": "S\u00e3o Francisco (San Paolo)", "text": "S\u00e3o Francisco \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664147", "revid": "430054", "url": "https://it.wikipedia.org/wiki?curid=1664147", "title": "Linge Chen", "text": ""}
{"id": "1664148", "revid": "16575", "url": "https://it.wikipedia.org/wiki?curid=1664148", "title": "Street fighter III", "text": ""}
{"id": "1664149", "revid": "287204", "url": "https://it.wikipedia.org/wiki?curid=1664149", "title": "Tr\u00eas Fronteiras", "text": "Tr\u00eas Fronteiras \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664151", "revid": "287204", "url": "https://it.wikipedia.org/wiki?curid=1664151", "title": "Ur\u00e2nia", "text": "Ur\u00e2nia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664152", "revid": "439868", "url": "https://it.wikipedia.org/wiki?curid=1664152", "title": "Vit\u00f3ria Brasil", "text": "Vit\u00f3ria Brasil \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Jales."}
{"id": "1664153", "revid": "123541400", "url": "https://it.wikipedia.org/wiki?curid=1664153", "title": "Thank You (Dido)", "text": "Thank You \u00e8 una canzone di Dido, secondo singolo estratto dal primo album \"No Angel\", pubblicato il 12 dicembre 2000. Il brano alla sua uscita era gi\u00e0 ampiamente conosciuto, essendo stato inserito nella colonna sonora del film Sliding Doors del 1998, e visto che un campionamento di tutta la prima strofa era stato usato nel brano di Eminem \"Stan\" dell'anno prima.\nLa canzone.\nLa canzone sarebbe stata dedicata all'ex fidanzato Bob, la cui relazione, durata sette anni, era allora in pieno corso.\nIl brano \u00e8 una dichiarazione d'amore espressa senza troppa retorica e per semplici immagini di quotidianit\u00e0. Musicalmente \u00e8 una breve canzone pop dalla struttura piuttosto leggera, basata sul semplice alternarsi di strofa e ritornello. La strofa ha una melodia pi\u00f9 malinconica, con accordi in minore e un ritmo martellante, sui quali si descrivono, non senza ironia, sensazioni comuni di una giornata grigia e piena di avversit\u00e0. L'atmosfera muta improvvisamente e radicalmente nel ritornello, che spazza via tutta la tristezza precedente.\nIl brano \u00e8 presente in alcuni episodi della terza stagione della serie TV \"Dawson's Creek\".\nIl video.\nIl video prodotto per \"Thank You\", diretto da Dave Meyers, nella sceneggiatura non sviluppa il tema della canzone ma in qualche modo ne estende il messaggio, prendendo spunto da una particolare frase dell'ultima strofa (\"and even if my house falls down\"). Dido interpreta il ruolo di vittima di uno sfratto, con poliziotti e ufficiali giudiziari che la portano via a forza da una villetta incastrata fra due grattacieli ed evidentemente ultima superstite di un'implacabile speculazione edilizia. La situazione drammatica contrasta efficacemente sia con la leggerezza del brano, sia con la serenit\u00e0 della protagonista, cui tutto sembra scivolare addosso e che tratta con tranquilla superiorit\u00e0 l'esercito di operai intenti a smontarle la casa. Il video si chiude con Dido che guarda il villino che crolla sotto i colpi dei demolitori, ma poi va per la sua strada senza fare una piega, rappresentando simbolicamente la capacit\u00e0 di resistere alle avversit\u00e0 della vita di chi sia sostenuto da vera forza interiore."}
{"id": "1664155", "revid": "180131", "url": "https://it.wikipedia.org/wiki?curid=1664155", "title": "Criterio della massima parsimonia", "text": "Il criterio della massima parsimonia, utilizzato negli studi di biologia evolutiva, nella sua forma pi\u00f9 generale afferma che, tra le possibili ipotesi filogenetiche, sia opportuno scegliere quella pi\u00f9 semplice in grado di spiegare i dati rilevati. In altre parole viene favorita la ricostruzione filogenetica che spiega la presenza o l'assenza dei caratteri presi in considerazione con il minor numero di cambiamenti evolutivi.\nQuesto principio, utilizzato soprattutto in passato, \u00e8 uno strumento di ricerca usato per determinare la parentela tra i taxa in esame individuando il minor numero di mutazioni possibili per generare, dal \u201cprogenitore\u201d, i propri discendenti. Nel caso di un'analisi cladistica, tra tutti i possibili cladogrammi sar\u00e0 preferibile scegliere quello con il minor numero di nodi . Oggi, a questo principio \u00e8 spesso preferito il ricorso al \"Metodo della massima verosimiglianza\"."}
{"id": "1664156", "revid": "287204", "url": "https://it.wikipedia.org/wiki?curid=1664156", "title": "Nizneudinsk", "text": ""}
{"id": "1664158", "revid": "80339", "url": "https://it.wikipedia.org/wiki?curid=1664158", "title": "Nizhneudinsk", "text": ""}
{"id": "1664163", "revid": "404338", "url": "https://it.wikipedia.org/wiki?curid=1664163", "title": "Epsilon zero", "text": "In matematica, \u03b50 \u00e8 il pi\u00f9 piccolo numero transfinito che non pu\u00f2 essere raggiunto partendo da 0 ed eseguendo un numero finito di operazioni di addizioni di numeri ordinali pi\u00f9 l'operazione \u03b1\u2192\u03c9\u03b1, dove \u03c9 \u00e8 il numero ordinale transfinito pi\u00f9 piccolo.\n\u00c8 dato da\novvero il limite della sequenza\nLa sua forma normale di Cantor \u00e8 \nI numeri che hanno questa caratteristica (cio\u00e8 i formula_4 tali che formula_5) sono detti numeri epsilon; il pi\u00f9 piccolo di questi \u00e8 appunto formula_6, mentre il formula_7-esimo \u00e8 denotato da formula_8.\nL'ordinale \u03b50 \u00e8 numerabile (esistono anche ordinali non numerabili).\nQuesto ordinale \u00e8 importante in molte dimostrazioni per induzione, in quanto in molti casi l'induzione transfinita \u00e8 richiesta solamente fino a \u03b50 (come ad esempio nel teorema di Goodstein). \u00c8 stato usato da Gerhard Gentzen per dimostrare la coerenza dell'aritmetica di Peano: insieme al secondo teorema di incompletezza di G\u00f6del, questo dimostra che l'aritmetica di Peano non pu\u00f2 provare la sua fondatezza (\u00e8 l'ultimo ordinale con questa propriet\u00e0: per questo nell'analisi degli ordinali \u00e8 usata come misura della forza della teoria dell'aritmetica di Peano).\nQuesto simbolo fu ideato dal matematico tedesco Georg Cantor.\nAlberi con radice.\nGli alberi finiti con radice possono essere usati per rappresentare tutti gli ordinali inferiori a \u03b50 nel seguente modo. \nUn albero finito con radice \"T\" rappresenta l'ordinale \nformula_9\ndove \u03b11\u2265...\u2265\u03b1\"n\" sono gli ordinali rappresentati dagli \"n\"\u22650 alberi con radice ottenuti cancellando la radice di \"T\" e gli archi ad essa collegati. "}
{"id": "1664165", "revid": "827882", "url": "https://it.wikipedia.org/wiki?curid=1664165", "title": "Hunter (Dido)", "text": "Hunter \u00e8 il terzo singolo estratto da \"No Angel\", album di debutto della cantante Dido. Il video del brano \u00e8 stato girato da Matthew Rolston."}
{"id": "1664169", "revid": "767487", "url": "https://it.wikipedia.org/wiki?curid=1664169", "title": "Stettin Palver", "text": "Stettin Palver \u00e8 un personaggio immaginario del ciclo della Fondazione di Isaac Asimov, introdotto nel libro Fondazione anno zero.\nIncontrato casualmente da Hari Seldon nella Biblioteca Galattica questo personaggio si riveler\u00e0 in seguito dotato di straordinari poteri mentali, capaci di modificare a piacimento i pensieri altrui. Individuato dalla nipote di Seldon, Wanda (anche lei dotata di poteri analoghi), entrer\u00e0 a far parte del Progetto storiografico. \u00c8 il figlio di un precedente collaboratore di Seldon, nel frattempo morto; un lontano discendente di Stettin, Preem Palver, sar\u00e0 Primo Oratore (ovvero il membro pi\u00f9 importante della Seconda Fondazione) a Trantor."}
{"id": "1664170", "revid": "1645459", "url": "https://it.wikipedia.org/wiki?curid=1664170", "title": "Ef - a tale of memories", "text": "ef - a tale of memories \u00e8 un anime del 2007 diretto da Shin \u014cnuma e tratto da una serie di visual novel e manga dal titolo \"ef - a fairy tale of the two.\". Nel 2006 \u00e8 stato tratto dall'opera originale anche uno show radiofonico in Giappone mentre nel 2008 \u00e8 uscita la seconda serie dell'anime \"ef - a tale of melodies\".\nStruttura.\nL'anime \u00e8 suddiviso in due storie parallele che si avvicendano nei 12 episodi, senza mai ricongiungersi se non nel messaggio finale, ognuna delle quali ha i propri personaggi distinti che, in realt\u00e0, sono legati tra loro attraverso conoscenze avute alcuni anni prima. L'unico punto di contatto tra i due mondi \u00e8 il rapporto che lega Chihiro Shindo a Kei Shindo, sorelle divise da un terribile incidente in giovane et\u00e0 che ha segnato irrimediabilmente la prima.\nLe 2 storie si svolgono in 2 citt\u00e0 (inesistenti nella realt\u00e0) distinte ma identiche, poich\u00e9 l'una \u00e8 la copia sorta in Australia dopo che la prima, in Giappone, era stata in parte distrutta da un terremoto, ma entrambe si chiamano \"Otowa\". Particolare \u00e8 anche la mancanza di un momento fisso comune a tutte le puntate per l'esecuzione delle sigle iniziali e finali e, perci\u00f2, talvolta la sigla di apertura \u00e8 posta quasi al centro dell'episodio o quella di chiusura pochi minuti prima della fine. Le sigle vengono cos\u00ec impiegate anche per dividere gli avvenimenti dei 2 differenti filoni narrativi. Seguendo la serie bisogna prestare attenzione a ci\u00f2 per non perdere parti importanti della storia.\nTrama.\nDurante una passeggiata solitaria Renji Aso incontra una curiosa ragazza presso una stazione ferroviaria in disuso. Chihiro Shindo, questo \u00e8 il suo nome, indossa una grossa benda su un occhio e sembra non frequentare la scuola del paese come gli altri. I due decidono di incontrarsi nuovamente i giorni successivi e nasce cos\u00ec una forte amicizia, finch\u00e9 la giovane non confida un terribile segreto al suo nuovo amico: per via di un incidente anni prima soffre di un disturbo della memoria, non riuscendo a ricordare nulla di ci\u00f2 che \u00e8 avvenuto tredici ore prima. Quindi ogni giorno \u00e8 costretta ad annotare su un diario ogni cosa che fa e per questo motivo ogni mattina per lei \u00e8 come incontrasse Renji Aso per la prima volta.\nHiro Hirono \u00e8 un giovane disegnatore di manga. Il giorno di Natale, mentre si sta recando a casa dei suoi amici per festeggiare, incontra Miyako Miyamura, una ragazza che dimostra subito di avere un certo interesse per lui e che per questo si contrappone subito a Kei Shindo, la migliore amica di Hiro che segretamente nutre un forte sentimento per il ragazzo.\nDurante l'intera serie, in alcuni momenti di crisi emotiva e psicologica, i vari personaggi avranno degli incontri fugaci con Yuuko Amamiya, che con brevi frasi dar\u00e0 loro consigli e li motiver\u00e0 a perseguire i loro obiettivi, per poi sparire sempre nel nulla. Dopo i titoli di coda dell'ultimo episodio, si assiste ad un incontro tra Yuuko e Yu Himura, ripreso nella parte finale della seconda serie, \"ef - a tale of melodies\"."}
{"id": "1664171", "revid": "19933", "url": "https://it.wikipedia.org/wiki?curid=1664171", "title": "Mobile Suit Zeta Gundam", "text": ""}
{"id": "1664176", "revid": "14835796", "url": "https://it.wikipedia.org/wiki?curid=1664176", "title": "Biblioteca 2.0", "text": ""}
{"id": "1664187", "revid": "767487", "url": "https://it.wikipedia.org/wiki?curid=1664187", "title": "Salvo D'Acquisto (film)", "text": "Salvo D'Acquisto \u00e8 un film del 1974 diretto da Romolo Guerrieri. Racconta della vicenda umana di Salvo D'Acquisto, il sottufficiale dei carabinieri che si consegn\u00f2 ai tedeschi il 23 settembre 1943 in modo da salvare 22 ostaggi civili dalla fucilazione.\nTrama.\nLa vicenda del protagonista \u00e8 ambientata, con fedelt\u00e0 storica, dopo la caduta di Mussolini (25 luglio) e la proclamazione dell'armistizio (8 settembre), con tutte le dure vicende per la popolazione e la lotta partigiana contro i tedeschi. Il confronto avviene soprattutto fra il popolano socialista, Rubino, sostenitore della lotta armata contro i tedeschi e il vice-brigadiere Salvo d'Acquisto che preferisce rimanere fra la gente di Torre in Pietra per aiutarla e difenderla. Occorre pi\u00f9 coraggio a restare che a scappare sul monti. Un aspetto molto valido della resistenza, nel suo umile contributo, messo, di solito, cos\u00ec poco in rilievo. Intanto nasce un tenero idillio fra Salvo e Martina. L'occasione di difendere la povera gente si presenta, quando, accidentalmente, lo scoppio di una bomba uccide due soldati tedeschi. La rappresaglia \u00e8 che venti uomini di Torre in Pietra debbano essere fucilati. Sopraggiunge Salvo per sostenere che quei popolani sono innocenti. Ma il vice-brigadiere viene maltrattato e destinato a scavare con gli altri la fossa, se non si trova il colpevole. Allora l'eroico Salvo d'Acquisto si dichiara colpevole, per salvare quella povera gente, innocente, e viene fucilato."}
{"id": "1664189", "revid": "123905208", "url": "https://it.wikipedia.org/wiki?curid=1664189", "title": "Litavicco", "text": "Gaio Giulio Cesare parla di Litavicco in alcuni paragrafi del VII libro del \"De bello Gallico\": il giovane nobile eduo, mentre nel 52 a.C. il proconsole romano era impegnato nella battaglia di Gergovia (odierna Gergovia), insieme ai suoi fratelli e altri giovani si lasci\u00f2 corrompere da Convittolitave, al quale Cesare aveva assegnato la magistratura degli Edui. Il magistrato diede a loro del denaro e li esort\u00f2 a ribellarsi alla dominazione romana, dicendo loro che se gli Edui, popolo molto autorevole in Gallia, avessero cambiato partito, i Romani non avrebbero avuto pi\u00f9 modo di rimanere in Gallia. Del resto Cesare, diceva il magistrato, aveva reso a questa trib\u00f9 un grande beneficio, ma non aveva fatto altro che riconoscere l'assoluta legittimit\u00e0 delle sue ragioni. Perch\u00e9 mai, dunque, gli Edui dovevano ricorrere al giudizio di Cesare, e non piuttosto i Romani alla sentenza degli Edui? Litavicco e gli altri giovani furono convinti dalle parole del magistrato e dal denaro. Iniziarono quindi a cercare un pretesto per convincere gli Edui a prendere le armi contro i Romani. Si decise di porre Litavicco a capo di diecimila uomini da inviare a Cesare, che li aveva richiesti come rinforzo. I suoi fratelli avrebbero raggiunto Cesare prima di lui. Mettono a punto il piano in tutti gli altri particolari. Litavicco assunse il comando dell'esercito e, quando si trovava a circa trenta miglia da Gergovia, convoc\u00f2 i suoi uomini e li sobill\u00f2 con l'inganno contro i Romani, torturando a morte alcuni Romani che erano in viaggio con lui. Cesare fu informato dei fatti dall'eduo Eporedorige, che supplic\u00f2 il proconsole di non permettere agli Edui di venir meno all'alleanza con il popolo romano a causa delle sconsiderate azioni di alcuni giovani; egli chiese anche di tener conto delle conseguenze, se tante migliaia di uomini si fossero unite ai nemici. Senza alcun indugio Cesare guid\u00f2 fuori dall'accampamento quattro legioni e la cavalleria, lasciando a presidio del campo il legato Gaio Fabio con due legioni. All'arrivo di Cesare gli Edui, vedendo che, al contrario di quanto aveva detto loro Litavicco, Viridomaro ed Eporedorige erano vivi, capirono l'inganno del giovane e cominciano a tendere le mani in segno di resa, a gettare le armi, a implorare la grazia. Litavicco fugg\u00ec allora coi suoi fedeli a Gergovia. Cesare risparmi\u00f2 l'esercito eduo."}
{"id": "1664191", "revid": "123541386", "url": "https://it.wikipedia.org/wiki?curid=1664191", "title": "White Flag", "text": "White Flag \u00e8 il singolo che anticipa l'uscita del secondo album della cantante Dido \"Life for Rent\" del 2003.\nIl brano.\nIl singolo ottiene un incredibile successo in tutto il mondo, raggiungendo le vette delle classifiche dei singoli pi\u00f9 venduti in diversi paesi, compresa l'Italia, restando tutt'oggi il maggior successo commerciale della cantante, nonch\u00e9 uno dei brani pi\u00f9 rappresentativi della sua discografia.\nIl brano ottenne anche una nomination ai Grammy Awards come \"miglior performance pop femminile\", premio che poi and\u00f2 a \"Beautiful\" di Christina Aguilera.\nIl video.\nIl video di \"White Flag\" \u00e8 stato girato dal regista Joseph Kahn e figura un'apparizione dell'attore David Boreanaz."}
{"id": "1664196", "revid": "194688", "url": "https://it.wikipedia.org/wiki?curid=1664196", "title": "Linden, Texas", "text": ""}
{"id": "1664201", "revid": "88740", "url": "https://it.wikipedia.org/wiki?curid=1664201", "title": "Arrows A6", "text": "L' Arrows A6 fu una vettura di Formula 1 che venne utilizzata dalla scuderia inglese nella stagione 1983 e all'inizio della stagione 1984. Progettata da Dave Wass veniva spinta dal motore Ford Cosworth DFV, montato su una monoscocca di alluminio ed era dotata di cambio Hewland FGA400 e pneumatici Goodyear. La vettura era sostanzialmente l'adattamento al nuovo regolamento tecnico della vettura del 1982. Erano infatti state vietate le minigonne e introdotto il fondo piatto tra asse anteriore e posteriore. La soluzione adottata da Dave Wass prevedeva le fiancate rastremate di fronte alle ruote, una soluzione a cui il piccolo team era arrivato contemporaneamente alla McLaren.\nFormula 1.\nIl suo miglior risultato fu il quinto posto ottenuto in due occasioni (con Marc Surer nel Gran Premio degli Stati Uniti-Ovest 1983 e con Thierry Boutsen nel Gran Premio di San Marino 1984); ottenne inoltre tre sesti posti (due con Surer nel 1983 e uno con Boutsen nel 1984). Part\u00ec dalla terza fila con Surer nel Gran Premio degli Stati Uniti-Est 1983.\nFormula 3000.\nIl telaio venne impiegato anche nella prima edizione del campionato europeo di F3000, nel 1985, in cui era ammesso l'uso di vetture di F1 degli anni precedenti, motorizzate con propulsori da 3000 cm\u00b3.\nL'A6 venne utilizzata in quattro gare dal team \"Roger Cowman Racing\", con alla guida Slim Borgudd. Il miglior risultato fu il quarto posto nel Gran Premio di Roma a Vallelunga."}
{"id": "1664203", "revid": "767487", "url": "https://it.wikipedia.org/wiki?curid=1664203", "title": "Wanda Seldon", "text": "Wanda Seldon \u00e8 un personaggio immaginario del ciclo della Fondazione di Isaac Asimov.\nNipote di Hari Seldon, sar\u00e0 colei che dar\u00e0 avvio, assieme a Stettin Palver e a Bor Alurin alla Seconda Fondazione su Trantor.\nDotata di poteri mentali straordinari che le permettono di influenzare la volont\u00e0 altrui, fin da piccola rivela questo particolare dono, al punto che Hari Seldon, deciso a scoprire altri individui come lei, chiede una mappatura completa del suo DNA per individuarvi eventuali anomalie: il test tuttavia d\u00e0 riscontro negativo. Crescendo la ragazza collabora attivamente al Progetto storiografico, sostituendo validamente Yugo Amaryl dopo la sua scomparsa. Di l\u00ec a poco tuttavia, perder\u00e0 i genitori e la sorella minore, nel frattempo trasferitisi su Santanni, un Mondo Esterno della Galassia, a seguito della rivolta del Vicer\u00e9 della provincia. Queste scomparse accentuano il suo legame con l'unica figura parentale rimastale, Hari Seldon, del quale diventer\u00e0 la guardia del corpo, respingendo efficacemente alcuni aggressori grazie ai suoi poteri mentali. Tuttavia, nulla pu\u00f2 nel convincere alcuni uomini d`affari a continuare a finanziare il Progetto storiografico, riuscendovi in un secondo momento grazie al supporto di Stettin Palver, giovane dotato di poteri analoghi ai suoi, che in seguito diventer\u00e0 suo compagno."}
{"id": "1664208", "revid": "1718925", "url": "https://it.wikipedia.org/wiki?curid=1664208", "title": "Mobile Suit Gundam 00", "text": " \u00e8 una serie televisiva anime prodotta dalla Sunrise che fa parte della metasaga di \"Gundam\". La prima stagione della serie si \u00e8 conclusa sulle emittenti televisive giapponesi MBS e TBS. La serie, iniziata il 6 ottobre 2007, ha visto concludere la prima stagione il 29 marzo successivo; la seconda stagione \u00e8 iniziata nell'ottobre 2008 per concludersi il 29 marzo 2009.\n\u00c8 diretto da Seiji Mizushima e scritto da Y\u014dsuke Kuroda, il character design \u00e8 curato da Yun K\u014dga. La serie \u00e8 stata annunciata per la prima volta da Sunrise con un trailer di 15 secondi il 2 giugno 2007.\n\"Mobile Suit Gundam 00\" \u00e8 la prima serie della saga \"Gundam\" ad essere realizzata in alta definizione ed \u00e8 anche la prima ambientata nella linea temporale dell'Anno Domini.\nPersonaggi e mobile suit.\n\u00c8 nato nella repubblica del Krugis dove ha combattuto da quando era bambino ed \u00e8 stato salvato dall'intervento di un misterioso Mobile Suit, lo \"0 Gundam\", pilotato dall'allora celestial being Ribbons Almark. Setsuna durante la sua infanzia ha fatto parte dell'organizzazione terroristica medio orientale denominata KPSA, avente come capo Ali Al-Saachez, un mercenario senza alcuno scrupolo, dalle capacit\u00e0 combattive davvero straordinarie.\nDopo questa esperienza \u00e8 entrato a far parte dell'organizzazione segreta chiamata Celestial Being, dove gli \u00e8 stato dato il nome in codice Setsuna F. Seiei. \u00c8 un ragazzo tranquillo e riservato che mantiene le proprie emozioni per s\u00e9 anche se compie azioni a volte imprevedibili e impulsive. Il suo Gundam \u00e8 il GN-001 Exia, conosciuto anche come Seven Swords gundam, infatti l'armamento prevede una spada metallica equipaggiata sul braccio destro, due spade lunghe attaccate alla vita, ed infine altre quattro beam saber (spade a lama energetica) nascoste nella cintura. \u00c8 interpretato da Mamoru Miyano.\nCome tutti i Gundam dei Celestial Being, l'Exia \u00e8 dotato di un GN drive, un reattore solare che gli fornisce energia quasi illimitata. Le particelle GN generate dalla fornace solare conferiscono ai Gundam notevole mobilit\u00e0 e la capacit\u00e0 di interferire nei sistemi di telecomunicazione e localizzazione quali i radar, oltre che la capacit\u00e0 di concentrarle fino a generare un vero e proprio scudo di particelle. L'Exia \u00e8 progettato principalmente per il combattimento ravvicinato e pu\u00f2 essere fornito di sette differenti spade per generi diversi di missioni e avversari. Il suo arsenale a lungo raggio \u00e8 limitato al fucile della GN Sword e di due Gn Vulcans installati nei rispettivi avambracci. L'exia, come la maggior parte dei gundam vanta una versatilit\u00e0 fuori dal comune, infatti \u00e8 in grado di volare grazie alle particelle GN, combattere sott'acqua ed anche nello spazio, ma il suo vero asso nella manica \u00e8 il \"Trans Am System\", ovvero il potenziale massimo del GN Drive, questo sistema permette alla fornace solare di rilasciare tutte le particelle contenute al suo interno, andando cos\u00ec a migliorare le capacit\u00e0 del gundam, come velocit\u00e0, capacit\u00e0 di fuoco, forza fisica ed altri aspetti, tuttavia questa risorsa pu\u00f2 essere sfruttata solamente per un breve periodo, inoltre il gundam soggetto a questa modalit\u00e0, assume un colore rossastro. Terminata la modalit\u00e0 Trans Am, il gundam si ritrova a corto di particelle GN, per questo motivo le sue prestazioni ne risultano notevolmente ridotte fino a quando la quantit\u00e0 di particelle non raggiunger\u00e0 una quota sufficiente a garantire la normale efficienza del mobile suit. Per far fronte a questo problema, i tecnici dei celestial being hanno installato dei GN condenser, ovvero dei contenitori di particelle GN, che rilasciano il loro contenuto al termine del Trans Am, impedendo cos\u00ec il calo delle prestazioni durante il combattimento.\nL'exia verr\u00e0 gravemente danneggiato al termine della prima serie durante lo scontro con il GN Flag pilotato da Graham Aker e si vedr\u00e0 nel primo ed ultimo episodio della seconda serie.\nIl nome del Gundam deriva dalla parola greca \"exosia\", traducibile come \"potere di scelta\", \"forza in dotazione\" o \"autorit\u00e0\".\n\u00c8 il cecchino del gruppo e leader designato in quanto membro pi\u00f9 anziano. Ha deciso di unirsi ai Celestial Being dopo aver perso la sua famiglia in un attentato terroristico nella sua terra d'origine, l'Irlanda. Con il suo buon umore e la sua personalit\u00e0, spesso gioca a fare il fratello maggiore dei suoi giovani camerati in particolar modo con il freddo e distaccato Setsuna. \u00c8 supportato da un Haro (robot di supporto) che provvede alla manovra del suo Mobile Suit mentre Lockon si dedica all'uso del fucile di precisione. Nella seconda stagione dell'anime si scopre che ha un fratello gemello, Lyle Dylandy. \u00c8 interpretato da Shinichiro Miki.\nGundam progettato per il combattimento a lunga distanza, sebbene possieda un arsenale adatto anche alle lotte ravvicinate. Grazie al suo GN Sniper Rifle (un fucile di precisione a raggi GN), riesce a colpire dei bersagli nello spazio stando a terra. Durante la fase di puntamento dell'arma, il pilota pu\u00f2 utilizzare uno speciale controller all'interno della cabina per inquadrare meglio l'obiettivo. In questa fase, sulla testa del Gundam si apre un \"occhio\" di vetro (una sorta di periscopio) che aiuta ulteriormente a prendere la mira sul bersaglio.\nIl Dynames possiede inoltre due GN Shield posti sulle spalle, successivamente integrati da un GN Full Shield, una sorta di corazza che copre quasi totalmente il corpo del Gundam, consentendogli di mirare senza che durante la fase di puntamento un attacco nemico arrechi danni al Mobile Suit. All'interno delle gambe sono inoltre presenti delle pistole a raggi GN, utili da sfoderare come arma a sorpresa nei combattimenti ravvicinati.\nIl nome \"Dynames\" deriva dalla parola greca \"dunamis\", traducibile in italiano come \"forza\" o \"vigore\".\nAllelujah \u00e8 il risultato di un esperimento riuscito male del Centro ricerche sui Supersoldati (in seguito distrutto da Allelujah stesso) dell'Alleanza per il Progresso dell'Umanit\u00e0, denominato \"Soggetto sperimentale E-57\". A causa di questo, ha sviluppato fin dall'infanzia una seconda personalit\u00e0, chiamata Hallelujah, che, a differenza di Allelujah, \u00e8 incredibilmente sadica e crudele. Normalmente questo suo alter ego rimane nascosto, ma la vicinanza del sottotenente Soma Peiris, anch'essa un Supersoldato, gli fa avere il sopravvento su Allelujah, trasformandosi in un pazzo assetato di sangue.\nAlla fine della prima stagione, dopo la battaglia finale, Allelujah scopre che il sottotenente Soma Peiris altri non \u00e8 che una sua amica d'infanzia, Marie Parfacy, alla quale \u00e8 stata cancellata la memoria durante gli esperimenti per la trasformazione in Supersoldato. Questa rivelazione, insieme al fatto di essere stato ferito alla parte destra del volto (quella controllata da Hallelujah), scatena la scomparsa della sua doppia personalit\u00e0, anche se, nella seconda stagione, Hallelujah fa qualche apparizione sporadica, segno che una minima parte di lui sopravvive ancora nella mente di Allelujah. \u00c8 interpretato da Hiroyuki Yoshino.\n\u00c8 l'unico Gundam dei Celestial Being in grado di trasformarsi, infatti all'occorrenza pu\u00f2 assumere la forma di un aereo. Equipaggiato con vari tipi di armi per eseguire al meglio ogni tipo di missione, nella modalit\u00e0 Mobile Armor pu\u00f2 scagliare attacchi molto veloci, e pu\u00f2 anche essere agganciato ad un container lanciamissili. Talvolta pu\u00f2 essere utilizzato per trainare gli altri Gundam fuori dalla zona di guerra. Il nome \"Kyrios\" \u00e8 una parola greca che significa \"Signore\", anticamente inteso come \"re\" o \"imperatore\".\nRagazzo dai tratti vagamente femminili, il cui passato \u00e8 avvolto nel buio pi\u00f9 totale. Ha un carattere piuttosto freddo e trova intollerabile che vengano commessi degli errori nelle missioni, e per questo non esita a rimproverare aspramente l'irresponsabile di turno, spesso Setsuna, per via del suo carattere difficilmente controllabile. \u00c8 l'unico Gundam Meister in grado di interfacciarsi con Veda, l'intelligenza artificiale creata da Aeolia Schenberg, che funge da banca dati e a cui sono collegati anche tutti i Gundam dei Celestial Being. Dopo la loro disfatta, alla fine della prima stagione, Tieria \u00e8 l'unico che, durante i successivi quattro anni, cerca di rimettere in piedi i Celestial Being, creando, insieme a Ian Vashti, il progettista del gruppo, quattro Gundam di nuova generazione da assegnare ai rispettivi Gundam Meister, una volta rientrati alla base. \u00c8 interpretato da Hiroshi Kamiya.\nColonna sonora.\nMusiche all'interno dell'anime\nAccoglienza.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e la seconda stagione di \"Mobile Suit Gundam 00\" \u00e8 arrivata al settimo posto con 209 voti."}
{"id": "1664212", "revid": "287204", "url": "https://it.wikipedia.org/wiki?curid=1664212", "title": "Jacques R\u00e9da", "text": "Ha diretto la \"Nouvelle Revue Fran\u00e7aise\" dal 1987 al 1996. \u00c8 considerato uno dei migliori poeti francesi d'oggi. \u00c8 anche autore di racconti in prosa e grande amante della musica, in particolare del jazz. \u00c8 membro del comitato di lettura delle edizioni Gallimard. Collabora regolarmente a \"Jazz Magazine\" dal 1963. Ha pubblicato svariate opere sul jazz, tra cui \"L'Improviste\" (1980) che propone una lettura sensibile e poetica di questo fenomeno musicale. R\u00e9da, lorenese, ha sempre amato percorrere i luoghi lontani e le periferie in treno o a piedi. Molto sensibile agli odori e alle atmosfere, descrive un mondo a piccola velocit\u00e0, mosso dagli incidenti pi\u00f9 umili. Guarda Parigi nei suoi anfratti pi\u00f9 segreti, pi\u00f9 deserti, Tolbiac o Vaugirard. R\u00e9da \u00e8 l'inventore del verso di quattordici sillabe, che si deve, lui dice, leggere ad alta voce, che si deve parlare."}
{"id": "1664213", "revid": "109433375", "url": "https://it.wikipedia.org/wiki?curid=1664213", "title": "Isotta Fraschini Asso XI", "text": "L'Isotta Fraschini Asso XI era un motore aeronautico 12 cilindri a V di 60\u00b0 raffreddato a liquido prodotto dall'azienda italiana Isotta Fraschini negli anni trenta."}
{"id": "1664214", "revid": "83531", "url": "https://it.wikipedia.org/wiki?curid=1664214", "title": "Arrows A7", "text": "L' Arrows A7 \u00e8 una vettura da competizione realizzata dalla Arrows nel 1984.\nSviluppo.\nL'auto venne realizzata per essere impiegata nella seconda parte della stagione 1984.\nTecnica.\nProgettata da Dave Wass veniva spinta dal motore turbo M12/13 prodotto dalla BMW, montato su una monoscocca di alluminio. Dotata di cambio Hewland FGA400, poi sostituito con uno fatto dalla Arrows stessa, e gommata con pneumatici Goodyear, fu spesso limitata da problemi al fragile motore.\nAttivit\u00e0 sportiva.\nL'auto venne affidata ai piloti Thierry Boutsen e Marc Surer a partire dal Gran Premio del Belgio. Ottenne punti solo nel GP d'Austria (5\u00b0 Thierry Boutsen, 6\u00b0 Marc Surer)."}
{"id": "1664215", "revid": "122941331", "url": "https://it.wikipedia.org/wiki?curid=1664215", "title": "Pizzo di Gino", "text": "Il Pizzo di Gino, chiamato anche Menone \u00e8 una montagna delle Alpi alta 2\u00a0245\u00a0m s.l.m., la pi\u00f9 alta delle Prealpi Luganesi. Si trova non lontano dalla sponda occidentale del lago di Como, tra la valle Albano e la val Cavargna.\nDescrizione.\nSulla cima della montagna, evidenziato da un pilastrino in ferro, \u00e8 collocato il punto geodetico della rete primaria IGM denominato \"017904 Pizzo Menone o Di Gino\".\nSalita alla vetta.\nLa via normale di salita alla vetta parte da San Nazzaro Val Cavargna e passa dal Rifugio Croce di Campo (1.739\u00a0m s.l.m.)."}
{"id": "1664222", "revid": "474175", "url": "https://it.wikipedia.org/wiki?curid=1664222", "title": "Brenne", "text": "La Brenne \u00e8 un piccolo fiume francese, per\u00f2 di grande portata, che scorre nel dipartimento della C\u00f4te-d'Or, in Borgogna-Franca Contea. Nasce presso Sombernon, a circa 30 chilometri dalla citt\u00e0 di Digione, in Borgogna e si getta nell'Arman\u00e7on, tra Montbard e Buffon. Scorre nei pressi dell'antico sito di Alesia e dell'abbazia di Fontenay."}
{"id": "1664223", "revid": "339392", "url": "https://it.wikipedia.org/wiki?curid=1664223", "title": "Mobile Suit Gundam 0083", "text": ""}
{"id": "1664225", "revid": "92723", "url": "https://it.wikipedia.org/wiki?curid=1664225", "title": "Marion Bartoli", "text": "Vincitrice del Torneo di Wimbledon 2013, in carriera si \u00e8 aggiudicata in tutto 8 titoli WTA in singolare e 3 in doppio e raggiunto la posizione n\u00ba7 in classifica mondiale nel gennaio 2012. Non ha mai preso parte a nessuna edizione dei Giochi olimpici e ha preso parte a pochissime sfide in Fed Cup, anche a causa dei cattivi rapporti del padre con la Federazione Francese. Annuncia il ritiro per i cronici problemi fisici nell'agosto 2013 all'et\u00e0 di 29 anni, dopo neanche due mesi dalla conquista del suo unico torneo del Grande Slam.\nDestrorsa, negli anni \u00e8 stata molto al centro dell'attenzione per il suo stile di gioco ben poco \"ortodosso\" con un movimento al servizio molto particolare (e macchinoso) e la presa bimane su entrambi i colpi da fondocampo che le hanno comunque permesso di ottenere risultati eccellenti.\nCarriera.\nIl 7 gennaio 2006, riesce a vincere il primo torneo WTA, battendo in finale Vera Zvonar\u00ebva 6-2, 6-2. Lo stesso anno, perde la finale a Bali, battuta 7-5, 6-2 da Svetlana Kuznecova. L'8 ottobre, vince il secondo titolo dell'anno a Tokyo, ai danni della giapponese Aiko Nakamura per 2-6, 6-2, 6-2. Il 5 novembre lascia a zero Ol'ga Alekseevna Pu\u010dkova nella finale a Qu\u00e9bec.\nIl 7 maggio 2007 batte Akiko Morigami nella finale del torneo di Praga. A Wimbledon raggiunge la finale: viene sconfitta da Venus Williams, dopo aver battuto Justine Henin in rimonta in semifinale. Il 2008 \u00e8 un anno pieno di infortuni per la francese. Il 20 luglio, arriva la prima finale dell'anno a Stonford, ma finisce per perderla contro Aleksandra Wozniak, giocatrice che proveniva dalle qualificazioni.Nel 2009 giunge in 4 finali. A Brisbane viene eliminata in finale dalla Azaranka per 6-3 6-1. A Monterrey batte Li Na, vincendo il 4\u00ba titolo. A Stanford batte Venus Williams; a Bali si ritira in finale contro Aravane Reza\u00ef. Il 20 marzo 2011, perde la finale ad Indian Wells contro Caroline Wozniacki. Il 21 maggio, si ritira nella finale di Strasburgo contro Andrea Petkovi\u0107.\nIl 18 giugno, batte Petra Kvitov\u00e1 nella finale di Eastbourne in tre set. Il 31 luglio, perde contro Serena Williams in finale a Stanford in due set facili. Il 16 ottobre, conquista il 7\u00ba titolo ad Osaka, battendo in finale Samantha Stosur. Il 12 febbraio 2012, viene sconfitta da Angelique Kerber nella finale del torneo di casa a Parigi, in tre combattutissimi set. Il 22 luglio 2012 perde la seconda finale dell'anno a San Diego in due set contro la slovacca Dominika Cibulkov\u00e1.\nIl 6 luglio 2013 si aggiudica il suo primo torneo del Grande Slam battendo Sabine Lisicki con il punteggio di 6-1, 6-4 nella finale del Torneo di Wimbledon. La Bartoli ha vinto la competizione senza perdere neanche un set (sesta giocatrice a riuscirci), ma non ha mai dovuto affrontare una giocatrice qualificata tra le top ten n\u00e9 con un \"ranking\" superiore al suo (era testa di serie n.15 all'inizio del torneo). \u00c8 stata la prima tennista della storia a vincere un torneo del Grande Slam senza aver affrontato una giocatrice qualificata tra le prime 15, e la sua vittoria \u00e8 stata una delle pi\u00f9 inattese di sempre: in nessuno dei tornei del 2013 a cui aveva partecipato fino a quel momento Marion Bartoli era mai riuscita a superare il secondo turno. Alla fine di Wimbledon la vittoria la proietta al settimo posto del \"ranking\" mondiale, il suo miglior piazzamento, gi\u00e0 raggiunto nel gennaio del 2012. \nIl 15 agosto, dopo una sconfitta con l'emergente rumena Simona Halep nel torneo di Cincinnati, annuncia il suo ritiro dall'attivit\u00e0 agonistica.\nA fine 2017 annuncia il rientro nelle competizioni a partire dal 2018; tuttavia a met\u00e0 del mese di giugno dichiara di rinunciare a questo proposito per via di numerosi problemi fisici.\nNel giugno 2018 annuncia nuovamente il ritiro definitivo a causa di problemi cronici alla schiena, senza giocare una partita ufficiale.\nVita privata.\nDall'agosto 2013, una volta annunciato il suo ritiro, Marion si \u00e8 dedicata a una vita fatta di lunghe ore di palestra e a una dieta pi\u00f9 sana, rimodellando il suo corpo e riuscendo a perdere in tre anni circa 30 chili, ricordando ai propri fan preoccupati del cambiamento: \"Pesavo cos\u00ec anche a 16-17 anni. Oggi sono soddisfatta del mio corpo\". E facendo riferimento ai suoi anni da tennista, ha chiarito: \"Ho costruito il mio corpo per diventare una campionessa, il mio corpo esprimeva potenza. Non mi importavano i commenti della gente, volevo solo scrivere il mio nome sul trofeo\".\nNel luglio 2016 ha ammesso di essere dimagrita eccessivamente in quanto affetta da un disturbo alimentare e di aver cominciato a sottoporsi a cure in una struttura specializzata. Dopo alcune settimane \u00e8 riapparsa in pubblico esibendo un fisico nella norma; nell'autunno dello stesso anno ha disputato la maratona di New York.\nNel novembre 2019 ha sposato il calciatore belga Yahya Boumediene, da cui ha avuto una figlia."}
{"id": "1664226", "revid": "1987129", "url": "https://it.wikipedia.org/wiki?curid=1664226", "title": "Centrifuga (elettrodomestico)", "text": "La centrifuga \u00e8 un elettrodomestico usato in cucina per ricavare il succo da frutta e verdura per le quali non \u00e8 possibile usare uno spremiagrumi. La bevanda cos\u00ec ottenuta \u00e8 detta centrifugato.\nIl centrifugato \u00e8 l'estratto di succo dato dalla centrifuga che, grazie al suo motore, riesce a separare la fase liquida da quella solida. \u00c8 per questo che i centrifugati non contengono fibre, n\u00e9 polpa ma solo i liquidi contenuti nel frutto.\nTipi.\nEsistono due tipi di centrifuga:\nCome funziona una centrifuga.\nDi solito, le centrifughe impiegano una lama metallica che, muovendosi rapidamente, riesce a separare il succo dalla polpa mediante la forza centrifuga. In base alla capacit\u00e0 del motore una centrifuga pu\u00f2 essere pi\u00f9 o meno efficiente. Il succo e la polpa sono separati in contenitori diversi, generalmente con una centrifuga di 600 - 700\u00a0W il contenitore degli scarti (della polpa) sar\u00e0 pi\u00f9 pieno rispetto a quando la stessa quantit\u00e0 di frutta \u00e8 inserita in una centrifuga da 1000\u00a0W, questo perch\u00e9 il motore consente una maggiore forza centrifuga. Le centrifughe professionali riescono a raggiungere fino a 18.000 giri al minuto."}
{"id": "1664229", "revid": "767487", "url": "https://it.wikipedia.org/wiki?curid=1664229", "title": "Doppia dose", "text": "Doppia dose \u00e8 un album del gruppo rock Skiantos, pubblicato nel 1999.\nIl disco.\nL'album \u00e8 stato ristampato nel 2014 dall'etichetta Ala Bianca/Stile Libero con l'aggiunta di due canzoni inedite: \"Evacuazioni\", cantata da Freak Antoni, e \"Fuck That Kunt\", cantata da Dandy Bestia.\nL'album \u00e8 diviso in due CD: \"Il solito trionfo\" e \"M'hai cotto il razzo\"."}
{"id": "1664235", "revid": "474175", "url": "https://it.wikipedia.org/wiki?curid=1664235", "title": "Arman\u00e7on", "text": "L'Arman\u00e7on \u00e8 un fiume della Francia nord-orientale. Nasce dall'Auxois, a due chilometri da Meilly-sur-Rouvres, nel dipartimento della C\u00f4te-d'Or, e si getta nell'Yonne, a Migennes, nel dipartimento dell'Yonne. \u00c8 dunque un sub-affluente della Senna. Ha una lunghezza di 174 chilometri.\nComuni attraversati.\nL'Arman\u00e7on attraversa settanta comuni(da monte verso valle):"}
{"id": "1664236", "revid": "125078393", "url": "https://it.wikipedia.org/wiki?curid=1664236", "title": "Rarities (Skiantos)", "text": "Rarities \u00e8 una raccolta degli Skiantos pubblicata nel 2004 e contenente inediti, registrazioni dal vivo, rarit\u00e0 e remix."}
{"id": "1664237", "revid": "123541395", "url": "https://it.wikipedia.org/wiki?curid=1664237", "title": "Life for Rent (singolo)", "text": "Life for Rent \u00e8 il secondo singolo estratto dall'album del 2003 \"Life for Rent\" della cantante Dido. Il video \u00e8 stato girato dalla regista Sophie Muller."}
{"id": "1664247", "revid": "1543377", "url": "https://it.wikipedia.org/wiki?curid=1664247", "title": "Don't Leave Home", "text": "Don't Leave Home \u00e8 il terzo singolo estratto dall'album del 2003 \"Life for Rent\" della cantante Dido. Il video \u00e8 stato girato dal regista Jake Nava.\nLa canzone.\n\"Don't Leave Home\" parla della dipendenza dalla droga; la canzone \u00e8 scritta e cantata dall'inedito punto di vista della droga, che si rivolge alla persona dipendente.\nLa canzone era stata originariamente incisa sotto forma di demo per l'album del 1999 \"No Angel\", ma fu inserita nell'album del 2003 album \"Life for Rent.\" La canzone \u00e8 stata scritta e prodotta da Dido Armstrong e suo fratello Rollo Armstrong. Il ritmo della canzone \u00e8 in quattro quarti, con un tempo di esecuzione moderato di 80 battiti per minuto. La tonalit\u00e0 \u00e8 Fa diesis maggiore, con un'estensione vocale che va dal Fa\u266f4 al Do\u266f6.\n\"Stoned\".\nIl lato B, \"Stoned\", \u00e8 un brano che narra di una burrascosa relazione che sta finendo, in cui \u00e8 ancora coinvolta la droga, come suggerisce il titolo, un'espressione gergale per dire \"fatto\", \"drogato\". Un remix del brano, ad opera di Deep Dish, ha raggiunto la prima posizione della Hot Dance Club Songs.\nVideo musicale.\nIl videoclip, girato a Citt\u00e0 del Capo (Sudafrica), comincia con la cantante alla guida di un'automobile lungo una strada deserta al calar delle tenebre. Improvvisamente si ritrova davanti una foresta. Dido scende dall'auto, rivelando un vestito lungo e chiaro, lascia a terra la valigia e si addentra nella foresta. Nelle scene successive vediamo la cantante stesa a terra tra la vegetazione, con attorno dei funghi e scene allucinogene e oniriche, come la presenza di un serpente e di un ragno sulla sua tela. Nelle scene finali la cantante si trova su una spiaggia rocciosa a picco sull'oceano. Canta sugli scogli per poi tuffarsi e approdare infine su una spiaggia bianca e sabbiosa, dove si stende e canta all'indirizzo dell'oceano. Il video si conclude con una scena di guida nell'oscurit\u00e0, in cui le strisce bianche in mezzo alla strada ricordano strisce di cocaina."}
{"id": "1664249", "revid": "1970856", "url": "https://it.wikipedia.org/wiki?curid=1664249", "title": "Tempio della Luna (Roma)", "text": "Il tempio della Luna (in latino: \"templum\" o \"aedes Lunae\") era un tempio dell'antica Roma, dedicato alla Luna sul colle Aventino. La sua dedica era celebrata il 31 marzo.\nStoria.\nSecondo Tacito, il tempio fu costruito dal re Servio Tullio, ma la prima menzione del tempio della Luna si trova in occasione di un prodigio avvenuto nel 182 a.C., quando un colpo d'aria impetuoso scardin\u00f2 una delle sue porte e la mand\u00f2 a sbattere contro il retro del tempio di Cerere. Questo racconto rende probabile la localizzazione del tempio sulla estremit\u00e0 settentrionale del colle, proprio sopra la porta Trigemina. Il tempio fu poi colpito da un fulmine all'epoca della morte di Cinna; inoltre, dopo la distruzione di Corinto, Mummio dedic\u00f2 alcune delle spoglie della citt\u00e0 greca in questo tempio. Il tempio della Luna fu poi distrutto nel grande incendio di Roma del 64, e non venne successivamente riedificato."}
{"id": "1664252", "revid": "767487", "url": "https://it.wikipedia.org/wiki?curid=1664252", "title": "Sono affari di famiglia", "text": "Sono affari di famiglia (\"Family Business\") \u00e8 un film del 1989 diretto da Sidney Lumet con protagonisti Sean Connery, Dustin Hoffman e Matthew Broderick.\nTrama.\nJessie McMullen \u00e8 un vecchio e carismatico ladro scozzese con la passione delle donne, ormai in \"pensione\", orgogliosissimo del suo passato criminale. Pure suo figlio Vito, avuto dalla sua moglie siciliana, s'era votato a questa carriera criminale ma, quando a ventun'anni ebbe con la fidanzata storica d'origine ebraica un figlio, Adam, decise d'abbandonare quello stile di vita all'insegna della disonest\u00e0 ed illegalit\u00e0 e di trovarsi perci\u00f2 un impiego onesto, fino a diventare col passare degli anni il titolare d'una modesta ditta di carni all'ingrosso. Adam per\u00f2, affascinato dal vecchio lavoro di suo nonno e per nulla intenzionato a seguire l'esempio del padre, decide di darsi come il nonno al crimine, mentre Vito cercher\u00e0 in tutti i modi di riportarlo sulla giusta strada; tutti e tre dunque finiranno per compiere un ultimo grande colpo ideato dal vecchio McMullen."}
{"id": "1664254", "revid": "110157", "url": "https://it.wikipedia.org/wiki?curid=1664254", "title": "Sand in My Shoes", "text": "Sand in My Shoes \u00e8 il quarto ed ultimo singolo estratto dall'album del 2003 \"Life for Rent\" della cantante Dido. Il video \u00e8 stato girato dal regista Alex DeRakoff."}
{"id": "1664255", "revid": "1543377", "url": "https://it.wikipedia.org/wiki?curid=1664255", "title": "Hotaka (singolo)", "text": "Hotaka, pubblicato nel 2002, \u00e8 l'undicesimo singolo del gruppo musicale inglese Juno Reactor."}
{"id": "1664256", "revid": "123847603", "url": "https://it.wikipedia.org/wiki?curid=1664256", "title": "Soprano drammatico d'agilit\u00e0", "text": "Nel canto l'espressione soprano drammatico d'agilit\u00e0 designa un soprano specializzato sia nel canto di forza sia in quello di coloratura.\nLa voce del soprano drammatico d'agilit\u00e0 unisce alle caratteristiche del soprano drammatico (pienezza di volume, ricchezza anche nel registro grave) quelle del soprano leggero (duttilit\u00e0, agilit\u00e0 ed estensione nel registro acuto).\nStoria.\nSi tratta di una definizione coniata da Eugenio Gara nel 1949 per Maria Callas, quando si rivel\u00f2 in un ruolo come quello di Elvira ne \"I puritani\", che ormai era divenuto appannaggio esclusivo di soprani lirico leggeri, pur avendo interpretato nello stesso periodo il ruolo vocalmente quanto mai lontano di Brunilde ne \"La Valchiria\". Tale figura era tuttavia presente gi\u00e0 nella prima met\u00e0 del XIX secolo, quando ai soprani drammatici era normalmente richiesto anche il canto d'agilit\u00e0.\nQuesta tipologia vocale si deline\u00f2 quando il teatro d'opera assorb\u00ec in parte l'estetica del romanticismo, che imponeva una maggiore caratterizzazione drammatica dei personaggi. I compositori cominciarono allora a scrivere ruoli per voci pi\u00f9 robuste, senza tuttavia cancellare la tradizione del canto virtuosistico. La tecnica ottocentesca si rifaceva al canto di sbalzo del castrato. Da qui la formazione delle voci di soprano attraverso uno studio durissimo e la propensione ad ampliare quanto pi\u00f9 possibile l'estensione, che partiva dalle note del contralto fino a raggiungere i sovracuti.\nNel periodo ottocentesco le interpreti pi\u00f9 famose capaci di cimentarsi con il repertorio drammatico d'agilit\u00e0 furono Giuditta Pasta, Maria Malibran e Henriette M\u00e9ric-Lalande, sui cui eccezionali mezzi vocali Bellini e Donizetti modellarono alcuni celebri personaggi.\nNel ventesimo secolo dopo Maria Callas, ci sono stati pochi altri soprani che hanno avuto questa vocalit\u00e0,Cristine Deutekom, Leyla Gencer e poche altre,in Italia, fino ad oggi, soltanto Maria Dragoni.\nCaratteristiche vocali.\nI ruoli sono caratterizzati soprattutto dall'alternanza tra vocalit\u00e0 diverse: momenti di pura agilit\u00e0, passaggi di forza e aperture liriche. Il dosaggio di tali componenti in ogni ruolo pu\u00f2 essere molto differente: ad esempio, la voce di Abigaille in \"Nabucco\" tende di pi\u00f9 verso il soprano drammatico con passaggi di agilit\u00e0 e alcuni momenti di abbandono elegiaco, mentre Lucia di Lammermoor \u00e8 pi\u00f9 vicino al soprano lirico-leggero che a tratti richiede una maggiore robustezza di emissione. Nel caso del soprano drammatico d'agilit\u00e0 la coloratura deve essere eseguita a piena voce: grazie alla maggiore sonorit\u00e0 di emissione, l'agilit\u00e0 non \u00e8 pi\u00f9 un mero momento di bravura tecnica, ma un mezzo per esaltare maggiormente il personaggio, ottenendo un'introspezione psicologica pi\u00f9 incisiva. L'estensione vocale del soprano d'agilit\u00e0, dovendo affrontare partiture con una scrittura cos\u00ec varia, \u00e8 fra le pi\u00f9 ampie: tipicamente da un Si basso (B3) al Fa sovracuto (F6) per affrontare le note pi\u00f9 estreme della Regina della Notte di Mozart.\nL'archetipo di questo registro vocale in epoca moderna \u00e8 stato, come detto, Maria Callas, per la quale fu appunto coniato il termine di soprano drammatico d'agilit\u00e0 dopo la sostituzione improvvisa di Margherita Carosio nel 1949 a Venezia ne \"I puritani\", quando mostr\u00f2 che la sua voce poteva unire potenza, agilit\u00e0 ed estensione, oltrech\u00e9 un'eccellente tecnica di coloratura. Nel corso della carriera la Callas fu in grado di restituire il lato drammatico a personaggi come Elvira, Anna Bolena, Gilda, Lucia, Elena."}
{"id": "1664257", "revid": "110157", "url": "https://it.wikipedia.org/wiki?curid=1664257", "title": "Casalpoglio", "text": "Casalpoglio (\"Casalp\u00f2i\" in dialetto alto mantovano) \u00e8 una frazione del comune di Castel Goffredo, in provincia di Mantova, distante 3\u00a0km dal capoluogo e ad ovest da esso. \u00c8 la pi\u00f9 popolosa del comune, con pi\u00f9 di 200 abitanti ed ha una parrocchia propria.\nGeografia fisica.\nIl territorio \u00e8 percorso dal torrente Gambino, che nasce presso la localit\u00e0 Lame di Carpenedolo.\nOrigini del nome.\nCasalpoglio \u00e8 composto di \"Casale\" (dal latino: complesso di case) e del suffisso \"pol\" (pant\u00e0no). Borgo anticamente bagnato da paludi, infatti il nome d'origine era Revere. Il nome deriverebbe anche dal proprietario del luogo (\"Casale Pauli\") o da \"Casale Podii\", essendo costruito su un terreno elevato.\nStoria.\nDi origini romane (\"Casalis Polionis\"), la leggenda vuole che in questa frazione sia nato Virgilio. In realt\u00e0 \u00e8 pi\u00f9 probabile che la madre del poeta fosse di Casalpoglio. In questa zona \u00e8 stata rinvenuta una lapide sepolcrale di epoca romana, conservata presso il Museo Civico di Brescia, finemente lavorata, dedicata da \"P. Magius\" alla moglie e un'importante stele funeraria (detta stele funeraria di Casalpoglio), che testimonia la romanizzazione del territorio di Castel Goffredo. In due iscrizioni rilevate da reperti di et\u00e0 augustea provenienti da Calvisano, viene fatta menzione di una \"Gens Magia\" di Casalpoglio, forse in relazione di affinit\u00e0 con i genitori di Virgilio.\nDal XV al XVIII secolo Casalpoglio appartenne alla Repubblica di Venezia e dipendente dalla quadra di Asola. Con la caduta della repubblica veneta (16 maggio 1797), il comune venne inserito inizialmente nel distretto IX del Chiese, dipartimento del Benaco, per passare in seguito al distretto IX di Asola.\nNel 1801 venne assegnato al distretto IV di Castiglione delle Stiviere, dipartimento del Mincio e due anni dopo aggregato al comune di Casalmoro, perdendo la sua autonomia. Nel 1815 pot\u00e9 riavere la sua autonomia grazie alla aggregazione al distretto XVII di Asola. Nel 1859 fu assegnato al Circondario di Castiglione delle Stiviere, mandamento III di Asola.\nAmministrazione.\nAltre informazioni amministrative.\nIl 20 aprile 1873 il consiglio comunale di Casalpoglio deliber\u00f2 l'aggregazione definitiva del comune a quello di Castel Goffredo, che fu sancita da regio decreto il 5 ottobre dello stesso anno. Fu accorpato e soppresso nel 1928 divenendo frazione, nonostante il paese avesse avuto anticamente legami invece con Asola durante il periodo bresciano e veneto."}
{"id": "1664258", "revid": "1728", "url": "https://it.wikipedia.org/wiki?curid=1664258", "title": "Ambrosino", "text": "Ambrosino \u00e8 il nome di alcune monete coniate a Milano nel medioevo.\nAmbrosino d'argento.\nL'ambrosino d'argento fu emesso dal comune durante la prima repubblica, dal 1250 al 1310. \nFurono coniate diverse pezzature\nAnche durante la Repubblica Ambrosiana (1447-1450) fu coniato un grosso con questo nome dal peso di 2,3 grammi.\nAmbrosino d'oro.\nL'ambrosino d'oro fu l'equivalente milanese del fiorino battuto dalla prima repubblica (1250-1310). Portava l'immagine di san Gervasio e san Protasio.\nOltre all'ambrosino furono coniati anche il \"Mezzo ambrosino\". Al dritto era rappresentato Sant'Ambrogio e al rovescio la lettera M in stile gotico.\nUn altro \"ambrosino d'oro\" fu emesso anche durante la Repubblica Ambrosiana del 1447-1450."}
{"id": "1664259", "revid": "767487", "url": "https://it.wikipedia.org/wiki?curid=1664259", "title": "Americade", "text": "Gli Americade furono un gruppo heavy metal fondato a New York nel 1979.\nStoria.\nComposta inizialmente dai fratelli P.J. e Gerard de Marigny, dal bassista Nick Sadano, il gruppo pubblica il primo disco \"American Metal\" nel 1982.\nIl bassista Dave Spitz sostitu\u00ec Sadano si lavor\u00f2 ad un secondo album intitolato \"Rock Hard\", ma il gruppo si sciolse prima. Nel 1989 si tent\u00f2 una prima volta di ricomporre la band e tempo dopo al secondo tentativo si port\u00f2 alla pubblicazione del secondo album in studio \"Americade.com\", del 1995. La formazione era composta dai fratelli Marigny, Smith e Walt Woodward III."}
{"id": "1664260", "revid": "466539", "url": "https://it.wikipedia.org/wiki?curid=1664260", "title": "Lina Polito", "text": "Biografia.\nInizia a recitare giovanissima in teatro, Eduardo De Filippo la scrittura per alcune commedie, sino a quando scoperta da Lina Wertm\u00fcller debutta nel cinema nel 1973, nel ruolo di Tripolina in \"Film d'amore e d'anarchia - Ovvero \"Stamattina alle 10 in via dei Fiori nella nota casa di tolleranza...\"\". Prosegue la sua carriera dividendosi tra cinema teatro e televisione, dove appare dai primi anni '70. Nel 1973 riceve la Targa Mario Gromo alla migliore attrice esordiente per \"Film d'amore e d'anarchia\" di Lina Wertm\u00fcller, poi il Nastro d'argento come migliore attrice esordiente, il David di Donatello e il premio Antonio De Curtis."}
{"id": "1664264", "revid": "1543377", "url": "https://it.wikipedia.org/wiki?curid=1664264", "title": "No Angel (Dido)", "text": "No Angel \u00e8 l'album di debutto di Dido. Originariamente fu pubblicato nel 1999, ma il successo arriv\u00f2 soltanto nel 2000, quando Eminem campion\u00f2 una buona porzione del brano \"Thank You\" per usarla in \"Stan\", un singolo estratto dal suo album \"The Marshall Mathers LP\".\nFino al 2014, l'album ha venduto oltre 16 milioni di copie nel mondo, e risulta il secondo album pi\u00f9 venduto degli anni 2000 nel Regno Unito dopo \"Back to Bedlam\" di James Blunt.\nDescrizione.\nLe registrazioni per l'album di debutto solista di Dido iniziarono nel 1998, dopo che la cantante britannica firm\u00f2 un contratto con la Arista Records. Dido incise dieci canzoni nuove, e ne prese due gi\u00e0 presenti nella sua raccolta di demo, da lei chiamata \"Odds &amp; Ends\", cio\u00e8 \"Take My Hand\", che sull'album compare nella sua versione originale, e \"Sweet Eyed Baby\" che sub\u00ec un processo di remissaggio diventando \"Don't Think of Me\". Durante il processo di incisione delle tracce fu raggiunto un patto per commercializzare il disco negli Stati Uniti d'America, ma le clausole per la pubblicazione in Europa non erano pronte: \u00e8 per questo motivo che l'album fu pubblicato dapprima solo in America nel giugno 1999. Prima della pubblicazione ufficiale fu inviato alle radio un \"assaggio\" dei primi lavori di Dido in formato EP dal titolo \"The Highbury Fields EP\", che conteneva quattro canzoni presenti sull'album, e il brano \"Worthless\", una traccia demo di Dido.\nPromozione.\nIl primo singolo dell'album, \"Here with Me\" fu pubblicato nel maggio 1999 negli Stati Uniti, arrivando alla posizione numero 89 della \"Billboard\" Hot 100. Anni dopo sarebbe diventata la sigla del telefilm \"Roswell\". La canzone fu pubblicata nel resto del mondo nel febbraio 2001, arrivando alla numero 4 nel Regno Unito e in Francia.\nIl secondo singolo estratto solo per gli States, \"Don't Think of Me\", pubblicato nel febbraio 2000, non riscosse successo in America.\n\"Thank You\" fu pubblicata come secondo singolo in Europa nel maggio 2001, arrivando alla posizione numero 3 nel Regno Unito e ottenendo successo anche sull'altra sponda dell'Atlantico, conquistando la top 5 statunitense.\n\"Hunter\", terzo singolo per l'Europa, fu pubblicato nel settembre 2001, entrando nella top 20 britannica e nelle top 10 in Grecia e Portogallo.\nIl quarto singolo, \"All You Want\", pubblicato nel dicembre 2001, fu editato in formato mini-single 3\".\nAltre tracce dell'album furono inserite in programmi televisivi nel corso degli anni; \"My Life\" in un episodio di \"Angel Eyes\", e \"Honestly OK\" e \"Thank You\" in vari episodi di \"Popular\".\nAccoglienza.\n\"Q\" ha inserito \"No Angel\" tra i 50 album migliori del 2001.\nSuccesso commerciale.\n\"No Angel\" inizi\u00f2 a riscuotere successo in America dopo che il rapper Eminem remix\u00f2 la traccia \"Thank You\" trasformandola nella hit pop rap \"Stan\". Il 13 dicembre 2000 l'album entr\u00f2 ufficialmente nella \"Billboard\" Hot 200, raggiungendo la posizione numero 4.\nL'album fu commercializzato in Europa a partire dal 13 ottobre 2000, con le stesse canzoni della versione americana con in pi\u00f9 i videoclip di \"Thank You\" e di \"Here with Me\", sebbene \"Thank You\" all'epoca non fosse ancora stato pubblicato come singolo in Europa. \"Stan\" fungeva da bonus track in molti Paesi europei. Prima ancora di venire ufficialmente pubblicato in Europa, negli States il disco aveva gi\u00e0 venduto 1 milione di copie, diventando disco di platino. In Giappone l'album conteneva due tracce extra: \"Worthless\" e \"Me\".\nSolo nel 2001 \"No Angel\" vendette oltre 10 milioni di copie nel mondo.\n\"No Angel\" fu uno degli album pi\u00f9 venduti in assoluto nel 2001 in tutto il mondo, diventando il pi\u00f9 venduto del 2001 nel Regno Unito, il secondo pi\u00f9 venduto in Australia, dove vendette ben 420.000 copie. Vinse il riconoscimento di \"Best Album\" ai BRIT Awards del 2002, e Dido vinse anche come \"Best British Female\". Nel 2006 l'album raggiunse i tre dischi di platino in Svizzera per aver venduto oltre 100.000 copie."}
{"id": "1664271", "revid": "6923", "url": "https://it.wikipedia.org/wiki?curid=1664271", "title": "Marco Ambrosini", "text": "Virtuoso.\nMarco Ambrosini suona con numerosi ensemble di musica antica, musica barocca e musica contemporanea. Svolge attivit\u00e0 concertistica internazionale, pi\u00f9 di 110 CD, attivo come compositore, solista e membro dello Studio Katharco e dell'Ensemble Oni Wytars (Germania), Els Trobadors (Spagna), Ensemble Unicorn, Ensemble Accentus, Clemencic Consort, Armonico Tributo (Austria), Ensemble Kapsberger (Rolf Lislevand, Norvegia), L'Arpeggiata (Christina Pruhar, Francia), la Nyckelharpa Network Orchestra, Ensemble Supersonus, con Michael Riessler, Lucilla Galeazzi e Jean-Louis Matinier.\nDiscografia.\nUna discografia con pi\u00f9 di 160 CD pubblicati fra il 1991 e il 2019 pu\u00f2 essere trovata sul sito ufficiale di Marco Ambrosini.\nPubblicazioni.\n\"Einf\u00fchrung in die mittelalterliche Musik\" \"(\"Introduzione alla musica medioevale\")\" (con Michael Posch, 1992, ISBN 3927240133),\n\"Nyckelharpa - EXERCISES for daily practice\", 2012, ISBN 978-3-943060-04-1,\n\"Nyckelharpa Symbols and Notation\", (in collaborazione with Jule Bauer e Didier Fran\u00e7ois) 2013, ISBN 978-3-943060-01-0\n\"A.Vivaldi: La Primavera\" (Edizione per 3 Dudays e B.c., in collaborazione con Eva-Maria Rusche), ISBN 978-3-943060-10-2\n\"A.Vivaldi: L'Autunno\" (Edizione per 4 Dudays, viola e B.c., in collaborazione con Eva-Maria Rusche), ISBN 978-3-943060-11-9\n\"Johann Sebastian Bach, Zweistimmige Inventionen - Two Parts Inventions\" (Arranged for Nyckelharpa/Viola d'amore a chiavi &amp; Accompaniment), 2018, ISBN 978-3-943060-15-7\nNyckelharpa.\nDal 1983 Marco Ambrosini suona la nyckelharpa (viola d'amore a chiavi) come uno dei primi musicisti non svedesi dopo il barocco.\nAssieme ai liutai Jean-Claude Condi e Annette Osann sviluppa lo strumento e lo adatta alle esigenze della musica contemporanea d'avanguardia.\nInsegnamento.\nMarco Ambrosini \u00e8 docente di musica antica presso l'Accademia Burg F\u00fcrsteneck in Germania.\n\u00c8 l'ideatore ed il tutore del Seminario Europeo di Nyckelharpa in Italia e Germania, un progetto di formazione professionale gestito in cooperazione dalla Scuola di Musica Popolare di Forlimpopoli, dall\u00b4Accademia Burg F\u00fcrsteneck, Germania, e dall'Istituto Eric Sahlstr\u00f6m di Tobo, Svezia.\nWorkshops e master classes presso la Staatliche Musikhochschule Trossingen e la Hochschule f\u00fcr Theater und Musik di Lipsia (Germania), Nanchang University (Cina), Escola Superior de Musica ESMAE di Porto (Portogallo), il Centro Universitario C.E.U.B. di Bertinoro e presso altri Istituti europei.\n\u00c8 inoltre il direttore didattico dei Progetti Europei Grundtvig CADENCE e ENCORE e delle Early Music Summer Master Classes realizzate in cooperazione con l'Alma Mater dell'Universit\u00e0 di Bologna e la Music and Arts University of the City of Vienna."}
{"id": "1664272", "revid": "287204", "url": "https://it.wikipedia.org/wiki?curid=1664272", "title": "Ernesto Farias", "text": ""}
{"id": "1664273", "revid": "122029031", "url": "https://it.wikipedia.org/wiki?curid=1664273", "title": "Kotencotenco", "text": " \u00e8 un manga e anime serie di Atsuko Ueno. Kotencotenko ha preso il posto della serie andata in onda in precedenza: Onmyou Taisenki entrambe trasmesse su TV Tokyo il gioved\u00ec alle 18.00 del pomeriggio, la serie ha episodi della durata di 30 minuti ciascuno.\nTrama.\nKotencotenco \u00e8 un anime pensato per i pi\u00f9 piccoli, racconta le avventure del principe del paese chiamato Kotenco.\nPersonaggi.\nI personaggi si dividono secondo il luogo di appartenenza, si hanno dunque gli abitanti della Terra e di Paradice."}
{"id": "1664278", "revid": "1305772", "url": "https://it.wikipedia.org/wiki?curid=1664278", "title": "Life for Rent", "text": "Life for Rent \u00e8 il secondo album della cantante inglese Dido, uscito il 29 settembre 2003. Il disco \u00fc stato prodotto da Rollo Armstrong, fratello della cantante, e dal \"producer\" statunitense Rick Nowels. L'album \u00e8 stato preceduto dal singolo \"White Flag\", che ha avuto enorme successo in tutto il mondo. Dall'album in seguito sono stati estratti anche \"Life for Rent\", \"Don't Leave Home\" e \"Sand in My Shoes\". \"Stoned\", il secondo brano dell'album, bench\u00e9 non sia mai stato pubblicato come singolo, ha ottenuto una discreta popolarit\u00e0 nei nightclub statunitensi. \"Life for Rent\" \u00e8 rimasto diciotto settimane non consecutive in vetta agli album pi\u00f9 venduti in Europa, ed \u00e8 il quarto album pi\u00f9 venduto al mondo nel 2003.\nDescrizione.\n\"Life for Rent\" si apre con \"White Flag\", canzone che ricorda a \"Slant Magazine\" una \"Nothing Compares 2 U\" di Sin\u00e9ad O'Connor al sintetizzatore. Nel testo del brano, la protagonista rifiuta di arrendersi e sventolare bandiera bianca. Il \"sound\" del brano \u00e8 complesso, caratterizzato da archi e un outro al pianoforte. La seconda canzone, \"Stoned\", ha un'atmosfera dance, ricorda \"1.Outside\" di David Bowie del 1995. La canzone successiva, \"Life for Rent\", \u00e8 caratterizzata da una melodia tranquilla e un testo intenso. Con un'apertura alla chitarra acustica, prosegue scandita da un beat hip-hop accompagnato dalla chitarra. \"Nothing I have is truly mine\" (it. \"Nulla di ci\u00f2 che posseggo \u00e8 veramente mio\") ripete la cantante a fine brano. \"Mary\u2019s in India\" \u00e8 un brano riflessivo dedicato a un'amica all'estero, come suggerisce il titolo, e al vuoto lasciato presso chi le vuole bene. Il quinto brano, \"See You When You're 40\", \u00e8 una sobria ballata con elementi sinfonici, con un beat che la avvicina al trip hop. La sesta canzone, \"Don't Leave Home\", parla di rintanarsi in casa con porte e infissi chiusi, ma tratta il tema della dipendenza da stupefacenti, con la droga come voce narrante del brano. Come un amante prepotente, la droga si impossessa della vita della sua vittima fino a che questa non vuole pi\u00f9 uscire di casa. \"Who Makes You Feel\" \u00e8 una dolce traccia trip-pop. \"Sand in My Shoes\" affronta il tema della mancanza di tempo nella vita moderna, e il \"bridge\" della canzone contiene elementi dance e house. \"Do You Have a Little Time\" presenta un ricco tessuto sonoro di archi e un beat hip-hop. \"This Land Is Mine\" \u00e8 un brano riflessivo che secondo \"PopMatters\" \"avrebbe potuto essere inciso dai Travis o dai Coldplay, ma con un sorriso stampato in faccia. Spoglia e minimalista, la canzone ricorderebbe loro vagamente la Olivia Newton-John dei primi anni Settanta. In \"See the Sun\" Dido interpreta la salvatrice di un cuore infranto, e la canzone \u00e8 stata definita un \"mini inno\".\nAccoglienza.\nL'album ha ottenuto recensioni prevalentemente positive. Jason MacNeil di \"PopMatters\" scrisse una recensione molto positiva, concludendo: \"In termini di qualit\u00e0 e spessore, questo album sembra oscurare il precedente\". Alexis Petridis del \"Guardian\" scrisse: \"Sarebbe bello scrivere che il secondo album di Dido \u00e8 abbastanza solido da bollare i suoi detrattori come snob, insoddisfatti del fatto che la sua musica piaccia alla 'gente comune'... Purtroppo il giudizio non \u00e8 cos\u00ec univoco\".\nBarry Walters di \"Rolling Stone\" scrisse che \"Come \"No Angel\"\u00a0... non \u00e8 rivoluzionario, ma possiede una sua integrit\u00e0\". \"\"Life for Rent\" non proponde nulla di troppo diverso rispetto al primo album di Dido, [No Angel],\u00a0... Lei \u00e8 dimessa e pacata, ma le sue canzoni sono cos\u00ec melodiche e cariche di atmosfera che si insinuano facilmente nel subconscio\" scrisse Stephen Thomas Erlewine di AllMusic. Andrew Lynch di entertainment.ie riport\u00f2: \"\"Life For Rent\" non \u00e8 un capolavoro, ma \u00e8 contraddistinto dallo stesso fascino dolce, dimesso da ragazza della porta accanto che ha fatto del suo predecessore un grandissimo successo\". Derryck Strachan scrisse per BBC Music: \"\u00a0... marcia sulla linea di confine fra credibilit\u00e0 e popolarit\u00e0;... Ma con questo album Dido non ha messo il piede in fallo una sola volta. Da un lato, questo implica una serie di brani folk-pop ben eseguiti, dall'altro significa che non ha progredito\"."}
{"id": "1664282", "revid": "3358", "url": "https://it.wikipedia.org/wiki?curid=1664282", "title": "Heinrich Anton de Bary", "text": ""}
{"id": "1664296", "revid": "287204", "url": "https://it.wikipedia.org/wiki?curid=1664296", "title": "Abbazia di Moissac", "text": "L'abbazia di Moissac, dedicata a san Pietro, si trova nel comune di Moissac nel dipartimento del Tarn e Garonna nella regione di Midi-Pirenei sulle rive del Tarn.\nPresentazione.\nL'abbazia, fondata nel VII secolo, fu collegata nel 1047 alla potente abbazia di Cluny e divent\u00f2, fin dal XII secolo, il pi\u00f9 eminente centro monastico del sud-ovest della Francia. L'abbazia e il chiostro offrono un notevole esempio di compresenza di stili romanici e gotici, ma \u00e8 il timpano del portone sud a costituire il vero capolavoro di Moissac: eseguito nel XII secolo, illustra la visione dell'Apocalisse di Giovanni.\nVi si trovano due musei: arte incoronata nella sala capitolare, arti e tradizioni popolari nel palazzo abbaziale.\nStoria.\nSecondo una leggenda mantenuta dai benedettini, interessati al prestigio della loro abbazia, questa sarebbe stata fondata da Clodoveo I in persona il giorno dopo una vittoria riportata qui sui Visigoti, nel 506. Avendo fatto il voto di erigere un monastero in caso di trionfo, il re francese lanci\u00f2 dalla cima della collina il suo giavellotto per segnare il posto preciso dove si sarebbe innalzata \u00abl'Abbaye aux mille moines\u00bb (l'abbazia dei mille monaci), in memoria di mille dei suoi guerrieri morti in combattimento. Ma il giavellotto and\u00f2 a piantarsi in mezzo ad una palude, cosa che richiese costruzioni su palafitte (l'umidit\u00e0 che regna nello scantinato della chiesa abbaziale di San Pietro \u00e8 in parte responsabile delle gravi alterazioni che influiscono oggi sui bassorilievi del portale romanico).\nMoissac pu\u00f2 essere considerato come uno dei molti monasteri stabiliti nell'Aquitania nel VII secolo, con l'appoggio di sovrani merovingi come Dagoberto I, sotto l'impulso certamente del vescovo di Cahors, Saint Didier (630-655).\nLa fondazione monastica era indipendente dall'ordinario del luogo e seguiva la regola di San Colombano secondo il modello di Luxeuil, fino alla riforma generale benedettina di Benedetto d'Aniane.\nIl privilegio della protezione reale fu rinnovato all'inizio del IX secolo da Ludovico il Pio, allora re di Aquitania, protezione presto sostituita dal Conte di Tolosa.\nLa collocazione della citt\u00e0 sulla grande via di passaggio, stradale e fluviale, che collega Bordeaux e Tolosa la rendeva particolarmente vulnerabile alle invasioni. L'abbazia fu quindi saccheggiata dagli Arabi d'Al-Andalus, una prima volta quando questi assediarono Tolosa, una seconda volta dopo la loro sconfitta di Poitiers nel 732. Un secolo pi\u00f9 tardi, nuovi saccheggi furono perpetrati dai pirati normanni che risalivano la Garonna e, nel X secolo, dagli Ungari.\nL'annessione all'Ordine di Cluny.\nNel 1047 teoria e pratica sono diventate ormai molto distanti una dell'altra: i monaci benedettini, in teoria tenuti ai lavori manuali ed agricoli, in pratica scaricano il lavoro sui fratelli conversi e sui servi. Sotto la direzione dell'abate Etienne, la disciplina si \u00e8 considerevolmente rilassata. Questo personaggio deve il suo seggio abbaziale soltanto alla benevolenza di Gaubert, un signore locale che aveva comperato l'abbazia a caro prezzo. Interessato a rientrare nei suoi conti, aveva incaricato il suo protetto di deviare tutte le ricchezze del monastero. Secondo un cronista, l'abbazia era diventata \u00abun covo di briganti\u00bb.\nLa morte dell'abate spinse il vescovo di Cahors ad intervenire e fare appello ai monaci cluniacensi. Durand di Bredons, il nuovo abate di Cluny, arriv\u00f2 personalmente sui luoghi con la missione in primo luogo di sistemare gli edifici che minacciano di crollare, e in seguito, ripristinato l'ordine, di affiliare l'abbazia alla casa madre.\nLa scelta di Moissac come tappa principale del Cammino di Santiago di Compostela comport\u00f2 una brillante rinascita spirituale ed artistica. Con il grande abate di origine alverniate Don Durand de Bredons (1072), allo stesso tempo vescovo di Tolosa, cominci\u00f2 l'et\u00e0 d'oro del monastero, che estese i suoi possedimenti in tutto il meridione della Linguadoca e fino alla Spagna.\nL'abbazia fu governata da grandi abati: Don Hunaud, che fu visconte di Brulhois, Don Ansquitil, che fece erigere il chiostro (1115) ed accolse il Papa Urbano II, venuto a consacrare l'altare principale della chiesa, e il beato Roger, al quale si devono la torre portico e il portale con il suo famoso timpano (1135).\nAlla fine del XIII secolo i grandi abati costruttori Raymond di Montpezat e Bertrand di Montaigu poterono rilevare le rovine; la loro opera fu distrutta dalla guerra dei cent'anni e dal suo seguito di desolazioni. Le estorsioni delle Grandi Compagnie si aggiunsero ad un'epidemia di peste in questa citt\u00e0 sulla frontiera, alle porte dell'Aquitania inglese, aspramente contesa dalle due parti. Alla fine del XV secolo e all'inizio del XVI secolo, passata la tempesta, Aimery di Roquemaurel e poi Pierre di Caraman dovettero ricostruire quasi interamente la loro chiesa abbaziale rovinata; realizzarono grandi lavori, in particolare la parte gotica della chiesa abbaziale.\nSotto la rivoluzione francese, alla fine dell'ottobre 1793, i mobili della chiesa e le sue vetrate, gli ornamenti e le parti di oreficeria del tesoro furono saccheggiati e consegnati nel corso di una sommossa.\nIl chiostro, venduto come bene nazionale, funse inizialmente da fabbrica di salnitro, quindi da accantonamento militare. \u00c8 allora che dei soldati martellarono sistematicamente le teste dei personaggi dei capitelli istoriati.\nQuando si inizi\u00f2 a costruire la strada ferrata, il chiostro, che era situato sulla linea prevista dal tracciato ferroviario, doveva essere interamente demolito. Molteplici proteste permisero di salvarlo in extremis, modificarono la direzione rettilinea prevista con una grande una curva per evitarlo. Tuttavia il grande refettorio e le cucine dei monaci, a nord, furono sacrificati. L'evento ebbe tuttavia il merito di dare l'allarme alla giovane amministrazione dei monumenti storici francesi, che sotto la direzione dell'architetto Eug\u00e8ne Viollet-le-Duc intraprese i primi lavori di salvaguardia.\nL'abbazia.\nDegli scavi hanno rivelato sotto la chiesa abbaziale di San Pietro il corridoio anulare di una chiesa preromanica con dei graffiti del IV secolo, ed i pilastri rotondi della navata primitiva. La parte pi\u00f9 vecchia che esiste \u00e8 il campanile-portico del 1120, rinforzato venti anni dopo; ospita uno dei pi\u00f9 bei portali romanici che esistano. La parte bassa della navata, in pietra, \u00e8 romanica, ma la parte alta in mattoni \u00e8 gotica; le due arcate del coro, l'abside a cinque lati e le volte sono del XV secolo. Vi si vedono una Piet\u00e0 del XV secolo ed una crocifissione del XVII secolo.\nI capitelli romanici del chiostro sono stati completati nel 1100 dall'abate Ansquitil, ma l'insieme \u00e8 stato ripreso nel XIII secolo con altre colonne ed altre arcate ogivali. Le sale dei monaci, il palazzo degli abati e la torre si collocano tra il XIII secolo e il XV secolo.\nIl timpano della chiesa abbaziale.\nRealizzato tra il 1110 e il 1130, il timpano della porta sud della chiesa di San Pietro di Moissac s'ispira all\"'Apocalisse di Giovanni\" e presenta nel suo centro un Cristo in Maest\u00e0, con i piedi che riposano sul mare di cristallo. Questa figura, comunemente utilizzata per la decorazione dei timpani romanici, \u00e8 circondata dai simboli dei quattro evangelisti (Marco, Matteo, Luca e Giovanni), mentre i ventiquattro anziani dell'Apocalisse prendono posto nel fondo e sui lati della scena.\nLa solennit\u00e0 ieratica dei personaggi, il carattere non realistico di alcune posizioni, il trattamento del drappeggio e la mancanza di libert\u00e0 delle figure rispetto al quadro sono caratteristici delle sculture romaniche. La squisitezza dei rilievi e la dimensione pittoresca di alcuni dettagli accentuano l'incanto e la dimensione spirituale dell'insieme, vero capolavoro dell'arte romanica. L'architrave e gli archi sono decorati con motivi vegetali. Sulla datazione dell'architrave gli studiosi non sono concordi se sia un pezzo eseguito in et\u00e0 romanica o una scultura romana riutilizzata, similmente alla \u00ab pietra constantina \u00bb del museo di Cahors, anche se la seconda opzione \u00e8 senz'altro la pi\u00f9 plausibile.\nIl pilastro monolitico (trumeau) \u00e8 decorato con animali intrecciati, tre coppie di leoni e leonesse intersecate, che emergono da un fondo vegetale, si sovrappongono sulla faccia anteriore del trumeau; le facce laterali rappresentano San Paolo e il profeta Geremia. I due personaggi raffigurati nei piedritti polilobati d'influenza moresca, sono, invece, San Pietro ed il Profeta Isaia. I due apostoli sono probabilmente un'allusione all'annessione di Moissac all'abbazia di Cluny, posta sotto la protezione di San Pietro apostolo e di San Paolo di Tarso.\nSono scolpiti anche i lati del portico. I rilievi di destra mostrano, su tre registri: l'Annunciazione e la Visitazione, l'Adorazione dei magi e la Presentazione al Tempio, la Fuga in Egitto e la Caduta degli idoli. Nella parte opposta viene illustrata la parabola del povero Lazzaro e del cattivo ricco, dedicata ai supplizi infernali riservati ai lussuriosi ed agli avari, che appaiono nella parte inferiore.\nIl campanile-portico.\nEsiste della costruzione originale soltanto il campanile-portico che fu rinforzato verso il 1180. La struttura presenta un camminamento attorno delimitato da un parapetto dentato, degli archi ed una galleria a caditoia.\nIl nartece.\nLa volta del nartece poggia su otto possenti colonne con grandi capitelli molto stilizzati dell'XI secolo e XII secolo, sostenendo la ricaduta di quattro nervature incrociate nell'ogiva.\nLa decorazione dei voluminosi capitelli del nartece utilizza motivi vegetali e animali; tra questi lupi e lupe i cui capi vengono a confondersi, nell'angolo, raffigurati con una pecora o un uccello nella loro bocca. Questi animali dai corpi protesi, disposti a X sulla faccia anteriore, sono richiamati in quelli laterali del pilastro.\nLa navata.\nLa navata ha conservato una parte dei suoi arredi, fra cui una Vergine della Piet\u00e0 del 1476, una Fuga in Egitto della fine del XV secolo, come pure un ammirevole Cristo romanico del XII secolo, ed infine una tomba del 1485. Il coro \u00e8 circondato da una recinzione in pietra scolpita, del XVI secolo, dietro il quale si apre un'abside carolingia. Gli stalli del coro sono del XVII secolo. In una nicchia collocata sotto l'organo vi \u00e8 un sarcofago merovingio in marmo bianco dei Pirenei.\nNei pressi del coro si trova un documento di altissimo interesse storico: l'epigrafe di consacrazione, datata 1063. Il testo, tradotto dal latino, dice: \nDall'esterno si vedono apparire chiaramente i due periodi di costruzione della navata, con una parte romanica in pietra ed un'altra gotica in mattone. La parte romanica si trova nello scantinato nelle pareti della navata e nelle curve nella parte bassa delle finestre. Il resto fu edificato nel XV secolo, in stile gotico.\nIl chiostro romanico.\nUn'iscrizione permette di datare il chiostro molto precisamente al 1100. Esso \u00e8 costituito da quattro gallerie strutturate, le cui arcate ricadono su una serie di colonne di marmo. Decorato sulle sole gallerie del giardino, la capriata di legno del tetto posa su una parete spoglia. Ritmato da un'alternanza di colonnette semplici e doppie che sostengono le arcate delle quattro gallerie, il chiostro conta 116 colonne.\nLe sue dimensioni sono di 31\u00a0m per 27\u00a0m.\nI suoi capitelli, scolpiti su quattro facce, illustrano la Genesi, l'infanzia di Cristo, i miracoli di San Benedetto, temi floreali o stilizzati, di personaggi, di piante o di animali, d'ispirazione orientale.\nLe arcate sono interrotte negli angoli e al centro da pilastri quadrati in mattone rivestiti di targhe di marmo scolpite. Otto di esse, nei pilastri d'angolo, rappresentano gli apostoli: Pietro e Paolo a sud-est, Giacomo e Giovanni a nord-est, Filippo e Andrea a nord-ovest, Bartolomeo e Matteo a sud-ovest. Un nono apostolo, Simone, \u00e8 rappresentato sul pilastro centrale della galleria occidentale, della parte ovest. Forse all'origine si trovava, con altri tre apostoli che oggi mancano, sui pilastri di un portico della fine del XVIII secolo, una bella fontana si trova nell'angolo nord-ovest del cortile interno. Un'altra figura \u00e8 Durand di Bredons, primo abate cluniacense di Moissac (1048-1072).\nNell'angolo sud-ovest una scala conduce alla sala alta e quindi al tetto, da cui la vista si estende sul chiostro, sulla citt\u00e0, sulla valle del Tarn e le colline di Moissac.\nGli abati di Moissac.\nAbati commendatari.\nSecolarizzazione dell'abbazia nel 1618. I monaci benedettini sono sostituiti da canonici agostiniani."}
{"id": "1664299", "revid": "767487", "url": "https://it.wikipedia.org/wiki?curid=1664299", "title": "Gianfranco Garbuglia", "text": "Carriera.\nHa disputato tre campionati di Serie A con le maglie di , e Messina, per complessive 63 presenze in massima serie.\nHa inoltre totalizzato 160 presenze in Serie B nelle file di , Lazio e Messina, conquistando la promozione in A con la Lazio al termine della stagione 1962-1963."}
{"id": "1664300", "revid": "767487", "url": "https://it.wikipedia.org/wiki?curid=1664300", "title": "Widener", "text": "Widener \u00e8 un comune degli Stati Uniti d'America situato nella Contea di St. Francis nello Stato dell'Arkansas. Ha una popolazione di 315 abitanti (2006).\nWidener \u00e8 il luogo di nascita del chitarrista blues Luther Allison."}
{"id": "1664304", "revid": "181699", "url": "https://it.wikipedia.org/wiki?curid=1664304", "title": "A.C. Crema", "text": ""}
{"id": "1664306", "revid": "326822", "url": "https://it.wikipedia.org/wiki?curid=1664306", "title": "Ky\u014dry\u016b b\u014dkenki jura tripper", "text": ""}
{"id": "1664308", "revid": "709565", "url": "https://it.wikipedia.org/wiki?curid=1664308", "title": "Princess M", "text": "La Princess M era una nave - traghetto appartenuta con questo nome alla compagnia di navigazione greca Marlines tra il 1985 ed il 1989.\nServizio.\nVarata nel 1974 in Francia come \"Penn-ar-Bed\", fu utilizzata fino al 1984 dalla Brittany Ferries per collegamenti nella Manica, principalmente sulla rotta Plymouth - Saint-Malo. Venduta ad una compagnia di navigazione svedese, fu da quest'ultima impiegata su un collegamento tra Svezia e Norvegia, con il nome \"Sveno Marina\".\nIn seguito al fallimento della compagnia fu acquistata dalla greca Marlines, che la sottopose a lavori di ristrutturazione per aumentare le sistemazioni per i passeggeri aggiungendo delle sovrastrutture a poppa e nel 1985 la mise in servizio sulla Ancona - Igoumenitsa - Patrasso, affiancata in seguito dalla pi\u00f9 grande \"Countess M\". Alla fine della stagione 1989 il traghetto fu ceduto alla compagnia italiana Alimar, di propriet\u00e0 dei Rodriquez Cantieri Navali, che lo impieg\u00f2 su diverse rotte da Livorno verso Barcellona, le Isole Eolie o Tunisi con il nome di \"Lilly R\". Dal 1995 in poi la nave fu spesso noleggiata, aprendo anche rotte inconsuete come un collegamento tra Taranto e Igoumenitsa e un altro tra Tunisi e La Valletta.\nNel 1998 la \"Lilly R\" fu venduta ad una compagnia araba, venendo utilizzata per collegamenti tra Bahrein ed Iraq prima con il nome di \"Jebel Ali\" e poi, dal 2000, di \"Jabal Ali 1\". Nel 2004 venne infine demolita in Turchia nel cantiere di Alia\u011fa."}
{"id": "1664321", "revid": "266115", "url": "https://it.wikipedia.org/wiki?curid=1664321", "title": "Federico Fazio", "text": "Biografia.\nDi origini italiane, suo nonno paterno \u00e8 di Erice, in Sicilia, mentre suo nonno materno \u00e8 di Lentiscosa, frazione di Camerota, in Campania. Nel settembre 2018 ha ottenuto la cittadinanza onoraria del comune di Camerota.\nCarriera.\nClub.\nGiovanili.\nInizia giovanissimo nel Ferro Carril Oeste in Primera B Nacional argentina con cui ottiene quarantotto presenze e tre gol in campionato.\nSiviglia e Tottenham.\nSi trasferisce il 25 gennaio 2007 al Sevilla Atl\u00e9tico, la squadra B del . Nell'estate del 2007 passa in prima squadra, rimanendoci per sette anni. Nel corso degli anni in Spagna indossa anche la fascia di capitano (stagione 2013-2014, in assenza di Ivan Rakiti\u0107) e vince una Coppa di Spagna (2009-2010), una Supercoppa di Spagna (2007) e due Europa League (2013-2014 e quella durante il ritorno nel club nel 2016).\nIl 27 agosto 2014 si trasferisce definitivamente al per 10 milioni di euro.\nIl 1\u00ba febbraio 2016 ritorna al Siviglia, in prestito per sei mesi, collezionando sei presenze fra campionato ed Europa League, per poi rientrare al Tottenham per fine prestito.\nRoma.\nIl 3 agosto 2016 si trasferisce alla in prestito oneroso per 1,2 milioni di euro valido per un anno con diritto di riscatto fissato fino a un massimo di 3,2 milioni di euro. Esordisce in maglia \"giallorossa\" il 17 agosto 2016 nel match valido per i playoff di Champions League, in trasferta contro il (1-1), subentrando a Salah nel secondo tempo. Il 20 agosto seguente invece fa il suo esordio in Serie A nella gara Roma- (4-0), sempre da subentrato, questa volta al posto di Manolas. Presenza dopo presenza, diviene un titolare della Roma, anche se all'inizio era dietro a tutti nelle gerarchie al centro della difesa. Il 29 settembre 2016 segna il suo primo gol per la Roma contro l'Astra Giurgiu nella fase a gironi di Europa League. A dicembre, raggiunte le presenze utili per il riscatto, viene riscattato dalla Roma a fronte di 3,2 milioni di euro. Il 7 febbraio 2017 nella vittoria per 4-0 contro la realizza (di testa) il suo primo gol in Serie A.\nNella stagione seguente, fresco del rinnovo contrattuale, Fazio rimane un titolare anche con Eusebio Di Francesco, formando con Manolas la coppia di difensori titolare nella formazione giallorossa. Nel secondo anno sotto la guida di Di Francesco, il rendimento del centrale argentino risulta tuttavia in forte calo, con numerosi errori compiuti in fase difensiva, nonostante una buona media realizzativa. Il 29 settembre 2018 disputa la sua centesima gara con i \"giallorossi\", siglando anche il gol del 3-1 definitivo contro i rivali della . Subentrato Ranieri all'allenatore abruzzese, Fazio ritrova fiducia e torna a disputare buone prestazioni.\nNella stagione 2019-2020 (aperta con un rinnovo sino al 2021) con Fonseca allenatore diviene prima una riserva e poi nella stagione successiva verr\u00e0 utilizzato principalmente in Europa League finendo ai margini della rosa. Sul finale di stagione, complici le molti partite disputate dalla squadra anche in Europa, trova un po' di spazio in campionato, trovando pure il gol nella sconfitta per 3-2 contro il del 25 aprile 2021.\nNella stagione 2021-22 viene messo fuori rosa con gli esuberi dal nuovo allenatore Jos\u00e9 Mourinho.\nSalernitana.\nDopo aver rescisso il contratto con la Roma, il 29 gennaio 2022 firma un contratto fino al 30 giugno 2024 con la . Fa il suo esordio con i campani il 7 febbraio 2022, nel pareggio 2-2 con lo Spezia.\nNazionale.\nDopo la vittoria al Mondiale Under-20 del 2007 in Canada, \u00e8 stato convocato anche nella nazionale maggiore nel giugno 2011 nelle partite amichevoli contro Nigeria e Polonia. Nel novembre 2014 viene convocato dopo oltre tre anni. Dopo aver manifestato la sua disponibilit\u00e0 a vestire anche la maglia della nazionale italiana, nel 2017, grazie alle prestazioni a Roma, torna in pianta stabile nella rosa argentina.\nStatistiche.\nPresenze e reti nei club.\n\"Statistiche aggiornate al 21 febbraio 2022.\""}
{"id": "1664328", "revid": "83900357", "url": "https://it.wikipedia.org/wiki?curid=1664328", "title": "Comunicazioni di massa", "text": ""}
{"id": "1664329", "revid": "1305772", "url": "https://it.wikipedia.org/wiki?curid=1664329", "title": "Slam Stewart", "text": "Inizialmente studia il violino passa poi al contrabbasso che suona in varie orchestre.\nA Boston, dove studia al conservatorio, ascolta per la prima volta il violinista Ray Perry che suona accompagnandosi contemporaneamente con la voce. Pi\u00f9 in l\u00e0 prende l'idea di Perry suonando il contrabbasso con l'archetto accompagnandosi con la voce un'ottava sopra. Questa tecnica fu poi usata anche da Major Holley.\nNel 1939 lavora con gli Spirits of Rhythm, nel 1949 con l'orchestra di Van Alexander, dal 1943 al 1944 fa parte del trio di Art Tatum. Nel 1944 lavora con Tiny Grimes e nel 1945 lavora nell'orchestra di Benny Goodman. Nel 1948 lavora in Francia con Erroll Garner, nel 1953 suona col quartetto di Roy Eldridge. Tra la fine degli anni 50 ed il 1960 lavora con vari complessi e compie una tourn\u00e9e in Europa con la cantante Rose Murphy. Lavora per la televisione anche in rappresentazioni di musica classica tra cui una esibizione con il Lincoln String Quartet nel 1969."}
{"id": "1664331", "revid": "486946", "url": "https://it.wikipedia.org/wiki?curid=1664331", "title": "Dossologia maggiore", "text": ""}
{"id": "1664341", "revid": "486946", "url": "https://it.wikipedia.org/wiki?curid=1664341", "title": "Inno angelico", "text": ""}
{"id": "1664342", "revid": "93436", "url": "https://it.wikipedia.org/wiki?curid=1664342", "title": "Graves ac diuturnae", "text": " Graves ac diuturnae \u00e8 un'enciclica di Papa Pio IX, datata 23 marzo 1875, e dedicata alla difficile situazione della Chiesa in Svizzera, funestata dalla presenza dei vetero-cattolici, \"\u00ab Figli delle tenebre \u00bb\", che il Papa condanna nuovamente; e dalle leggi statali che ledono i diritti e la libert\u00e0 della Chiesa."}
{"id": "1664345", "revid": "767487", "url": "https://it.wikipedia.org/wiki?curid=1664345", "title": "Un attimo, una vita", "text": "Un attimo, una vita (\"Bobby Deerfield\") \u00e8 un film del 1977 diretto da Sydney Pollack con protagonista Al Pacino, tratto dal romanzo \"Il cielo non ha preferenze\" di Erich Maria Remarque.\nTrama.\nIl giovane americano Bobby Deerfield, campione di Formula 1, non vive che per la sua automobile e le sue corse. Durante un Gran Premio un suo compagno di scuderia muore in uno scontro con un collega. Volendo saperne di pi\u00f9 sull'incidente, poich\u00e9 teme per la propria vita, Bobby si reca in una clinica svizzera, per interrogare il pilota sopravvissuto. L\u00ec viene avvicinato da una ragazza fiorentina, Liliana Morelli, che lo prega di accompagnarla in Italia con la sua macchina. Da quell'incontro nasce un amore che solo la morte di Liliana, affetta da un male incurabile, potr\u00e0 stroncare, e dopo il quale Bobby sar\u00e0 un uomo del tutto cambiato.\nProduzione.\nUna parte del film \u00e8 stata girata tra Lierna e Varenna sul lago di Como.\nRiconoscimenti.\nNomination ai Golden Globe 1978 come miglior attore in un film drammatico (Al Pacino)"}
{"id": "1664347", "revid": "1373059", "url": "https://it.wikipedia.org/wiki?curid=1664347", "title": "Lautaro Acosta", "text": "Carriera.\nClub.\nDopo le sue prestazioni nel Lan\u00fas, il Siviglia lo compra pagandolo pi\u00f9 di 7 milioni di euro. Colleziona con gli andalusi in poche stagioni 30 presenze segnando 2 reti in tutte le competizioni. Nell'estate 2011 si trasferisce in prestito stagionale al Racing Santander. Tuttavia nell'Agosto 2012, dopo essersi svincolato dal , torna in Argentina firmando un contratto con il Boca Juniors. Con il Boca raccimola solamente 29 presenze tra tutte le competizioni senza mai segnare. Nell'estate 2013 fa ritorno dopo esattamente cinque anni al Lan\u00fas, vincendo negl'anni successivi con i \"Granate\" (I Granata) la Primera Divisi\u00f3n e la Supercopa Argentina. Dal 2018 \u00e8 il capitano del club argentino.\nNazionale.\nAcosta ha vinto il Campionato mondiale di calcio Under-20 2007 disputatosi in Canada con la nazionale di calcio argentina.\nNell'agosto 2017, viene convocato per la prima volta in nazionale argentina dal CT Jorge Sampaoli facendo il suo esordio il 31 agosto dello stesso anno, subentrando all'61esimo minuto a Marcos Acu\u00f1a, nella sfida in trasferta terminata 0-0 contro l', gara valida per le qualificazioni al . Pochi giorni pi\u00f9 tardi, gioca come titolare per tutta l'intera gara, nella sfida pareggiata per 1-1 in casa contro il ."}
{"id": "1664351", "revid": "124123", "url": "https://it.wikipedia.org/wiki?curid=1664351", "title": "Hortense Allart", "text": "Hortense Allart ha difeso l'amore libero e ha chiesto il miglioramento della condizione femminile. Ha partecipato alla \"Gazette des femmes\". Si \u00e8 inoltre occupata di filosofia nel suo \"Novum organum ou saintet\u00e9 philosophique\" (1857) nel quale difende l'idea dell'inevitabilit\u00e0 della prova dell'esistenza di un Essere supremo con ogni nuova scoperta scientifica. Ha avuto svariate relazioni con uomini celebri del suo tempo, tra cui Chateaubriand."}
{"id": "1664352", "revid": "767487", "url": "https://it.wikipedia.org/wiki?curid=1664352", "title": "Revolution (film 1985)", "text": "Revolution \u00e8 un film del 1985 diretto da Hugh Hudson, con Al Pacino.\nTrama.\n1776, New York: viene abbattuta la statua di Giorgio III d'Inghilterra. I coloni nordamericani, gente immigrata da molti Paesi europei, stremati dall'esoso fiscalismo inglese, oltre che dalla sprezzante arroganza degli ufficiali di Sua Maest\u00e0, si rivoltano contro le odiate Giubbe Rosse, aiutati in questo anche da una parte delle trib\u00f9 indiane (gli Irochesi si allearono con gli inglesi, gli Uroni con gli americani e i francesi). \nSono i primi fermenti della rivoluzione che, accesa nel focolaio di Boston, porter\u00e0 George Washington, con l'ausilio del francese La Fayette, alla gloria e l'America sulle nuove frontiere dell'indipendenza, della democrazia e della libert\u00e0. \nIl film \u00e8 la storia di un uomo - Tom Dobb - e del suo figlio quattordicenne Ned, travolti in mille vicende, separati e poi fortunosamente di nuovo insieme, nel contesto di avvenimenti turbolenti e tragici, durati anni di sofferenze e di lotte. A New York, assediata dagli inglesi, Tom si vede sequestrare dagli insorti la barca da pesca, che per lui \u00e8 casa e fonte di lavoro; egli si arruola tra i coloni in armi per seguire Ned il quale, per pochi spiccioli, ha deciso di fare con loro il tamburino. Tom, che in realt\u00e0 pensa solo agli affari propri e non ha idee bellicose per la testa, \u00e8 notato e seguito da Daisy, figlia dei Mc Connhay (una famiglia di borghesi commercianti), presto contagiata da idee rivoluzionarie. I tre pi\u00f9 volte si ritrovano e si perdono, da New York a Filadelfia ed altri luoghi ancora: lui, di volta in volta combattente, disertore e poi \"scout\", mentre cerca il ragazzo, arruolato per ordine di un ferreo sergente dell'Armata inglese in qualit\u00e0 di tamburino, lei impegnata a fare da infermiera e staffetta per i coloni in armi, poco a poco meno indisciplinati e meglio equipaggiati. Tra Tom e la bella ragazza nasce un tenero amore, vittorioso alla fine contro tutti gli ostacoli e gli orrori di una guerra estenuante, che i nuovi americani alla fine vinceranno. Ormai cresciuto e maturatosi, il figlio di Dobb, nel frattempo sposatosi, partir\u00e0 verso l'Ovest, dove sconfinati territori richiedono braccia robuste e volont\u00e0 di lavoro, mentre l'ex-pescatore rimarr\u00e0 a New York: ha deciso di imparare a leggere e scrivere, perch\u00e9 pi\u00f9 che del coraggio degli insorti, ormai diventati dei reduci a malapena ringraziati, la nuova Patria ed il Congresso hanno bisogno di uomini preparati ad affrontare i nuovi problemi, che ora si impongono agli Stati Uniti alle soglie del XIX secolo."}
{"id": "1664355", "revid": "767487", "url": "https://it.wikipedia.org/wiki?curid=1664355", "title": "City Hall (film)", "text": "City Hall \u00e8 un film drammatico del 1996 diretto da Harold Becker.\nTrama.\nNew York. Il detective Eddie Santos, considerato un \"duro\" del suo dipartimento e con reputazione di poliziotto onesto, va a un appuntamento con un suo informatore, Vinnie Zapatti, che ha organizzato un incontro con suo cugino Tino, entrambi nipoti del boss Paul Zapatti. Tino \u00e8 uno spacciatore in libert\u00e0 vigilata e lo scopo dell'incontro \u00e8 quello di permettere al detective di parlargli senza che lui ne sia avvertito ma appena vede il poliziotto avvicinarsi apre il fuoco: nella sparatoria che ne segue muoiono entrambi e viene ucciso anche un bambino di colore, James Bone jr.\nIl sindaco di New York John Pappas viene informato dell'accaduto dal suo vice Kevin Kalhoun: il sindaco incontra Elaine, moglie del detective, ed entrambi assistono impotenti alla sua morte. Nel frattempo il vice apprende da due agenti degli affari interni sia dell'insolita condotta del poliziotto, sia dell'anomalia della condanna di Tino. La situazione politica in citt\u00e0 \u00e8 delicata: il partito del sindaco sta organizzando la convention per la rielezione del Presidente ed il vice si incarica di tranquillizzare il Senatore Marquand, che dovrebbe presiederla, sostenendo la qualit\u00e0 della sicurezza a New York ma uno dei suoi collaboratori, Abe Goodman, esprime delle perplessit\u00e0 in merito al rapporto sulla libert\u00e0 vigilata di Tino.\nKevin ed Abe si recano dal supervisore, Larry Schwartz, ma le sue spiegazioni non fugano i loro dubbi e questo mette in allarme l'impiegato che riferisce la cosa al direttore del distretto elettorale Frank Anselmo; questi \u00e8 un potente uomo politico, colluso con il boss mafioso Paul ed amico di importanti costruttori, tutti interessati al piano regolatore della citt\u00e0. Kevin riprende il suo lavoro; mentre tutto sembra tornare tranquillo l'avvocato Marybeth Cogan, che rappresenta la vedova di Eddie, si oppone alla campagna denigratoria nei confronti del detective morto, organizzata da Paul Zapatti per distogliere l'attenzione della stampa dal boss e mirante ad accreditare la corruzione del poliziotto e a risolvere la sparatoria come un regolamento di conti, e comincia a indagare.\nKevin ha un primo colloquio con il collega di Eddie, il detective Albert Holly, il quale avanza sospetti sul giudice. In aiuto viene il latitante Vinnie Zapatti che si incontra con Kevin e Marybeth e promette, in cambio di denaro e di un biglietto aereo, di fare delle rivelazioni sulla reale natura della sparatoria avvenuta a Brooklyn, prospettando un coinvolgimento del giudice: proprio mentre Marybeth sta mettendo insieme la somma da versargli, Vinnie viene trovato morto nel fiume. Kevin riferisce dell'accaduto al sindaco ma, trovandolo poco collaborativo, decide di sentire il detective Holly il quale, messo alle strette, gli rivela che non solo era al corrente dell'incontro tra Eddie e Tino ma che esiste un altro rapporto sulla libert\u00e0 vigilata che \u00e8 scomparso.\nKevin, insieme a Marybeth, si reca nella prigione dove lavora un agente penitenziario che si era occupato della vicenda giudiziaria di Tino, il quale riferisce che la richiesta fatta in origine era stata di un periodo di carcerazione da 10 a 20 anni ma si rifiuta di fornire ulteriori spiegazioni sull'accaduto. Marybeth vorrebbe agire subito facendolo testimoniare ma Kevin la persuade ad aspettare, al fine di recuperare il rapporto originale e per questo contatta Schwartz ma, prima che possa consegnarglielo, questi viene ucciso. Kevin corre dal sindaco per convincerlo ad appoggiare la moglie del detective e togliere il sostegno al giudice anche a dispetto della loro vecchia amicizia e Kevin riesce a fare in modo che il magistrato si dimetta.\nLe dimissioni di Walter Stern portano alla luce la collusione tra lui, Frank Anselmo ed il padrino della mafia Paul Zapatti; quest'ultimo, per tentare di chiudere l'ultima porta che potrebbe condurre a lui, induce al suicidio Frank. Kevin entra finalmente in possesso del rapporto originale, trovato dalla polizia nell'auto dove il politico si \u00e8 tolto la vita e consegnato all'ufficio del Sindaco per evitare uno scandalo, ed in questo modo viene a sapere che \u00e8 stato proprio il Sindaco ad intercedere presso il Giudice per ottenere una lieve condanna nei confronti di Tino in cambio dell'appoggio elettorale di Anselmo.\nQuesta notizia colpisce Kevin: avvilito e deluso, trova comunque la forza di affrontare John che nel frattempo si sta preparando a una trionfale campagna elettorale e, dopo un confronto vibrante, lo convince ad abbandonare la politica. Calhoun si candida a sindaco e perde le elezioni, ma rimane fermo nel proposito di rendere la citt\u00e0 un posto migliore in cui vivere."}
{"id": "1664357", "revid": "1262220", "url": "https://it.wikipedia.org/wiki?curid=1664357", "title": "Gravibus ecclesiae", "text": " Gravibus ecclesiae \u00e8 una enciclica di Papa Pio IX, datata 24 dicembre 1874, con la quale il Pontefice estende il Giubileo del 1875 a tutto il mondo."}
{"id": "1664359", "revid": "287204", "url": "https://it.wikipedia.org/wiki?curid=1664359", "title": "Campo Limpo Paulista", "text": "Campo Limpo Paulista \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Jundia\u00ed."}
{"id": "1664365", "revid": "45927", "url": "https://it.wikipedia.org/wiki?curid=1664365", "title": "X(56)", "text": ""}
{"id": "1664368", "revid": "287204", "url": "https://it.wikipedia.org/wiki?curid=1664368", "title": "Itupeva", "text": "Itupeva \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Jundia\u00ed."}
{"id": "1664369", "revid": "177967", "url": "https://it.wikipedia.org/wiki?curid=1664369", "title": "Rosa Ponselle", "text": "Biografia.\nFiglia di Bernardino e Maddalena Conte, italiani immigrati da Caiazzo, intraprese una breve carriera come cantante di musica leggera insieme alla sorella maggiore Carmela (1892-1977) e successivamente studi\u00f2 canto con William Thorner.\nDebutt\u00f2 come professionista al Metropolitan Opera House di New York il 15 novembre 1918 nel ruolo di Leonora ne \"La forza del destino\" di Giuseppe Verdi con Enrico Caruso e Giuseppe De Luca.\nCant\u00f2 ininterrottamente nel teatro newyorchese (411 rappresentazioni al Met) e in concerti fino al 1937, anno del ritiro, e si esib\u00ec sporadicamente in Italia (Teatro Comunale di Firenze) nel 1933 nella prima rappresentazione di La Vestale (Spontini) con Ebe Stignani e a Londra (Royal Opera House) nel 1929 nella ripresa di Norma (opera).\nDopo il ritiro si stabil\u00ec definitivamente nella sua villa nei pressi di Baltimora insieme al marito Carl Jackson e diede delle master classes alla Baltimore Civic Opera Company: tra coloro che poterono profittare dei suoi insegnamenti nel corso dei decenni figurano artisti di primissimo piano come Beverly Sills, Raina Kabaivanska, Sherrill Milnes e Pl\u00e1cido Domingo. \n\u00c8 seppellita nel Druide Ridge Cemetery di Baltimora.\nVocalit\u00e0 e personalit\u00e0 interpretativa.\nDotata di una voce brunita, sensuale e piena, limpida, vigorosa e agile, notevolmente estesa, sorretta da un'ottima preparazione tecnica, Rosa Ponselle fu il soprano drammatico di riferimento per molti soprani tra i quali Maria Callas.\nFu la prima interprete nel XX secolo della \"Norma\" di Vincenzo Bellini, ma fu anche una grande Vestale, nell'opera di Gaspare Spontini.\nEmergeva anche nel repertorio verdiano.\nFu soprannominata \"la Caruso in gonnella\" o \"la Caruso dei Soprani\" e nella settima Avenue di New York le hanno eretto un monumento nel costume di Norma.\nOmaggi.\nL'Amministrazione Comunale di Caiazzo ha indetto nel 2011 il Concorso Internazionale per giovani cantanti lirici \u201cRosa Ponselle Citt\u00e0 di Caiazzo\", in collaborazione con il Conservatorio Musicale \u201cSan Pietro a Majella\u201d di Napoli, il Conservatorio Musicale \u201cG. Martucci\" di Salerno, il Conservatorio Musicale \u201cNicola Sala\u201d di Benevento, il Conservatorio Musicale \u201cDomenico Cimarosa\" di Avellino, il Peabody Institute della Johns Hopkins University di Baltimora (USA) ed il Department of Music della Towson University (USA).\nNella citt\u00e0 di Matera va segnalata l'attivit\u00e0 della Polifonica Rosa Ponselle, creata e diretta dal M\u00b0Giuseppe Ciaramella, bis nipote del soprano, giunta ormai al 15\u00ba anno di attivit\u00e0. Inoltre sempre nella citt\u00e0 di Matera si svolge il Concorso di Esecuzione Musicale Citt\u00e0 di Matera \"Premio Rosa Ponselle\" ideato e voluto dal\nM\u00b0Giuseppe Ciaramella a ricordo della sua zia"}
{"id": "1664370", "revid": "638792", "url": "https://it.wikipedia.org/wiki?curid=1664370", "title": "Kiba (serie animata)", "text": ", \u00e8 un anime della Madhouse, iniziato su TV Tokyo da aprile 2006. La serie \u00e8 stata diretta da Hiroshi K\u014djina ed \u00e8 ispirata ad un famoso gioco di carte da tavolo. La serie \u00e8 stata distribuita in Italia in DVD da Kaz\u00e9, sprovvisto di doppiaggio italiano, ma solo con i sottotitoli.\nTrama.\nIl protagonista di \"Kiba\" \u00e8 Zed, un ragazzo di 15 anni che vive in un luogo chiamato \"Calm\". Stanco della sua vita, piena di monotonia cerca luoghi pi\u00f9 caotici, vivi. Un giorno su invito di un misterioso vento Zed si ritrova davanti ad un portale dimensionale e pensando che tutte le risposte che cercava siano dietro quella porta, l'attraversa. Qui si ritrova in diversi mondi fantastici dove si possono utilizzare delle magie e degli spiriti magici in battaglia. L'anime prosegue con l'intento del protagonista di impedire la unione dei sei spiriti chiave che insieme diventano il creatore che pu\u00f2 distruggere o creare i mondi."}
{"id": "1664371", "revid": "45927", "url": "https://it.wikipedia.org/wiki?curid=1664371", "title": "X(55)", "text": ""}
{"id": "1664372", "revid": "45927", "url": "https://it.wikipedia.org/wiki?curid=1664372", "title": "X(1478)", "text": ""}
{"id": "1664374", "revid": "287204", "url": "https://it.wikipedia.org/wiki?curid=1664374", "title": "Jundia\u00ed", "text": "Jundia\u00ed \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Jundia\u00ed.\nSecondo la \"Federa\u00e7\u00e3o das Ind\u00fastrias do Estado do Rio de Janeiro\", Jundia\u00ed \u00e8 la quinta citt\u00e0 per qualit\u00e0 della vita di tutto il Brasile e la 15\u00aa per sicurezza.\nStoria.\nFino al XVII secolo era abitata esclusivamente da indios tup\u00ec. Nel 1655 si stanziarono nella zona \"Mato Grosso de Jundiahy\" Rafael de Oliveira, sua moglie Petronilha Rodrigues Antunes e i figli e chiamarono la zona \"Nossa Senhora do Desterro de Jundia\u00ed\"\nIl 28 marzo 1865 divenne ufficialmente comune."}
{"id": "1664375", "revid": "45927", "url": "https://it.wikipedia.org/wiki?curid=1664375", "title": "X(1479)", "text": ""}
{"id": "1664380", "revid": "287204", "url": "https://it.wikipedia.org/wiki?curid=1664380", "title": "Louveira", "text": "Louveira \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Jundia\u00ed."}
{"id": "1664382", "revid": "106908", "url": "https://it.wikipedia.org/wiki?curid=1664382", "title": "MacPherson", "text": ""}
{"id": "1664383", "revid": "287204", "url": "https://it.wikipedia.org/wiki?curid=1664383", "title": "V\u00e1rzea Paulista", "text": "V\u00e1rzea Paulista \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Jundia\u00ed."}
{"id": "1664388", "revid": "287204", "url": "https://it.wikipedia.org/wiki?curid=1664388", "title": "Pompeia (San Paolo)", "text": "Pompeia \u00e8 un comune del Brasile nello Stato di San Paolo, parte della mesoregione di Mar\u00edlia e della microregione omonima."}
{"id": "1664397", "revid": "287204", "url": "https://it.wikipedia.org/wiki?curid=1664397", "title": "Cunha", "text": "Cunha \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664398", "revid": "599013", "url": "https://it.wikipedia.org/wiki?curid=1664398", "title": "Matt Reis", "text": "Carriera.\nIl 15 aprile 2013 era presente all'Attentato alla maratona di Boston. Sua moglie era presente come atleta alla maratona e lui, insieme a sua suocera Karen, la segue per sostenerla per tutta la maratona. Quando le due bombe sono esplose non solo ha salvato la moglie ma ha salvato, aiutato e soccorso alcune persone presenti alla strage. Il portiere dello New England Revolution \u00e8 finito su YouTube ed \u00e8 stato insignito del MLS Humanitarian of the Year Award (noto premio presente nella MLS che danno ai giocatori per i meriti fuori dal campo di calcio) proprio per quel gesto."}
{"id": "1664400", "revid": "287204", "url": "https://it.wikipedia.org/wiki?curid=1664400", "title": "Jambeiro", "text": "Jambeiro \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664402", "revid": "125658287", "url": "https://it.wikipedia.org/wiki?curid=1664402", "title": "First Vienna Football Club 1894", "text": "Il First Vienna Football Club 1894 \u00e8 una societ\u00e0 calcistica austriaca, con sede nella capitale, Vienna. Creato il 22 agosto 1894, \u00e8 il pi\u00f9 antico club d'Austria. Familiarmente viene chiamato col nome inglese della citt\u00e0, Vienna.\nNella stagione 2008-2009 ha vinto il campionato di Regionalliga Ost, precedendo il Horn e conquistando la promozione in Erste Liga.\nIl club utilizza gli stessi colori sociali (giallo-blu) e lo stesso stemma dal 1894, anno della sua nascita. \u00c8 uno dei due club austriaci, insieme al concittadino Rapid Vienna, ad aver vinto la Coppa di Germania nel 1943, durante il periodo di annessione dell'Austria alla Germania (1938-1945).\nStoria.\nI primi anni.\nNei primi anni novanta del XIX secolo i giardinieri, sia di nazionalit\u00e0 inglese che austriaca, al servizio del Barone Nathaniel Anselm von Rothschild iniziarono a giocare le prime partite di football nei campi del barone stesso. Per evitare danni ai suoi fiori il Barone cedette agli stessi un terreno ove poter praticare il loro sport, e forn\u00ec loro le prime divise giallo-blu, colori utilizzati dalla sua scuderia di fantini.\nIl giocatore britannico, proveniente dall'Isola di Man, William Beale disegn\u00f2 il logo, un \"triskelion\", anch'esso coi colori giallo-blu della famiglia Rothschild. La squadra gioc\u00f2 il suo primo incontro il 15 novembre 1894 contro il Vienna Cricket and Football-Club perdendo per 0-4; col club dei \"Cricketer\" si cre\u00f2 una lunga rivalit\u00e0 sportiva che cess\u00f2 solo nel 1936, con la dissoluzione dell'altro club. Vienna divenne presto il centro del calcio austriaco, e sette team vennero creati gi\u00e0 tra il 1894 e il 1896.\nNel 1897 il presidente dei Cricketer don\u00f2 la Challenge-Cup, al fine di creare una prima competizione a carattere internazionale all'interno dell'Impero austro-ungarico: i team provenivano da Vienna, Budapest e Praga. Il Vienna Cricket &amp; FC vinse la prima edizione nel 1898, ma il First si aggiudic\u00f2 le due edizioni successive, nel 1899 e nel 1900. Il club perse poi la finale nella Wiener-Cup del 1907; tale manifestazione aveva sostituito la Challenge-Cup. Gli anni antecedenti la prima guerra mondiale furono negativi per il First che dopo la stagione del 1913 retrocesse in seconda divisione nel 1913-1914, per ritornare nella prima divisione nel 1919.\nGli anni della gloria.\nIl club gradualmente torn\u00f2 fra i grandi del calcio austriaco. Vinse il titolo nel 1930-1931, dopo che si era aggiudicato due coppe nazionali, nel 1928-1929 e nel 1929-1930. Sempre nel 1931 il First si aggiudic\u00f2 la prestigiosa Coppa Mitropa, vincendo tutte le 6 partite disputate, caso unico nella storia della coppa.\nIl Vienna rivinse il titolo nel 1932-1933, e una terza coppa nel 1936-1937. Curiosamente, il team fu coinvolto nel primo esperimento di giocare un match in notturna in Austria nel 1924-1925, ma solo il 3 novembre 1956 il First disput\u00f2 la prima vera partita sotto la luce artificiale nel Paese.\nGli anni nella Gauliga.\nDopo l'annessione austriaca alla Germania (Anschluss) nel 1938, il campionato austriaco venne abolito, e i team austriaci passarono nelle divisioni del campionato tedesco. I club di prima divisione formarono la \"Gauliga Ostmark\", quale campionato regionale inserito nella struttura del campionato tedesco, riorganizzato in tal modo nel 1933. Ci\u00f2 comport\u00f2 che le formazioni austriache lottavano anche per il titolo germanico e partecipavano alla \"DFB-Tschammerpokal\", manifestazione che oggi \u00e8 la DFB-Pokal. Nel 1941-1942 il Vienna vinse il titolo di divisione, nel girone definito \"Gauliga Donau-Alpenland\" (Ostmark) e disput\u00f2 la finale per il titolo di Germania contro lo Schalke 04, il 4 luglio 1942 a Berlino. Vennero per\u00f2 sconfitti per 2-0. Il Vienna ripet\u00e9 la vittoria nel campionato locale anche l'anno seguente, ma in questo caso venne eliminato in semifinale per 2-1 dal FV Saarbr\u00fccken. Il Vienna vinse per\u00f2 la Tschammerpokal, nel 1943, battendo il Luftwaffen Amburgo per 3-2 dopo i tempi supplementari, diventando il secondo club austriaco capace dell'impresa, dopo la vittoria del Rapid Vienna nel 1938. Un terzo titolo locale, nel 1943-1944, port\u00f2 il club nuovamente alle finali nazionali; questa volta l'avventura si interruppe nei quarti contro il Dresdner SC, con una sconfitta per 2-3.\nLa fine della guerra e l'arrivo delle truppe alleate fecero interrompere l'edizione 1944-1945 del campionato, con il Vienna nuovamente vicino al titolo della divisione locale.\nIl dopoguerra.\nOccupata dalla forze alleate, l'Austria divenne nuovamente indipendente; cos\u00ec anche il campionato ridivenne autonomo. Nel 1946 il First giunse quinto ma vinse la Coppa della Liberazione donata dai sovietici.\nNegli anni seguenti le prestazioni del club non furono brillanti anche se nel 1954-1955 fu capace di vincere per la sesta volta il titolo nazionale, precedendo per differenza reti il Wiener Sport-Club.\nLa caduta.\nIl Vienna rimase abbastanza competitivo anche negli anni sessanta, spesso finendo tra le prime tre, fino alla retrocessione nel 1967-1968, dopo oltre cinquant'anni dall'ultima retrocessione.\nCon la creazione della \"Zehnerliga\" (campionato con sole dieci squadre), nel 1974-1975, il First si ritrov\u00f2 nuovamente in seconda divisione, anche se venne promossa nuovamente nel 1975-1976. Tuttavia i risultati furono poco brillanti, tanto che retrocedette nel 1979-1980.\nL'allargamento della prima divisione a 16 club nel 1981-1982 permise al First Vienna di ritornare fra le grandi del calcio austriaco. Un'ulteriore riorganizzazione che port\u00f2 le squadre della prima divisione a 12 nel 1985 vide il club fare la sua prima apparizione in Bundesliga nella stagione seguente. Un ottimo campionato nel 1988-1989 (quarto posto) premise al club di partecipare alla Coppa UEFA nella stagione seguente. In questa manifestazione vennero eliminati al primo turno i maltesi del Valletta (doppia vittoria per 1-4 all'andata in trasferta e 3-0 in casa al ritorno), poi il First fu eliminato al secondo turno dall'Olympiakos (doppio pareggio 2-2 in casa all'andata e 1-1 al ritorno in Grecia). La retrocessione colp\u00ec il club nel 1991-1992, dopo alcune stagioni tribolate. Il First fu capace comunque nel 1997 di raggiungere la finale di coppa d'Austria, dove venne sconfitto per 1-2 dallo Sturm Graz.\nTuttavia il First non fu pi\u00f9 capace di raggiungere la massima divisione nazionale, tanto che nel 2000 cadde nella terza divisione austriaca, la Regionalliga Ost, da cui si risollev\u00f2 dopo ben nove anni, ottenendo nel 2009 la promozione in Erste Liga, dove ha concluso al 9\u00ba posto le stagioni 2009-2010 e 2010-2011.\nStrutture.\nStadio.\nIl First Vienna gioca le partite casalinghe nell'Hohe Warte Stadion, impianto da 5.500 posti. In passato ne poteva contenere fino a 30.000.\nOrganico.\nRosa.\n\"Aggiornata all'11 febbraio 2022\"."}
{"id": "1664405", "revid": "287204", "url": "https://it.wikipedia.org/wiki?curid=1664405", "title": "Lagoinha", "text": "Lagoinha \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664406", "revid": "124063749", "url": "https://it.wikipedia.org/wiki?curid=1664406", "title": "Mobile Suit Z Gundam", "text": " \u00e8 una serie televisiva anime di 50 puntate, prodotta dalla Sunrise nel 1985; appartiene alla saga dell'Universal Century di \"Gundam\".\nOriginariamente trasmessa dal 2 marzo 1985 al 22 febbraio 1986 sul canale Nagoya Broadcasting Network, vede la regia e la sceneggiatura di Yoshiyuki Tomino, il character design di Yoshikazu Yasuhiko, mentre il mecha design \u00e8 frutto della collaborazione tra Kunio \u014ckawara, Mamoru Nagano e Kazumi Fujita.\nIn Giappone fu un discreto successo di pubblico, ottenendo il 6,6% di \"share\" medio, il pi\u00f9 alto tra gli anime dell'universo di Gundam. Ne esiste anche l'adattamento manga, realizzato da Kazuhisa Kond\u014d nel 1994.\nTrama.\nAnno 0087 UC, sette anni dopo la fine della \"Guerra di un anno\". All'indomani degli eventi narrati in \"\" (\"pre sequel\" realizzato successivamente), l'esercito della Federazione Terrestre crea un corpo speciale di \"\u00e9lite\" denominato \"Titani\" per dare la caccia ed eliminare le sacche di resistenza di Zeon. La brutalit\u00e0 dei metodi terroristici adottati dai Titani per raggiungere i loro scopi fa nascere in risposta due gruppi di resistenza, l'AEUG (\"Anti-Earth Union Group\" - Gruppo anti Unione Terrestre) e la sua emanazione terrestre \"Karaba\" (guidata dall'ex membro della Base Bianca Hayato Kobayashi e del quale far\u00e0 parte anche Amuro Ray), che affronteranno la Federazione in quella che viene chiamata la \"Guerra di Gryps\". La serie inizia con Char Aznable, diventato membro dell'AEUG con l'alias \"Quattro Bajeena\", che attacca una base militare dei Titani nella colonia occupata di \"Green Noah\" a Side 7 per raccogliere informazioni sul nuovo prototipo di mobile suit federale, il tipo \"RX-178 Gundam Mark II\". Kamille Bidan, un giovane ed impulsivo newtype che vive nella colonia, si ritrova coinvolto suo malgrado ed aiuta l'AEUG a trafugare il Mark II. Infine si unisce all'AEUG, prima come pilota del Mark II, quindi come pilota del nuovo MSZ-006 Zeta Gundam (creato dall'AEUG e basato su un'idea di Kamille). Lo scontro tra le parti vedr\u00e0 in un secondo momento l'ingresso in campo di una terza forza, quella di Axis, l'asteroide su cui alla fine della \"Guerra di un anno\" si erano rifugiati i sostenitori degli Zabi e della restaurazione del Principato di Zeon, guidati dalla giovane Haman Karn, reggente della piccola Mineva Zabi.\nPersonaggi e doppiatori.\nL'adattamento ed i dialoghi italiani sono stati curati da Fabrizio Mazzotta, Davide Quatraro, Giorgio Locuratolo, Rosalba Castaldo e Simona Esposito sulla base dell'adattamento americano, mentre il doppiaggio \u00e8 stato eseguito dalla \"E.T.S. European Television Service\" nel 2007, sotto la direzione di Fabrizio Mazzotta.\nA New Translation.\nPer celebrare il 25\u00ba anniversario della prima serie, nonch\u00e9 il 20\u00ba anniversario di Z Gundam, \u00e8 stata realizzata una trilogia cinematografica sottotitolata: \"A New Translation\". Per l'occasione le sigle di apertura e chiusura sono state affidate a Gackt, mentre per il resto sono state utilizzate scene tratte dalla vecchia serie e nuove animazioni. Questi i titoli dei tre lungometraggi:\nLa trilogia cinematografica \u00e8 stata distribuita anche negli Stati Uniti, mentre in Italia i 3 film sono stati pubblicati anch'essi dalla Dynit direttamente in DVD, con i titoli:\nEdizione italiana.\nIn Italia, nel 2002 la Planet Manga ne ha pubblicato il manga in 6 volumi, mentre i diritti della serie TV sono stati acquistati dalla Mediaset, che l'ha trasmessa sul canale digitale terrestre Hiro dal 2 febbraio 2009, in un'edizione curata da Ludovica Bonanome. Il 1\u00ba dicembre 2010 Dynit ha invece pubblicato direttamente in DVD l'edizione italiana della trilogia cinematografica.\nEpisodi.\nDi seguito i titoli italiani dei 50 episodi.\nAltre edizioni.\nOltre che in Giappone ed in Italia, la serie \u00e8 uscita ufficialmente solo negli USA, il 14 dicembre 2004, anche se direttamente in DVD e senza essere trasmessa in televisione."}
{"id": "1664407", "revid": "287204", "url": "https://it.wikipedia.org/wiki?curid=1664407", "title": "Natividade da Serra", "text": "Natividade da Serra \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664408", "revid": "28592", "url": "https://it.wikipedia.org/wiki?curid=1664408", "title": "Nuotatrice", "text": ""}
{"id": "1664412", "revid": "120676576", "url": "https://it.wikipedia.org/wiki?curid=1664412", "title": "Alpi svizzere", "text": "Le Alpi svizzere (tedesco: \"Schweizer Alpen\", francese: \"Alpes suisses\", romancio: \"Alps svizras\") sono la parte delle Alpi situate in Svizzera. A causa della loro posizione vengono anche chiamate Alpi centrali. Il punto culminante \u00e8 la Punta Dufour a 4.634 m s.l.m..\nIntroduzione.\nLe Alpi coprono 61% della superficie della Svizzera (41\u00a0285\u00a0km\u00b2), il 21,6% della superficie totale delle Alpi (190\u00a0600\u00a0km\u00b2). Pi\u00f9 della met\u00e0 delle vette alpine superiori a 4000 metri sono situate nelle Alpi svizzere (48 di 82). I ghiacciai nelle Alpi svizzere coprono un'area di 1\u00a0230\u00a0km\u00b2 (3% del territorio svizzero), questo rappresenta 44% della superficie totale ghiacciata delle Alpi (2\u00a0800\u00a0km\u00b2).\nClassificazione e suddivisione.\nSecondo il Club Alpino Svizzero.\nSecondo la classificazione utilizzata dal Club Alpino Svizzero, si suddividono in 5 sezioni e 40 raggruppamenti: \nSecondo la SOIUSA.\nSecondo la Suddivisione Orografica Internazionale Unificata del Sistema Alpino (SOIUSA) la Svizzera \u00e8 interessata sia dalle Alpi Occidentali (in particolare le Alpi Nord-occidentali) che dalle Alpi Orientali (in particolare dalle Alpi Centro-orientali).\nSi incontrano le seguenti sezioni e sottosezioni alpine:"}
{"id": "1664414", "revid": "287204", "url": "https://it.wikipedia.org/wiki?curid=1664414", "title": "Paraibuna", "text": "Paraibuna \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664419", "revid": "1568601", "url": "https://it.wikipedia.org/wiki?curid=1664419", "title": "Lyell", "text": "Il monte Lyell (3.504 m s.l.m.) \u00e8 una montagna localizzata lungo il Continental Divide nel Banff National Park tra le province canadesi dell'Alberta e della Columbia Britannica.\nHa un'altezza di 3.504 metri sul livello del mare. La montagna fu cos\u00ec battezzata nel 1858 da James Hector in onore del geologo scozzese Charles Lyell."}
{"id": "1664421", "revid": "287204", "url": "https://it.wikipedia.org/wiki?curid=1664421", "title": "Reden\u00e7\u00e3o da Serra", "text": "Reden\u00e7\u00e3o da Serra \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664423", "revid": "28592", "url": "https://it.wikipedia.org/wiki?curid=1664423", "title": "Macpherson", "text": ""}
{"id": "1664426", "revid": "287204", "url": "https://it.wikipedia.org/wiki?curid=1664426", "title": "S\u00e3o Lu\u00eds do Paraitinga", "text": "S\u00e3o Lu\u00eds do Paraitinga \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Paraibuna/Paraitinga."}
{"id": "1664432", "revid": "125600", "url": "https://it.wikipedia.org/wiki?curid=1664432", "title": "Ferrara Sotto le Stelle", "text": "Ferrara Sotto le Stelle \u00e8 la pi\u00f9 importante manifestazione musicale della citt\u00e0 di Ferrara e tra le pi\u00f9 interessanti a livello nazionale.\nStoria.\nFerrara Sotto le Stelle \u00e8 nata nel 1996 grazie al Comune di Ferrara e all'ARCI. Presenta importanti nomi della musica italiana e internazionale, con autori di fama mondiale e giovani talenti emergenti senza distinzioni di generi.\nI concerti hanno luogo solitamente in estate fra giugno e luglio in piazza Castello.\nNel 2007 si \u00e8 aperta una nuova sessione del festival chiamata \"Bands Apart Festival\" ovvero una particolare sezione che ospita artisti conosciuti a livello mondiale ed in vetta alle classifiche discografiche. Gli artisti che nel 2007 si sono esibiti nel Bands Apart sono stati Arcade Fire, Arctic Monkeys e The Coral. Gli artisti confermati per l'edizione 2008 sono stati Franz Ferdinand, The Cribs, Interpol e dEUS.\nEdizioni.\nDal 1996 il Festival si \u00e8 presentato ogni anno senza nessuna interruzione sino al 2020. "}
{"id": "1664435", "revid": "767487", "url": "https://it.wikipedia.org/wiki?curid=1664435", "title": "Mauricio Castro", "text": ""}
{"id": "1664440", "revid": "184980", "url": "https://it.wikipedia.org/wiki?curid=1664440", "title": "John Kennedy", "text": ""}
{"id": "1664442", "revid": "2085422", "url": "https://it.wikipedia.org/wiki?curid=1664442", "title": "Aleksandr F\u00ebdorovi\u010d Trepov", "text": "Ricopr\u00ec la carica di Ministro dei trasporti e di Primo ministro dal novembre 1916 al gennaio 1917, durante il suo breve periodo al governo ha cercato, inutilmente, di convincere lo Zar Nicola II a concedere maggiori poteri alla Duma di Stato per prevenire rivolte. Si \u00e8 inoltre adoperato per diminuire l'influenza dello starec siberiano Grigorij Efimovi\u010d Rasputin ottenendo modesti risultati. Diede le dimissioni poco prima della rivoluzione per via dei contrasti con lo Zar che non intendeva concedere maggiore autonomia alla Duma."}
{"id": "1664450", "revid": "599013", "url": "https://it.wikipedia.org/wiki?curid=1664450", "title": "Trepov", "text": ""}
{"id": "1664451", "revid": "124485409", "url": "https://it.wikipedia.org/wiki?curid=1664451", "title": "Il pianeta delle scimmie (romanzo)", "text": "Il pianeta delle scimmie (\"La Plan\u00e8te des singes\") \u00e8 un romanzo di fantascienza del 1963, il tredicesimo dello scrittore francese Pierre Boulle.\nCon questo libro Boulle si stacca dai suoi temi preferiti (vedi \"Il ponte sul fiume Kwai\") per affrontare per la prima volta il genere distopico, il cui lavoro \u00e8 diventato un \"cult\". In Italia \u00e8 stato tradotto per la prima volta nel 1965 da Luciano Tibiletti con il titolo \"Viaggio a Soror\", per poi essere ristampato nel 1975 col titolo attuale.\nL'opera \u00e8 ambientata nel futuro e viene presentata come un messaggio in bottiglia scritto da un pioniere spaziale per raccontare le sue avventure.\nL'opera sembra essere largamente ispirata al romanzo del 1944 \"Gorilla sapiens\" (\"Genus Homo\") degli scrittori statunitensi L. Sprague de Camp e P. Schuyler Miller. \nTrama.\nStruttura.\nIl romanzo \u00e8 diviso in 3 parti, a loro volta suddivise in complessivi 37 capitoli, e pi\u00f9 precisamente: 17 la prima parte, 9 la seconda e 11 la terza. Il primo e l'ultimo capitolo sono dedicati al prologo ed all'epilogo.\nParte prima.\nCapitolo 1: prologo.\nL'autore introduce la storia attraverso una breve prolusione: in un contesto futuristico e alieno, Jinn e Phyllis, una coppia di facoltosi e sfaccendati turisti, conducono la loro navicella per lo spazio in una romantica gita intersiderale; durante questa crociera Phyllis nota una bottiglia fluttuante senza meta all'esterno dell'abitacolo. Acciuffato il recipiente, Jinn, esperto in lingue, comincia la lettura del manoscritto che vi trovano al suo interno. \nLa storia.\nL'io narrante e il protagonista della storia \u00e8 Ulisse M\u00e9rou, giornalista francese nato nel XXVI secolo. La sua narrazione comincia con il proposito che lo spinge a scrivere le sue avventure, lo scongiuramento di uno \u201c\"spaventoso flagello che minaccia la razza umana\"\u201d. M\u00e9rou racconta che nell'anno 2500 era stato invitato dal suo buon amico il professor Antelle, geniale scienziato di fama mondiale, a seguirlo in un'avventura pionieristica sul suo vascello spaziale, costruito con lo scopo di raggiungere un pianeta extrasolare; il sistema astrale prescelto fu quello di Betelgeuse, una stella distante circa trecento anni luce dalla Terra. Oltre allo studioso e al giornalista, incaricato di raccontare gli avvenimenti, vi sono Arturo Levain, il giovane fisico discepolo di Antelle, ed Ettore, un piccolo e allegro scimpanz\u00e9, oltre a varie specie vegetali ed animali.\nIl viaggio dura all'incirca due anni e, giunti in prossimit\u00e0 di Betelgeuse, i tre uomini scelgono come primo obbiettivo e punto di sbarco un pianeta del tutto simile alla Terra, salvo ovviamente la conformazione fisica dei continenti e una temperatura leggermente pi\u00f9 alta, ma del tutto sopportabile. I tre, lasciato il mezzo principale a orbitare intorno al pianeta, ribattezzato dagli stessi \"Soror\", approdarono insieme ad Ettore con una navicella pi\u00f9 piccola, una scialuppa, sul nuovo mondo. Durante il progressivo avvicinamento riuscirono a scorgere nitidamente una citt\u00e0 artificiale, costruita dagli abitanti di Soror, ma Antelle prefer\u00ec attraccare in un luogo pi\u00f9 appartato, ma abbastanza vicino da poter raggiungere la citt\u00e0 agevolmente; scesi dall'imbarcazione, gli astronauti trovarono un ambiente del tutto simile a quello terrestre, con fauna e flora simili a quelle di un paese esotico terrestre. Addentrandosi in una foresta vicina al punto di sbarco il gruppo scorge un lago, e con loro grande stupore, un'orma umana femminile. Tuffatisi nel lago per rinfrescarsi, i tre vennero fulminati dall'apparizione di una donna bellissima, nuda, che li osservava dall'alto della cascata; con qualche accorgimento riescono a farla avvicinare e notano nel suo sguardo e nel suo comportamento una mancanza di raziocinio e di umanit\u00e0 che li lascia sbalorditi: una donna allo stato animalesco. L'alone di mistero che circondava questa donna aument\u00f2 quando, con la comparsa di Ettore, terrorizzata dalla presenza della scimmiotta inizia a ringhiare e lo uccide a mani nude. Passata la notte sulla navicella, la mattina ritornano sul luogo dove incontrarono la donna, ma stavolta questa non era sola: insieme a lei molti altri uomini e donne, tutti nudi e con lo stesso atteggiamento animalesco di Nova, la bellissima ragazza che venne cos\u00ec battezzata da Ulisse M\u00e9rou. I tre uomini notarono che questi uomini sororiani erano terrorizzati da qualsiasi oggetto artificiale, infatti quando li avvicinarono, vennero spogliati e vennero distrutti sia i loro vestiti sia la loro navicella. Un'altra paura di questa trib\u00f9 era l'atteggiamento \u201dumano\u201d: i tre astronauti, ormai prigionieri di questa gente, vennero scortati in una radura dove vi erano solo delle semplici tane costituite da ramoscelli e buche nel terreno dove dormire; nessun segno di civilt\u00e0, i tre uomini non potevano neanche parlare, sorridere o gesticolare, pena un irrazionale terrore colpiva la moltitudine sororiana. M\u00e9rou pass\u00f2 la notte con Nova, abbracciato in una tana. La mattina seguente vennero svegliati da colpi di fucile e tamburi: una battuta di caccia in cui, come poterono notare, le prede erano gli uomini e i cacciatori dei gorilla vestiti da cacciatori. Durante questa inusuale azione venatoria, Arturo Levain, impazzito per le disavventure, rimase vittima dei fucili, mentre M\u00e9rou, perso di vista il prof. Antelle, venne catturato. Portato in una specie di campo base, ai suoi occhi comparve uno spettacolo del tutto singolare: vari gorilla e scimpanz\u00e9, vestiti in modo \u201cumano\u201d, mostravano alle loro donne le prede. Il giornalista venne portato in una citt\u00e0 e rinchiuso in una gabbia di quello che lui riconobbe come un centro di ricerche scientifiche; con sua grande gioia nella gabbia accanto venne posta Nova, con cui era riuscito ad instaurare, seppur attraverso gesti animali, le basi di un primitivo rapporto.\nGli uomini, rinchiusi nelle gabbie di quella stanza, vennero sottoposti da due gorilla, che in seguito si scoprir\u00e0 essere due inservienti del laboratorio, ad una serie di esperimenti scientifici con cui M\u00e9rou, cercando in vari modi di comunicare e dimostrare la sua superiorit\u00e0, riusc\u00ec a farsi notare dai due scimmioni. La sua unicit\u00e0 venne fatta notare alla scienziata a capo del reparto, una graziosa scimpanz\u00e9 di nome Zira. M\u00e9rou riusc\u00ec ad attirare l'attenzione della scimpanz\u00e9 sulla sua vivacit\u00e0 intellettuale, incuriosendola e riuscendo a venire sottoposto all'esame di Zaius, un orang-utan a capo del laboratorio; nonostante gli sforzi dell'uomo per\u00f2, Zaius non si convince e attribuisce la parola e la mimica ad un esperimento precedente o comunque ad un'opera di ammaestramento. Continu\u00f2 quindi ad essere sottoposto ai test scientifici e, per una ricerca sul comportamento sessuale in cattivit\u00e0, gli venne affiancata in gabbia Nova.\nParte seconda.\nM\u00e9rou viveva in condizioni privilegiate rispetto alle altre cavie, privilegi che ricadevano anche su Nova, con cui aveva ormai un rapporto affettivo, ma purtroppo basato solo sulla fisicit\u00e0, sebbene Nova continuava a mostrare piccolissimi miglioramenti intellettuali. Durante le sempre pi\u00f9 frequenti visite a cui veniva sottoposto da Zira, Ulisse venne folgorato da un'idea che gli concesse la fiducia della scienziata: avvicinatosi a Zira riusc\u00ec ad appropriarsi della penna e della cartelletta su cui cominci\u00f2 a disegnare e scrivere, riuscendo a far comprendere il suo stato e la sua origine. Zira con grandissimo stupore comprese, ma lo preg\u00f2 di non esporsi pi\u00f9 a Zaius. Cominci\u00f2 un rapporto di amicizia fra l'uomo e la scimpanz\u00e9, rapporto in cui lui le insegn\u00f2 il francese e lei gli pass\u00f2 segretamente libri attraverso cui pot\u00e9 imparare la lingua, la storia e la cultura scimmiesca. \nTempo dopo, Zira acconsent\u00ec ad accompagnarlo fuori dall'\u201dIstituto di Alti Studi Biologici\u201d e condurlo a fare un giro in citt\u00e0; il giro si concluse in un parco dove lei gli espone il suo piano per rendergli la libert\u00e0 e poter dimostrare al Mondo la sua origine aliena. In questo piano venne coinvolto anche Cornelius, fidanzato di Zira e grande scienziato, le cui conoscenze e i cui contatti consentono lo svolgimento del piano. Le uscite per incontrare Cornelius aumentarono, ed in una di queste gite Ulisse convinse la coppia di scienziati a portarlo in uno zoo dove, fra i molti animali, vide con suo enorme dispiacere il prof. Antelle, ridotto a bestia irrazionale, con lo stesso sguardo privo di spirito che caratterizza gli uomini di Soror; ogni tentativo di comunicazione che fece con lui risult\u00f2 vano. Giunto il giorno prescelto per l'annuncio, Ulisse fu condotto al congresso scientifico che si svolgeva in un enorme anfiteatro dove, davanti ad un pubblico composto dalle pi\u00f9 importanti cariche della civilt\u00e0 scimmiesca, M\u00e9rou espose loro la sua storia; Ulisse fu riconosciuto per ci\u00f2 che era, sebbene non venisse ben visto da tutti. Divenuto libero, venne preso da Cornelius, insignito della carica di nuovo direttore del laboratorio, come collaboratore; come prima richiesta chiese e gli fu concesso di liberare il prof. Antelle il quale, a causa della sua condizione mentale, dovette essere rinchiuso in una gabbia del laboratorio.\nParte terza.\n\u00c8 passato ormai un mese dal giorno del congresso; Ulisse M\u00e8rou \u00e8 ben inserito nella societ\u00e0 scimmiesca: di giorno collabora con Cornelius mentre di sera partecipa a feste, visita musei o va a teatro. Un giorno Cornelius lo invit\u00f2 ad andare in un centro archeologico dove erano stati rinvenuti dei reperti straordinari; giunti sul luogo degli scavi, un'antica citt\u00e0 di circa diecimila anni, Cornelius e Ulisse poterono vedere coi loro occhi l'oggetto causa di tale sgomento: una bambola di porcellana con sembianze umane. Ci\u00f2 che colp\u00ec pi\u00f9 di tutto furono la minuzia di particolari, ma soprattutto il fatto che era vestita; era la prova di una civilt\u00e0 umana raziocinante precedente quella scimmiesca. Tornati nella capitale Ulisse scopr\u00ec che Nova era incinta. Oltre a ci\u00f2 Cornelius, da un po' di tempo turbato da qualcosa, spieg\u00f2 finalmente la causa di questa sua inquietudine: portato per la prima volta Ulisse nel reparto encefalico, gli vennero mostrati un uomo ed una donna collegati a degli elettrodi; stimolati i due cominciarono a parlare. Nella donna, gli fu spiegato, era stata risvegliata la memoria della specie; stimolata attraverso l'elettricit\u00e0 questa cominci\u00f2 a descrivere il momento in cui le scimmie presero il sopravvento su una popolazione umana arrendevole e inetta. Dopo poco tempo Nova partor\u00ec il figlio di Ulisse, ma la gioia del lieto evento venne spezzata da un discorso di Zira e Cornelius; Ulisse, infatti, era visto da molti come un pericolo, e se fosse venuta alla luce la notizia della nascita di un figlio in grado di piangere, e quindi verosimilmente in grado di parlare, una progenie evoluta insomma, lui e la sua famiglia sarebbero stati di certo condannati ad una fine tremenda. La nuova famiglia quindi venne, con un sotterfugio, rimandata in orbita dove, raggiunto il vascello spaziale orbitante, ripresero la via dello spazio direzione Terra. Passati due anni, Sirius, il figlio di Ulisse e Nova, non solo mostrava le comuni capacit\u00e0 di un essere umano evoluto, ma anche una vivace intelligenza; Nova mostrava ogni giorno dei miglioramenti, grazie soprattutto ad un istinto di imitazione nei confronti di Sirius. Giunti finalmente sulla Terra, Nova, alla vista di una macchina fu presa dal terrore: al volante infatti vi era un gorilla. Ulisse era sbarcato infatti sulla Terra 700 anni dopo la sua partenza, e il pianeta era ora governato da scimmie intelligenti come su Soror. Egli immediatamente abbandona la Terra, scrive la sua storia in una bottiglia e la lancia nello spazio affinch\u00e9 qualcuno la trovi. \nCapitolo 12: epilogo.\nPhyllis e Jinn hanno finito di leggere la storia, ma i due restano indifferenti, anzi, la scambiano per una grossolana burla e, mentre Jinn, con le sue quattro mani, cambia rotta alla sua astronave, la sua amica Phyllis, scuotendo le sue orecchie pelose, prende il suo piumino da cipria e si ravviva \"l'adorabile musetto di giovane scimpanz\u00e9\", dicendo che un uomo non avrebbe avuto l'intelligenza di scrivere una simile storia.\nAmbientazione.\nSoror.\nSoror \u00e8 il secondo pianeta a partire da Betelgeuse, l'astro del sistema di Betelgeuse o Alfa di Orione, una stella supergigante rossa. Dista dalla Terra trecento anni luce. \u00c8 un mondo assai somigliante alla Terra, di cui ha pi\u00f9 o meno lo stesso volume, la stessa composizione atmosferica, una flora e una fauna del tutto simili. La temperatura media \u00e8 di circa 25\u00a0\u00b0C.\nLa razza dominante su Soror \u00e8 quella della Scimmia, chiamata \"Simius sapiens\".\nLa societ\u00e0 scimmiesca.\nLe scimmie sono divise in tre caste, i Gorilla, gli Orangutan e gli Scimpanz\u00e9 e il suo progresso attuale ricorda molto da vicino il XX secolo terrestre.\nRiferimenti scientifici.\nBoulle fa un uso realistico della scienza nel libro, con vari riferimenti a teorie scientifiche. La principale \u00e8 la teoria darwiniana dell'evoluzione che viene ripresa e capovolta su Soror, dove sono le scimmie ad aver raggiunto il maggior grado evolutivo. Un'altra teoria utilizzata \u00e8 la teoria della relativit\u00e0: la navicella infatti, come spiegher\u00e0 il Prof. Antelle al protagonista, viaggia ad una velocit\u00e0 pari a c-\u03b5, ovvero alla velocit\u00e0 della luce meno un valore infinitesimalmente vicino allo zero, e viene cos\u00ec la differenza temporale che avviene fra loro e la Terra. Vi sono inoltre una serie di esperimenti sugli animali (ovviamente gli animali sono gli uomini), come ad esempio gli esperimenti di Pavlov.\nOpere derivate.\nIl libro ha ispirato vari film e serie televisive basate sulla sua storia; fra queste la prima \u00e8 \"Il pianeta delle scimmie\" del 1968, l'ultimo del 2017.\nCinema.\nIl film del 1968 diede vita a quattro sequel:\nIl film \"Planet of the Apes - Il pianeta delle scimmie\" (\"Planet of the Apes\", 2001), regia di Tim Burton, con Mark Wahlberg \u00e8 un remake de \"Il pianeta delle scimmie\".\nCon una trilogia reboot influenzato dai film originali:"}
{"id": "1664452", "revid": "290948", "url": "https://it.wikipedia.org/wiki?curid=1664452", "title": "Sabbia (colore)", "text": ""}
{"id": "1664456", "revid": "599013", "url": "https://it.wikipedia.org/wiki?curid=1664456", "title": "Joe Franchino", "text": ""}
{"id": "1664462", "revid": "1337338", "url": "https://it.wikipedia.org/wiki?curid=1664462", "title": "Rame (colore)", "text": "Rame \u00e8 il colore mostrato a destra. Si tratta di un marrone tendente al rosso che ricorda il colore del rame.\nRame chiaro \u00e8 il colore mostrato a destra."}
{"id": "1664463", "revid": "741067", "url": "https://it.wikipedia.org/wiki?curid=1664463", "title": "Mario Colli", "text": "Biografia.\nIn televisione ha partecipato negli anni cinquanta a spettacoli di prosa e sceneggiati televisivi fra cui il primo in assoluto trasmesso nel 1954 dalla RAI: \"Il dottor Antonio\". Ha poi fatto parte nel 1964 del cast dello sceneggiato diretto da Silverio Blasi \"Vita di Michelangelo\".\nNei medesimi anni ha fatto parte della compagnia del teatro di prosa di Roma della stessa RAI."}
{"id": "1664464", "revid": "125481951", "url": "https://it.wikipedia.org/wiki?curid=1664464", "title": "Kenosha", "text": "Kenosha \u00e8 un comune degli Stati Uniti d'America, capoluogo della contea omonima, nello stato del Wisconsin. \u00c8 la citt\u00e0 pi\u00f9 a nord dell'area metropolitana di Chicago e, con una popolazione di abitanti, \u00e8 la quarta citt\u00e0 pi\u00f9 grande del Wisconsin dopo Milwaukee, Madison e Green Bay. Kenosha si trova sulla riva sud-occidentale del lago Michigan, a sud di Milwaukee e a nord di Chicago.\nHa dato i natali agli attori Orson Welles, Don Ameche, Al Molinaro, Mark Ruffalo e Dave Matrise.\nInfrastrutture e trasporti.\nIl centro di Kenosha \u00e8 servito da una linea tranviaria esercitata con vetture storiche del tipo PCC. La stazione ferroviaria \u00e8 invece capolinea nord dalla linea Union Pacific North del servizio ferroviario suburbano Metra di Chicago."}
{"id": "1664466", "revid": "599013", "url": "https://it.wikipedia.org/wiki?curid=1664466", "title": "Forum Ambrosetti", "text": "Il Forum The European House - Ambrosetti \u00e8 un incontro internazionale di discussione su temi principalmente economici che si tiene ogni anno dal 1975, nella prima settimana di settembre, nella Villa d'Este di Cernobbio, sul lago di Como. \nOrganizzato dall'omonimo studio di consulenza aziendale con sede a Milano, \u00e8 rivolto e dedicato a capi di Stato, ministri, premi Nobel ed economisti.\nIl forum si articola in un ciclo intensivo di incontri, dibattiti, presentazioni di ricerche ad hoc, elaborazioni di previsioni sullo scenario economico e geo-politico mondiale, europeo e italiano, momenti di analisi dei principali sviluppi scientifici e tecnologici e dei loro effetti sul futuro delle istituzioni, delle imprese e, in generale, della societ\u00e0 civile.\nStoria.\nL'idea del forum fu di Alfredo Ambrosetti, varesino d'origine, fondatore a Milano di uno dei primi studi di consulenza aziendale in Italia (lo \"Studio Ambrosetti\", poi divenuto \"The European House - Ambrosetti\"), come diretta evoluzione del proprio programma di \"aggiornamento permanente\", da lui ideato a beneficio dei professionisti del \"management\" dei maggiori gruppi imprenditoriali mondiali. Nel 1974, poco dopo aver terminato una \"tappa\" di tale programma, Ambrosetti e Umberto Colombo ebbero l'intuizione di dedicare alle tematiche della ricerca, dell'economia e della sociopolitica non soltanto appuntamenti separati, ma di condensarle in un'unica sessione intensiva e interdipendente: un \"forum\". \nDopo aver inizialmente pensato di organizzare l'appuntamento a Varese (citt\u00e0 natale di Ambrosetti) o quantomeno nei dintorni, venne scelta come \"location\" l'albergo Villa d'Este di Cernobbio, sul lago di Como, giudicata particolarmente strategica in virt\u00f9 del prestigio strutturale e dell'elevata capacit\u00e0 ricettiva.\nLa prima edizione, nel 1975, registr\u00f2 una partecipazione al di sotto delle aspettative, ma Ambrosetti fu convinto a continuare dall'apprezzamento personalmente espressogli da Beniamino Andreatta. Anno dopo anno le adesioni crebbero numericamente e di livello, trasformando il \"Forum di Cernobbio\" (com'\u00e8 anche comunemente denominato) in un crocevia strategico per gli ambienti economici, accademici, istituzionali e politici.\nPartecipanti e relatori.\nIl forum \u00e8 a partecipazione limitata e strettamente riservato ai destinatari, ossia presidenti, amministratori delegati e top manager dei principali gruppi imprenditoriali internazionali e nazionali, nonch\u00e9 influenti esponenti della politica mondiale.\nTra gli ospiti di maggior rilievo vi sono stati Alberto II di Monaco, Jos\u00e9 Mar\u00eda Aznar, Silvio Berlusconi, Joe Biden, Richard Cheney, Carlo Azeglio Ciampi, Luca Cordero di Montezemolo, Renato Dulbecco, Piercamillo Davigo, Jos\u00e9 Manuel Dur\u00e3o Barroso, Larry Ellison, Recep Tayyip Erdo\u011fan, Fran\u00e7ois Fillon, Bill Gates, Val\u00e9ry Giscard d'Estaing, Felipe Gonz\u00e1lez, Neville Isdell, Alain Jupp\u00e9, Henry Kissinger, V\u00e1clav Klaus, Christine Lagarde, Rita Levi Montalcini, Abu Mazen, John McCain, Mario Monti, Giorgio Napolitano, Shimon Peres, Romano Prodi, Jean-Pierre Raffarin, Rania Al-Abdullah Regina del Regno Hashemita di Giordania, Joseph Ratzinger, Michel Rocard, Nouriel Roubini, Eric Schmidt, Helmut Schmidt, George Shultz, Giulio Tremonti, Jean-Claude Trichet, Umberto Veronesi, James Wolfensohn, Jimmy Wales, Hillary Clinton, Yasser Arafat, Sergio Mattarella, Giuseppe Conte, Alex\u012bs Tsipras, Emma Marcegaglia, Samantha Cristoforetti, Enrico Letta, Roberto Casaleggio.\nMedia policy.\nI lavori si svolgono a porte chiuse, secondo la Chatham House Rule: in base a tale regola, i partecipanti possono liberamente divulgare le informazioni ricevute senza rivelare l'identit\u00e0 n\u00e9 l'eventuale affiliazione di chi le ha fornite, n\u00e9 degli altri partecipanti.\nLa copertura mediatica dell'evento \u00e8 comunque rilevantissima, data la presenza di oltre 400 giornalisti italiani e internazionali.\nInoltre, reti televisive come BBC World, CNBC, CNN, Financial Times, Sky TG24 e RAI, realizzano talk show di approfondimento e interviste in diretta con i protagonisti del Forum, diffusi in tutto il mondo.\nForum annuali.\n2018: Forum Internazionale dell'Agricoltura e dell'Alimentazione.\nIl 19 e il 20 ottobre 2018 ha avuto luogo il 17\u00b0 Forum Ambrosetti, dal titolo \"Forum Internazionale dell'Agricoltura e dell'Alimentazione\". \nIn tale occasione, Coldiretti, ha presentato un rapporto nel quale si stima che circa il 20 % dei cibi stranieri importati in Italia \u00e8 illegale per ragioni che spaziano dallo sfruttamento del lavoro minorile all'impiego di sostanze chimiche vietate in Europa.\nIl trend del 2017 \u00e8 risultato in crescita rispetto all'anno precedente. L'Italia e altri Stati membri hanno reso obbligatoria l'identificazione del Paese di provenienza per alcuni tipi di prodotti, e illustrato la petizione di firme in corso, per proporre al Commissario Europeo per la Salute un intervento in merito."}
{"id": "1664473", "revid": "110157", "url": "https://it.wikipedia.org/wiki?curid=1664473", "title": "Mo\u00ebt &amp; Chandon", "text": "Mo\u00ebt &amp; Chandon (pronunciato [mo\u025bt e \u0283\u0251\u0303\u02c8d\u0254\u0303]) \u00e8 una delle pi\u00f9 grandi case produttrici di champagne del mondo. Fondata nel 1743, possiede ora pi\u00f9 di 1500 acri di vitigni e produce annualmente pi\u00f9 di 24 milioni di bottiglie di champagne. Nel 1962 divenne la prima casa dello champagne a essere inserita nella lista dello stockmarket francese.\nStoria del marchio.\nL'origine risale al 1743 quando Claude Mo\u00ebt cominci\u00f2 a trasportare vini dalla regione della Champagne-Ardenne a Parigi. Il regno di Luigi XV coincise con un grande aumento della richiesta di vino frizzante. Mo\u00ebt si espanse rapidamente e alla fine del XVIII secolo esportava in tutta l'Europa e negli Stati Uniti d'America. Il nipote di Claude, Jean-Remy Mo\u00ebt, port\u00f2 la societ\u00e0 a un altissimo livello di catering, servendo clientela d'\u00e9lite come Thomas Jefferson e Napoleone Bonaparte.\nIl nome Chandon fu aggiunto quando Jean-Remy pass\u00f2 met\u00e0 della societ\u00e0 al genero Pierre-Gabriel Chandon nel 1832, e met\u00e0 a suo figlio Victor Mo\u00ebt.\nDopo l'introduzione dell'idea di uno champagne invecchiato nel 1840, Mo\u00ebt distribu\u00ec il suo primo \"vintage\" nel 1842. Il loro marchio di maggior successo, \"Brut Imp\u00e9rial\", fu prodotto negli anni 60 dell'Ottocento. La loro marca pi\u00f9 famosa, Dom P\u00e9rignon, fu chiamata cos\u00ec perch\u00e9 il monaco benedettino Pierre P\u00e9rignon \u00e8 ricordato in una leggenda come \"il padre dello champagne\". Mo\u00ebt &amp; Chandon si un\u00ec alla Hennessy nel 1971 e a Louis Vuitton nel 1987, divenendo cos\u00ec parte del gruppo LVMH (Louis-Vuitton-Mo\u00ebt-Hennessy), il pi\u00f9 grande gruppo di beni di lusso del mondo, con un ricavo di 16 miliardi di euro solo nel 2004. Mo\u00ebt &amp; Chandon \u00e8 il fornitore ufficiale della Regina Elisabetta II.\nNel 2006, il Mo\u00ebt &amp; Chandon Brut Imp\u00e9rial present\u00f2 una imbottigliatura estremamente limitata chiamata \"Be Fabulous\", una riedizione della bottiglia originale con i cristalli di Swarovski, a rimarcare l'eleganza del marchio.\nPiccola curiosit\u00e0: nella canzone Killer Queen (1974) del gruppo inglese Queen, il primo verso recita \"she keeps Mo\u00ebt &amp; Chandon in her pretty cabinet\".\nDomaine Chandon.\nNel 1973 la compagnia Mo\u00ebt-Hennessy ha fondato il Domaine Chandon, un vitigno nella regione Los Carnaros della Napa Valley, California. Era il primo vitigno di vino frizzante francese degli Stati Uniti.\nUn altro Domaine Chandon fu istituito nel 1986 in Australia, a Green Point."}
{"id": "1664477", "revid": "107258455", "url": "https://it.wikipedia.org/wiki?curid=1664477", "title": "Guisa", "text": "La casa di Guisa fu una famiglia principesca francese. Costituirono un ramo cadetto della casa di Lorena, a sua volta cadetta della dinastia reale dei Capetingi di Francia. I suoi membri furono titolari di numerosi feudi (ducati, contee, signorie, ecc.) nel regno di Francia e non solo.\nI Guisa furono particolarmente rilevanti nella seconda met\u00e0 del secolo XVI, nel corso delle guerre di religione francesi, di cui possono in parte essere considerati responsabili.\nStoria.\nLa casa di Guisa deriva da un ramo cadetto della casa di Lorena: Claudio, figlio cadetto di Renato II di Lorena, si mise al servizio di Francesco I di Francia, che lo insign\u00ec del titolo ducale. Sua figlia Maria di Guisa (1515-1560) spos\u00f2 il re Giacomo V di Scozia, divenendo madre della regina Maria Stuarda ed il primogenito Francesco I di Guisa, divenne un eroe in Francia riconquistando Calais agli inglesi nel 1558.\nNel 1558 il re Francesco II di Francia spos\u00f2 Maria Stuarda, regina di Scozia e l'anno dopo i suoi potenti zii Guisa ebbero ancora maggior influenza nel governo della Francia. Ci\u00f2 port\u00f2 alla cospirazione di Amboise in cui gli Ugonotti e i membri della casa di Borbone, cugini dei Valois meditarono di strappare il potere reale ai Guisa: infatti il duca di Guisa e suo fratello il cardinale Carlo controllavano la politica francese durante il breve regno del malato re Francesco II. Il cardinale era inoltre il leader dei rappresentanti francesi al concilio di Trento e, dato ironico rispetto alla politica dei suoi consanguinei, si era battuto per venire incontro il pi\u00f9 possibile ai protestanti.\nSostenendo il cattolicesimo contro gli ugonotti, nel 1560, i Guisa schiacciarono brutalmente la cospirazione di Amboise: dopo che alla morte del re Francesco II segu\u00ec una politica pi\u00f9 tollerante da parte della reggente Caterina de' Medici, i Guisa soffiarono sul fuoco dei contrasti agevolando quel clima che avrebbe condotto alle guerre di religione francesi.\nLa casa di Guisa, guidata da Francesco I di Guisa sconfisse gli ugonotti alla battaglia di Dreux, ma questi fu ucciso poco dopo (1563). Suo figlio Enrico di Guisa divenne il terzo duca di Guisa e partecip\u00f2 alla cospirazione che sarebbe sfociata nella Notte di San Bartolomeo e fu responsabile della creazione della Lega cattolica. La morte dell'erede al trono, Francesco Ercole di Valois, duca d'Angi\u00f2, nel 1584, che rese il re protestante Enrico III di Navarra erede presuntivo al trono francese, spinse il paese in un'ulteriore guerra civile, nota come la guerra dei tre Enrichi tra re Enrico III di Francia, Enrico III di Borbone, re di Navarra, ed Enrico duca di Guisa.\nIl Guisa diede di fatto il via alla guerra dopo aver dichiarato che non avrebbe accettato il Navarra come re, e il suo potere all'interno della Lega cattolica presto costrinse Enrico III a seguirlo. Immensamente ambizioso, nel 1588 Enrico di Guisa, con il supporto degli Spagnoli, istig\u00f2 una sommossa contro il re, prendendo il controllo della citt\u00e0 di Parigi e diventando un sovrano \"de facto\".\nDopo una conciliazione apparente, nel dicembre 1588 Enrico III fece assassinare sia il duca Enrico che suo fratello il cardinale Luigi nel castello di Blois. La direzione della Lega cattolica fu affidata ad un terzo fratello, Carlo di Guisa, duca di Mayenne, comandante delle forze militari della Lega. Poco tempo dopo un frate avrebbe ucciso lo stesso re Enrico III.\nIl nipote di Mayenne, figlio di Enrico, Carlo I di Guisa, quarto duca, fu proposto come erede al trono ed offerto per un matrimonio con Isabella d'Asburgo-Spagna, figlia di Filippo II di Spagna e discendente di Enrico II di Francia. Bench\u00e9 Carlo di Mayenne e gli altri membri della Lega avessero assassinato, torturato e terrorizzato molti cittadini francesi, per il bene del paese re Enrico IV di Francia compr\u00f2 la pace con loro, e nel gennaio 1596 un trattato venne firmato, mettendo termine alla Lega.\nLa famiglia Guisa si \u00e8 estinta nella discendenza maschile nel 1688."}
{"id": "1664478", "revid": "72935195", "url": "https://it.wikipedia.org/wiki?curid=1664478", "title": "Castano (colore)", "text": "Castano \u00e8 il colore mostrato a destra. \u00c8 un marrone tendente al rosso, simile al borgogna.\nSi tratta della tonalit\u00e0 di marrone con cui normalmente si indica l'omonimo colore di capelli (vedi capelli castani). Il termine si riferisce al colore della buccia delle castagne.\nCastano chiaro \u00e8 il colore mostrato a destra."}
{"id": "1664481", "revid": "132406", "url": "https://it.wikipedia.org/wiki?curid=1664481", "title": "Roberto Previtali", "text": "Carriera.\nCresciuto nelle giovanili dell'Atalanta sotto la guida saggia di Mino Favini e Giancarlo Finardi esordisce da titolare in Serie A il 22 aprile 2001 durante Perugia-Atalanta 2-2. Nei tre anni successivi, viene mandato a farsi le ossa in Serie C1 (Lumezzane, Alzano Virescit e Spezia) per poi trasferirsi in pianta stabile all'Albinoleffe diventandone anche capitano. Dopo 8 anni con la casacca celeste, tutti nel campionato di Serie B, \u00e8 ingaggiato dalla Cremonese. Nel mercato di gennaio, dopo essere stato messo fuori rosa dai grigiorossi, fa ritorno all'Albinoleffe. Rimane senza contratto e il 22 luglio seguente prende parte al ritiro di Novarello dei calciatori svincolati sotto l'egida dell'Associazione Italiana Calciatori . Nell'agosto 2013 viene tesserato dal Sarnico, formazione lombarda del campionato di Eccellenza, con la quale comincia un percorso di allenatore nel settore giovanile. Nella stagione 2014/2015 passa al AlzanoCene dove \u00e8 uno dei protagonisti della vittoria del campionato di Eccellenza allenata da Luca Inversini.\nSempre sotto la guida di quest'ultimo allenatore ha militato tra le file dell'A.S.D. CazzagoBornato Calcio nel campionato di Promozione Lombardia 2016-2017, ottenendo con la sua squadra la promozione in Eccellenza.\nCalcioscommesse.\nCoinvolto nello scandalo calcioscommesse del 2011 per essere stato nominato dal pentitp Perani, dopo aver scelto il rito abbreviato il 5 aprile 2016 la Procura di Cremona chiede per lui 2 mesi e 20 giorni di reclusione e 2.000 euro di multa. Il 16 maggio il GUP assolve a pieno titolo Previtali in quanto il fatto non sussuste.\nStatistiche.\nPresenze e reti nei club.\n\"Statistiche aggiornate al 12 maggio 2015.\""}
{"id": "1664482", "revid": "125308410", "url": "https://it.wikipedia.org/wiki?curid=1664482", "title": "Oriano Boschin", "text": "Carriera.\nCresciuto nelle giovanili del , ha debuttato in serie A con la maglia dei rossoblu nella stagione 1980-1981 nella sconfitta che il Bologna sub\u00ec contro la juventus per 1-5.\nHa giocato anche con e in serie B oltre che con , SPAL, Carpi, e .\nDa allenatore ha guidato il Boca San Lazzaro. Dal 2011 svolge il ruolo di preparatore dei portieri delle giovanili del Bologna."}
{"id": "1664488", "revid": "1983214", "url": "https://it.wikipedia.org/wiki?curid=1664488", "title": "Mihai Bravu (Tulcea)", "text": "Mihai Bravu \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Mihai Bravu, Satu Nou, Turda."}
{"id": "1664491", "revid": "28592", "url": "https://it.wikipedia.org/wiki?curid=1664491", "title": "Dimitrij F\u00ebdorovi\u010d Trepov", "text": ""}
{"id": "1664496", "revid": "118350528", "url": "https://it.wikipedia.org/wiki?curid=1664496", "title": "Carrozzeria Savio", "text": "La Carrozzeria Savio \u00e8 una carrozzeria italiana attiva dal 1919.\nStoria.\nLa carrozzeria fu fondata a Torino nell'immediato primo dopoguerra da due fratelli, Antonio e Giuseppe Savio, che gi\u00e0 avevano alle spalle una comprovata esperienza nel settore, poich\u00e9 per vent'anni hanno lavorato alla \"Marcelle\", una fabbrica di carrozze. Durante tale periodo hanno avuto modo di stringere un rapporto di stima ed amicizia con il titolare. Tale rapporto si riveler\u00e0 decisivo per l'avvio commerciale della \"Carrozzeria Savio\", poich\u00e9 sar\u00e0 proprio l'ex-datore di lavoro dei due fratelli ad informarli di una grossa commessa che prevedeva la \"vestizione\" di ben 900 scocche Itala. Fu quindi un inizio del tutto positivo per la neonata carrozzeria torinese, la quale, dopo aver assolto al compito di carrozzare le 900 Itala, balz\u00f2 immediatamente all'occhio di varie altre Case automobilistiche italiane. Tra queste vi fu la Fabbrica Automobili Giovanni Ceirano, una Casa automobilistica oggi scomparsa che affid\u00f2 un suo telaio ai fratelli Savio, i quali realizzarono una particolare berlina dotata di sistema silent block.\nIn seguito, l'attivit\u00e0 della carrozzeria si estende a vari altri marchi italiani, tra cui la Lancia, la OM, la Isotta Fraschini, l'Ansaldo, l'Alfa Romeo e soprattutto la Fiat. Fu proprio con quest'ultima che la carrozzeria Savio instaur\u00f2 un rapporto commerciale che dura tutt'oggi. Degli anni 1930 furono le realizzazioni Savio su base Fiat 508 e Fiat 1100, nonch\u00e9 la concept-car \"Box-Body\", prototipo precursore dei successivi fuoristrada.\nLo scoppio della Seconda guerra mondiale rappresent\u00f2 un trauma notevole per l'azienda. Durante il protrarsi di tale evento, la carrozzeria Savio si dedic\u00f2 prevalentemente alla produzione di carrozzerie per autoambulanze. Al termine del conflitto, per\u00f2, lo stabilimento rimase seriamente danneggiato, mentre Antonio Savio, scoraggiato, lasci\u00f2 le redini unicamente in mano al fratello Giuseppe che mut\u00f2 la ragione sociale in \"Stabilimento Savio Giuseppe Carrozziere Automobili\".\nNel 1954 Giuseppe Savio mor\u00ec e la guida dell'azienda pass\u00f2 nelle mani del genero, Alfredo Caracciolo. La nuova gestione ha il merito di rilanciare l'azienda dopo il difficilissimo periodo bellico e tutti i disagi materiali e psicologici che ne sono derivati. Nel 1959 l'azienda venne trasferita a Moncalieri. Nel frattempo prosegu\u00ec la produzione di autoambulanze, ma anche la produzione di carrozzerie su base Fiat. Nel 1961 e nel 1963 vengono realizzate due coup\u00e9 su base Fiat 1500. Del 1963 sono anche le sue creazioni su base Fiat 2300 e Fiat 1600 S. Di quest'ultima, l'anno seguente, fu presentata una nuova interpretazione, mentre nel 1965 fu lanciata la produzione ufficiale di una delle sue vetture pi\u00f9 note, la Fiat 600 Savio Jungla, che sulla base della Fiat 600 montava una carrozzeria aperta che ne faceva una vettura per il tempo libero.\nLa seconda met\u00e0 degli anni sessanta ha visto la Savio esercitarsi sulla Fiat 125, realizzando una coup\u00e9 ed un particolare corpo vettura a met\u00e0 strada tra una giardinetta ed una coup\u00e9, sempre su base \"125\".\nSempre di quel periodo \u00e8 un'altra mirabile coup\u00e9 con meccanica e pianale della Fiat 124, sviluppata in collaborazione con la OTAS. Sempre negli anni '60, comunque, si dimostr\u00f2 particolarmente fruttuosa la produzione di carrozzerie per autobus, settore in cui la Savio \u00e8 attiva ancor oggi. Gli anni settanta passarono senza particolari novit\u00e0, mentre a met\u00e0 del decennio successivo vennero realizzate le carrozzerie per la mostruosa . Grazie a questa esperienza, nel 1988 la Italdesign affid\u00f2 alla Savio la costruzione del prototipo \"Aztec\" e, due anni dopo, la sua realizzazione in piccola serie.\nPoco tempo dopo, nel 1987 fu realizzata la \"Fiat Freely\", erede ideale della \"600 Jungla Savio\", questa volta su base Fiat Panda.\nNel 1995 la Savio rilev\u00f2 la carrozzeria Boneschi per mezzo della propria holding Omnia, che and\u00f2 a formare il Gruppo Savio, di cui faceva parte anche la Germantex (successivamente ceduta e uscita dal gruppo).\n la carrozzeria Savio si occupa di carrozzerie industriali (autocarri) e di autobus, di allestimenti sanitari e di veicoli commerciali, con la realizzazione di prototipi."}
{"id": "1664500", "revid": "1983214", "url": "https://it.wikipedia.org/wiki?curid=1664500", "title": "Mihail Kog\u0103lniceanu (Tulcea)", "text": "Mihail Kog\u0103lniceanu \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: L\u0103stuni, Mihail Kog\u0103lniceanu, R\u00e2ndunica. Quest'ultimo centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. \nMihail Kog\u0103lniceanu porta questo nome in onore dell'omonimo uomo politico."}
{"id": "1664506", "revid": "122565472", "url": "https://it.wikipedia.org/wiki?curid=1664506", "title": "Tonnara Florio", "text": "La Tonnara Florio \u00e8 una ex tonnara realizzata dai Florio che sorge nel quartiere Arenella, di Palermo. Nel complesso architettonico sorge anche la Palazzina dei Quattro Pizzi dei Florio.\nStoria.\nCostruzione.\nLa tonnara venne costruita, si presume, intorno XVII secolo, accanto al porto dell'Arenella. La prima data certa per\u00f2 \u00e8 il 1830 quando venne acquistata dal Vincenzo Florio, e la tonnara venne quindi completamente ristrutturata sotto la guida dell'architetto Carlo Giachery.\nNel 1852 lo stesso Giachery si occup\u00f2 di progettare il mulino che veniva utilizzato nel processo industriale della lavorazione del tonno.\nStato attuale.\nAgli inizi del Novecento, essendo quasi scomparsi i tonni nella zona la tonnara, venne abbandonata.\nDal 1980 gli eredi della tonnara le hanno restituito decoro trasformandola in Club Nautico nella parte prospiciente al mare e all'interno \u00e8 stata adibita un'area dedicata a ristorante, e ad eventi.\nNel mese di giugno 2008 sono iniziati i lavori di restauro della tonnara e la riqualifica delle zone limitrofe.\nAttualmente l'ex tonnara, gestita dalla societ\u00e0 Zaharaziz, \u00e8 adibita a ristorante e sala ricevimenti.\nParte della tonnara \u00e8 adibita a museo."}
{"id": "1664507", "revid": "28592", "url": "https://it.wikipedia.org/wiki?curid=1664507", "title": "Sanpietroburghese", "text": ""}
{"id": "1664510", "revid": "1983214", "url": "https://it.wikipedia.org/wiki?curid=1664510", "title": "Murighiol", "text": "Murighiol \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 7 villaggi: Colina, Dunav\u0103\u021bu de Jos, Dunav\u0103\u021bu de Sus, Murighiol, Plopu, Sarinasuf, Uzlina.\nSul territorio di Murighiol si trovano i resti della citt\u00e0 Romana di \"Halmyris\", esistita tra il I ed il VI secolo; le rovine comprendono parte delle mura, alcune torri, le terme ed i resti di una basilica paleocristiana con una cripta sottostante."}
{"id": "1664519", "revid": "1573940", "url": "https://it.wikipedia.org/wiki?curid=1664519", "title": "La principessa bianca", "text": " \u00e8 un manga delle CLAMP, pubblicato in Giappone nel 1992, e in Italia nel 2005. Il manga racconta tre storie che ruotano intorno alla figura di una \"Yuki-onna\", una \"y\u014dkai\" della mitologia giapponese.\n\"Shirahime-sh\u014d\" \u00e8 stato pubblicato inizialmente dalla Kobunsha il 10 giugno del 1992, e in seguito ristampato dalla Kadokawa Shoten nell'agosto 2001, sulla rivista \"Asuka Comics DX\".\nStorie.\nFubuki, una giovane ragazza, fa amicizia con un lupo che l'ha salvata da un gruppo di cani. La storia tratta principalmente il suo rapporto con la madre, che non accetta la sua amicizia con il lupo, responsabile della morte del padre della giovane.\nUn uomo lascia la sua amata, Kaya, ad aspettare vicino ad un lago ghiacciato. Tornando trenta anni dopo, teme che la sua amata abbia trovato un nuovo amore, ma recandosi al lago, la trova al lago ad aspettarlo come promesso.\nUn soldato perde la sua strada mentre stava tornando a casa della sua amata. In preda alla sua frustrazione, uccide uno di una coppia di aironi, per poi scoprire in seguito che il superstite lo stava guidando verso casa."}
{"id": "1664523", "revid": "1983214", "url": "https://it.wikipedia.org/wiki?curid=1664523", "title": "Nalbant", "text": "Nalbant \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Nalbant, Nicolae B\u0103lcescu, Trestenic."}
{"id": "1664525", "revid": "400694", "url": "https://it.wikipedia.org/wiki?curid=1664525", "title": "Larid\u00e9", "text": "Il larid\u00e9 o rid\u00e9e \u00e8 una danza tradizionale francese.\nDescrizione.\nIl termine indica una serie di \"ronde\" bretoni ballate in modo diverso a seconda delle zone e dei paesi. L'etimologia \u00e8 legata all'intercalare \"larid\u00e8\" (\"laridenn\" in lingua Brezhoneg, equivalente al nostro \"tra la la\") che accompagna la strofa cantata durante il ballo per cui \"ballare in larid\u00e8\" significa \"danzare con le canzoni\".\nA sei o otto tempi le \"rid\u00e9e\" o \"larid\u00e8\" tradizionali erano ballate da un cerchio di ballerini che si muove in senso orario. \nOggi il larid\u00e8 viene danzato da una catena di ballerini che si tengono per i mignoli, muovendosi in senso orario, alternando i movimenti del passo con quelli delle braccia, che vanno verso il basso quando ci si sposta e in avanti quando ci si ferma. Simile all'an Dro se a otto tempi e all'hanter dro se a sei."}
{"id": "1664532", "revid": "287204", "url": "https://it.wikipedia.org/wiki?curid=1664532", "title": "Xorn", "text": "Xorn \u00e8 un personaggio dei fumetti pubblicato dalla Marvel Comics. Nel corso della sua storia editoriale due personaggi ne hanno assunto l'alias. Il primo \u00e8 Kuan-Yin, creato da Grant Morrison (testi) e Leinil Francis Yu (disegni) apparso per la prima volta sulle pagine di New X-Men Annual 2001, ritratto originariamente come un mutante cinese con una stella al posto della testa e che assunse in seguito l'identit\u00e0 di Magneto. Dopo la sua morte nella mini-saga \"Pianeta X\", si scopr\u00ec che ne esisteva un secondo, cio\u00e8 Shen, creato da Chuck Austen (testi) e Salvador Larroca (disegni), la cui prima apparizione risale a \"X-Men\" (seconda serie) n. 157 (2004).\nBiografia del personaggio.\nX-Men.\nXorn debutt\u00f2 in \"New X-Men Annual 2001\" (in edizione statunitense) come prigioniero in procinto di essere venduto a John Sublime dal governo cinese. Fu da questi costretto ad indossare un casco metallico assomigliante ad un teschio, per contenere l'energia della sua stella-testa. Quando gli X-Men lo trovarono, Xorn era in procinto di suicidarsi e di far scomparire il mondo nel processo. Ciclope, con l'aiuto telepatico di Emma Frost, lo convinse a desistere e gli offr\u00ec un posto fra gli X-Men.\nIl seguente incontro fra Ciclope e Xorn avvenne in un monastero, dove egli diede prova dei suoi poteri curativi. I due furono poi rapiti dagli Shi'ar e alla loro liberazione Xorn cur\u00f2 un'infezione da Nano-Sentinelle negli X-Men e rimise a posto la colonna vertebrale del Professor Xavier, facendolo di nuovo camminare.\nUnitosi agli X-Men gli fu affidata una classe \"speciale\", composta da studenti ribelli che non riuscivano ad adattarsi ai ritmi ed agli standard della scuola. Nonostante l'insubordinazione della classe e la mancanza di rispetto nei suoi confronti Xorn salv\u00f2 i suoi pupilli pi\u00f9 di una volta durante l'anno accademico.\nNella saga \"Planet X\" gett\u00f2 via la maschera e rivel\u00f2 d'essere l'arci-nemico degli X-Men, Magneto, da tutti creduto morto a Genosha. Rivel\u00f2 che l'identit\u00e0 Xorn non era altro che un mezzo per infiltrarsi all'interno degli X-Men e dopo aver riportato Xavier al suo stato paralitico (non lo aveva mai veramente curato, aveva solo usato le Nano-Sentinelle per \"incollare\" la sua spina dorsale) lasci\u00f2 l'istituto e si diresse a New York, dove ridusse la popolazione in schiavit\u00f9 e ricre\u00f2 la Confraternita con Toad, Esme (la Naiade ribelle) e i membri della sua classe \u201cspeciale\u201d. Tuttavia i suoi ideali cos\u00ec come la sua politica del terrore non trovarono l'approvazione dei suoi complici, che chiedevano il ritorno del pi\u00f9 mite Xorn.\nPer mantenere la lealt\u00e0 e il comando Magneto fece uso della droga Kick, che aumentava enormemente i poteri di qualsiasi mutante. Il suo piano era quello di invertire i poli magnetici della Terra in modo da far morire tutti coloro che non erano sotto la sua protezione. Tuttavia la personalit\u00e0 di Xorn (che idealmente rappresentava tutto ci\u00f2 che c'era di nobile e leale in Magneto) cominci\u00f2 a farsi sentire e prima che attuasse il suo piano fu sconfitto dagli X-Men. La sua sconfitta cost\u00f2 la vita di Jean Grey, e fu vendicata per mano di Wolverine, che decapit\u00f2 Xorn/Magneto.\nIl ritorno di Magneto ed il secondo Xorn.\nXavier port\u00f2 il corpo di Magneto a Genosha, dove questi fu seppellito. Si scopr\u00ec in seguito che il corpo apparteneva ad un mutante chiamato Kuan Yin Xorn, che sotto l'influenza di Sublime, aveva davvero creduto di essere Magneto, mentre in realt\u00e0 il vero Magneto era vivo e si trovava sull'isola di Genosha. A questo punto, un nuovo individuo, Shen Xorn, fratello gemello di Kuan Yin, fece la sua comparsa fra gli X-Men, aiutandoli a contrastare un attacco da parte della Confraternita dei mutanti comandata da Exodus. Dopo gli eventi di \"House of M\", Shen Xorn, fu uno dei molti mutanti che si ritrovarono senza pi\u00f9 poteri.\nCollettivo.\nDopo gli eventi dell\"'M-Day\", i poteri dei mutanti depotenziati si riunirono in un individuo, Michael Pointer, postino mutante dell'Alaska. Confuso e disorientato, si diresse in Canada, dove uccise il supergruppo degli Alpha Flight. Giunto a Genosha, il Collettivo, ripotenzi\u00f2 Magneto, questi riconobbe la psiche di Xorn come quella dominante all'interno dell'uomo. Iron Man, Ms. Marvel e Sentry, combinarono i loro poteri e separarono il Collettivo da Michael Pointer e lo spedirono sul Sole. Pointer, continu\u00f2 ad utilizzare i poteri del Collettivo e alla fine del crossover \"Civil War\", entr\u00f2 a far parte del nuovo gruppo canadese Omega Flight.\nPoteri e abilit\u00e0.\nEntrambi gli Xorn hanno al posto della testa una minuscola stella. Kuan-Yin ne possiede una simile al sole, capace di emettere abbaglianti onde di luce che inceneriscono ogni cosa, mentre la stella di Shen \u00e8 simile ad un buco nero, in grado di risucchiare tutto nel raggio d'azione. Tale potere \u00e8 contenuto mediante un apposito casco. Entrambi possono invertire la natura della propria stella: Kuan-Yin pu\u00f2 far collassare la propria in un buco nero, mentre Shen pu\u00f2 causare un'esplosione interna che la fa ritornare simile ad un sole. Gli Xorn possono percepire le energie vitali presenti nelle vicinanze: di conseguenza avvertono le morti intorno a loro. Inoltre, a causa della loro natura, non hanno bisogno di respirare, bere o mangiare.\nIl primo Xorn, assumendo l'identit\u00e0 di Magneto con i relativi poteri, ha manifestato la capacit\u00e0 di alterare la realt\u00e0, ma \u00e8 possibile che fosse un potere derivatogli da Sublime.\nParticolarit\u00e0 del personaggio.\nNon volendo la Marvel far identificare il personaggio di Magneto con quello di un omicida di massa, ha imposto allo sceneggiatore Chuck Austen di creare una scappatoia a tale proposito. Contrariamente al volere di Grant Morrison, ideatore del primo Xorn, fu creato cos\u00ec Shen, e la sua parentela con Kuan-Yin. Ancora contrario alla piega degli eventi presa da X-Men, Morrison continua ad affermare che (nel corso della sua run) Xorn era stato creato come copertura di Magneto fin dall'inizio.\nAltri media.\nXorn \u00e8 uno dei costumi sbloccabili per Magneto nel videogame \"\"."}
{"id": "1664533", "revid": "1543377", "url": "https://it.wikipedia.org/wiki?curid=1664533", "title": "Niculi\u021bel", "text": "Niculi\u021bel \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1664534", "revid": "287204", "url": "https://it.wikipedia.org/wiki?curid=1664534", "title": "Niculitel", "text": ""}
{"id": "1664536", "revid": "224230", "url": "https://it.wikipedia.org/wiki?curid=1664536", "title": "S\u00e9bastien-Roch Nicolas de Chamfort", "text": "Biografia.\nChamfort, orfano sin dalla tenera et\u00e0, venne adottato da un piccolo commerciante che gli consent\u00ec di eseguire un discreto corso di studi presso il collegio parigino del Grassins.\nDopo aver svolto l'attivit\u00e0 di precettore si rec\u00f2 in Germania per approfondire le sue conoscenze letterarie.\nIl successo gli arrise grazie alle opere teatrali, tra le quali si annoverarono la commedia in versi \"La jeune indienne\" del 1764, i balletti \"Palmire, Zenis et Almaise\" del 1765. In quegli stessi anni esord\u00ec come poeta, con le raccolte \"L'homme de lettres\" del 1765, \"Grandeur de l'homme\" del 1767, \"La v\u00e9rit\u00e9\" del 1768 e anche come critico letterario con i saggi \"L'influence des grands \u00e9crivains\" del 1767 e vari articoli politici.\nNon appena raggiunto il grande successo con la commedia \"Marchand de Smyrne\" del 1770 fu colpito da una grave malattia che lo tenne distante per qualche anno dalla attivit\u00e0.\nGi\u00e0 accademico, gli eventi della Rivoluzione lo trasformarono in un ardente giacobino, amico di Mirabeau e di Talleyrand.\nPer\u00f2, il suo noto anticonformismo, lo port\u00f2 ben presto su posizioni critiche nei confronti del nuovo regime e proprio per questo motivo rischi\u00f2 l'arresto durante il periodo del Terrore.\nMor\u00ec dopo pochi mesi, a causa delle gravi ferite conseguenti ad un suo tentato suicidio.\nMassone, fu membro della Loggia parigina \"Les Neufs Soeurs\", del Grande Oriente di Francia..\nLe sue \"Maximes et Pens\u00e9es\", molto lodate da John Stuart Mill e Friedrich Nietzsche, sono considerate, dopo quelle di La Rochefoucauld, tra le pi\u00f9 brillanti e suggestive massime dell'era moderna.\nIl pensiero elaborato da Chamfort si impregn\u00f2 di pessimismo nei confronti della societ\u00e0, dei rapporti tra gli uomini e il sistema, che inevitabilmente portano, secondo l'autore, gli esseri umani ad uno stato di disperazione."}
{"id": "1664546", "revid": "1983214", "url": "https://it.wikipedia.org/wiki?curid=1664546", "title": "Nuf\u0103ru", "text": "Nuf\u0103ru \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 4 villaggi: Ilganii de Jos, Malcoci, Nuf\u0103ru, Victoria."}
{"id": "1664547", "revid": "287204", "url": "https://it.wikipedia.org/wiki?curid=1664547", "title": "Nufaru", "text": ""}
{"id": "1664552", "revid": "57342", "url": "https://it.wikipedia.org/wiki?curid=1664552", "title": "Giulio Base", "text": "Biografia.\nDopo essersi diplomato alla Bottega Teatrale di Firenze, diretta da Vittorio Gassman, ha conseguito la laurea in Storia del Cinema presso la Facolt\u00e0 di Lettere e Filosofia dell'Universit\u00e0 La Sapienza di Roma e quella in Teologia presso l'Istituto Patristico Augustinianum nella Citt\u00e0 del Vaticano. Il suo esordio avviene come attore di teatro, con la regia di Vittorio Gassman, nei \"Misteri di San Pietroburgo\".\nCome regista, ottiene subito un premio internazionale: miglior opera prima al Festival internazionale del cinema di San Sebasti\u00e1n, in Spagna, con il film \"Crack\" del 1991. Ispirato al dramma teatrale di Franco Bertini, Base racconta le vicende di un\u00a0gruppo di ragazzi che pratica pugilato in una palestra di periferia.\nNel 1993 ha avuto un ruolo importante nel film \"Teste rasate\" con Gianmarco Tognazzi e diretto da Claudio Fragasso.\nNel 1995 dirige \"Poliziotti\" con Michele Placido, Claudio Amendola e Kim Rossi Stuart. \nNel 1999 dirige Vittorio Gassman e il figlio Alessandro nella commedia italo-americana \"La bomba\", girato a New York City: l'ultimo film interpretato dal \"grande mattatore\" e dalla sua ex-moglie Shelley Winters.\nNel 2000 dirige la fiction per la televisione \"Padre Pio - Tra cielo e terra\", interpretata da Michele Placido.\nLe sue fiction \"Pompei\" e \"L'inchiesta\", quest'ultima remake televisivo dell'omonimo film di Damiano Damiani, sono stati distribuiti nelle sale americane dalla 20th Century Fox.\nHa diretto Terence Hill in quasi cinquanta episodi della serie televisiva \"Don Matteo\" (che gli ha valso il Premio Regia Televisiva 2012) e nella fiction western \"Doc West\" girata in un ranch di Santa Fe, in Nuovo Messico.\nDal marzo 2010 ha recitato nella serie TV \"Tutti pazzi per amore 2\".\nNel 2011 ha diretto una versione televisiva del romanzo giallo \"La Donna della Domenica\" di Carlo Fruttero e Franco Lucentini. La storia era gi\u00e0 stata trasposta sul grande schermo nel 1975 da Luigi Comencini, con un cast formato da Marcello Mastroianni, Jean-Louis Trintignant e Jacqueline Bisset.\nNel 2012 fa parte del cast della serie tv di grande successo \"Una grande famiglia\".\nIl 3 gennaio 2013 gli viene assegnato il record della \"Corsa pi\u00f9 lunga nella storia del cinema\" (\"Longest Running in Movie History\") ufficializzato da Guinness World Records per il documentario \"Cartoline da Roma\" girato il 23 settembre 2007 in un unico piano sequenza lungo pi\u00f9 di un'ora, senza stacchi, incentrato sulla corsa del regista con il suo cane e con la partecipazione di Pietro Mennea, Ornella Muti, F. Murray Abraham, Fausto Brizzi ed Elena Bouryka. Per sostenere una corsa continua per tutta la durata delle riprese, Base si \u00e8 allenato e preparato per un anno.\nNel 2013 dirige e co-sceneggia \"Il pretore\", film basato sul romanzo \"Il pretore di Cuvio\" di Piero Chiara, con Francesco Pannofino e Sarah Maestri, che esce nelle sale italiane nell'aprile 2014: in questo film Base fa anche un cameo, interpretando il dottor Configliacchi. Che pur riuscendo a conquistare una parte della critica non ottiene molto successo al botteghino.\nIl suo film \"Mio pap\u00e0\" ha aperto il Festival del Cinema di Roma del 2014.\nNel febbraio 2015 ha preso parte come concorrente alla terza edizione di \"Notti sul ghiaccio\", in onda in prima serata su Rai 1.\nNel 2016, tre film per le sale cinematografiche: \"La coppia dei campioni\" (scritto e diretto), \"La grande rabbia\" (in un ruolo da attore) e \"Ciao Brother\" (di cui ha scritto la sceneggiatura).\nAgli inizi del 2017 \u00e8 uno dei concorrenti della dodicesima edizione de \"L'isola dei famosi\", venendo eliminato in semifinale.\nSempre nell'estate del 2017 partecipa come attore al film \"Tutti i soldi del mondo\" diretto da Ridley Scott.\nNel 2018 il suo film \"Il banchiere anarchico\", tratto da un racconto di Fernando Pessoa, viene invitato alla 75\u00aa Mostra Internazionale d'Arte Cinematografica di Venezia nella sezione Sconfini, ottenendo il Premio Persefone come miglior adattamento da un'opera di narrativa.\nNel 2019 il suo film \"Bar Giuseppe\" viene invitato alla Festa del Cinema di Roma e ottiene una nomination ai Nastri d'Argento come miglior soggetto. Il film vince anche il Premio Fuoricampo come miglior film spirituale dell'anno (2020).\nNel 2021 il suo film \"Un Cielo Stellato sopra il Ghetto di Roma\" \u00e8 l'opera di pre-apertura della Festa del Cinema di Roma e a causa del Covid viene offerto direttamente in streaming su RaiPlay il 27 gennaio 2021 in occasione della Giornata della Memoria. Il film viene invitato da dozzine di Festival del Cinema internazionali in quattro continenti (Europa, Asia, America e Australia).\nVita privata.\nHa avuto una relazione con l'attrice Anna Falchi. Dal 2001 \u00e8 sposato con la PR Tiziana Rocca, dalla quale ha avuto 3 figli (Cristiana, Vittorio e Valerio).\nDal 1996 \u00e8 socio del Mensa."}
{"id": "1664554", "revid": "1839090", "url": "https://it.wikipedia.org/wiki?curid=1664554", "title": "Giuseppe Castelli Avolio", "text": "Biografia.\nConsigliere di stato, assume la presidenza di una sezione il 10 febbraio 1949.\nIl 3 dicembre 1955 viene nominato Giudice della Corte Costituzionale, e cessa dalla carica il 15 luglio 1966.\n\u00c8 sepolto al cimitero monumentale del Verano."}
{"id": "1664557", "revid": "1543377", "url": "https://it.wikipedia.org/wiki?curid=1664557", "title": "Museo delle armi antiche (Martinsicuro)", "text": "Il Museo delle armi antiche ha sede nella cittadina abruzzese di Martinsicuro in Provincia di Teramo. \u00c8 stato allestito all'interno di una dimora aristocratica, edificata su un preesistente fabbricato di epoca romanica.\nPercorso espositivo.\nL'esposizione si articola in due ambienti ed il cortile esterno alla villa:"}
{"id": "1664560", "revid": "1983214", "url": "https://it.wikipedia.org/wiki?curid=1664560", "title": "Ostrov (Tulcea)", "text": "Ostrov \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 2 villaggi: Ostrov e Piatra.\nNei pressi di Ostrov, in una localit\u00e0 chiamata Piatra Frec\u0103\u0163ei, si trovano le rovine di alcune fortificazioni di epoca prima Romana e poi Bizantina; nelle vicinanze si trovano inoltre i resti di una basilica paleocristiana databile tra il V ed il VI secolo."}
{"id": "1664569", "revid": "123533085", "url": "https://it.wikipedia.org/wiki?curid=1664569", "title": "Giacomo Ferri (senatore)", "text": "Ha rappresentato il movimento socialista nella bassa pianura bolognese e modenese. A lui si devono le prime formazioni di cooperative e delle case operaie. \nSi \u00e8 interessato dello sviluppo agricolo, della condizione dei braccianti, degli operai. Avvocato, \u00e8 stato sindaco di San Felice sul Panaro e ha sempre operato per lo sviluppo e il progresso del mondo operaio.\nMassone, \u00e8 stato iniziato l'undici marzo 1910 nella loggia di Bologna \"VIII agosto\", appartenente al Grande Oriente d'Italia ed \u00e8 diventato Maestro il nove marzo 1911."}
{"id": "1664571", "revid": "121837", "url": "https://it.wikipedia.org/wiki?curid=1664571", "title": "Super ammasso stellare", "text": ""}
{"id": "1664578", "revid": "61051", "url": "https://it.wikipedia.org/wiki?curid=1664578", "title": "Giuseppe Bellanca", "text": ""}
{"id": "1664580", "revid": "3115", "url": "https://it.wikipedia.org/wiki?curid=1664580", "title": "Chiesa cristiana millenarista", "text": "La Chiesa cristiana millenarista, o anche \"Liberi Studenti della Bibbia\", \u00e8 un movimento religioso cristiano iscrivibile nei gruppi di ispirazione millenarista proveniente dagli \"Studenti Biblici internazionali\", i cui principali discendenti sono oggi i cristiani Testimoni di Geova e i diversi raggruppamenti che si denominano tuttora Studenti Biblici.\nTrova la sua origine nel 1928 quando diversi gruppi di Studenti Biblici di lingua italiana del Connecticut guidati da Gaetano Boccaccio e Frank Tuzza, si allontanano gradualmente dalla Watchtower Society e si distaccano dagli innovamenti dottrinali introdotti da Joseph Rutheford per tornare agli insegnamenti di Charles Taze Russell e costituire nel 1933 i primi gruppi di studio dopo aver abbandonato ufficialmente gli studenti biblici legati alla Watchtower che nel 1931 avevano adottato il nome Testimoni di Geova.\nLa loro guida spirituale in quegli anni \u00e8 Gaetano Boccaccio che far\u00e0 da tramite anche con l'Italia, dove nel corso degli gli aderenti a questi gruppi del Connecticut rientrano in Italia ed evangelizzano i parenti e i conoscenti formando le prime classi di studenti biblici millenaristi. La prima assemblea in Italia si svolge nel 1949 a Messina dove vengono battezzate circa 30 persone provenienti da chiese evangeliche in particolare dai pentecostali. Oggi in Italia vi sono ancora diverse comunit\u00e0 millenariste e svariati simpatizzanti sparsi per tutta la penisola e la sede centrale \u00e8 a Pescara. Il presidente per l'opera mondiale \u00e8 Elmeer Weeks che \u00e8 anche segretario generale della Chiesa Millenarista negli Usa, assemblee sono presenti anche in Africa (negli stati del Congo e del Malawi) ed in Australia.\nIn Italia la chiesa pubblica il giornale trimestrale \"La nuova creazione\" e diversi opuscoli informativi fra cui \"Mille anni di pace\", \"i Testimoni di Geova e la restaurazione di Israele\", \"il comandamento di Cristo \u00e8 autentico oppure no?\", che vengono inviati gratuitamente a chi ne fa richiesta.\nNegli ultimi tempi la Chiesa Cristiana Millenarista ha lanciato un appello all'unit\u00e0 con tutte le organizzazioni affini ad essa, per quanto riguarda l'Italia, la Chiesa Cristiana Millenarista sta lavorando per una visione comune della fede pur con sfumature dottrinali diverse con l'associazione studenti biblici Aurora formata da gruppi di studenti biblici che si ispirano agli insegnamenti di Charles Taze Russell legate alla Dawn Bible Student's Association.\nAncora oggi, i \"Liberi Studenti della Bibbia\" sono indipendenti. Non hanno nessuna autorit\u00e0 centralizzata o organismo. Non hanno nessuna lista e non sollevano alcuna quota associativa. Si pu\u00f2 vedere come una comunit\u00e0 cristiana, che si concentra sul principio semplice dei primi cristiani. Il cristiano millenarista riconosce come autorit\u00e0 centrale e principale solo il Signore e Maestro, Ges\u00f9 Cristo. Ogni anno, in corrispondenza del (14 nisan del calendario ebraico), dopo il tramonto le Comunit\u00e0 Cristiane Millenariste in Italia celebrano la commemorazione della morte di Ges\u00f9, insieme al battesimo per immersione; questo \u00e8 l'unico rito che tali comunit\u00e0 celebrano."}
{"id": "1664583", "revid": "124440145", "url": "https://it.wikipedia.org/wiki?curid=1664583", "title": "Balliamo sul mondo", "text": "Balliamo sul mondo \u00e8 un singolo del cantautore italiano Luciano Ligabue, pubblicata nel 1990 come primo estratto dal primo album in studio \"Ligabue\".\nDescrizione.\n\u00c8 il primo singolo riportato dalla discografia ufficiale.\nAl termine della canzone, nella versione inclusa nell'album, \u00e8 presente un estratto del brano \"Puttin' on the Ritz\" interpretato da Fred Astaire. L'estratto in chiusura del brano \u00e8 stato riproposto durante l'esibizione dal vivo nel concerto \"Campovolo 2.0\", tenuto a Reggio Emilia il 16 luglio 2011. Fred Astaire \u00e8 anche citato nel testo insieme a Ginger Rogers.\nIl testo.\nOriginariamente intitolata \"Eroi di latta\", la canzone aveva un testo diverso, molto pi\u00f9 provocatorio:\nLa scelta di cambiare il testo \u00e8 legata all'intervento del produttore Angelo Carrara, ma anche alla volont\u00e0 di Ligabue di non avviare la propria carriera con un brano che potesse risultare troppo presuntuoso.\nLigabue affronta il tema della \"fuga consapevole\" da situazioni di vita squallide e nefaste. Due giovani (paragonati a Ginger Rogers e Fred Astaire), cui la vita non offre altro che instabilit\u00e0 e incertezze, decidono di ribellarsi e fuggirle, concentrando nella pratica del fandango tutte le loro speranze e aspettative.\nSuccesso e riconoscimenti.\nGrazie anche ad un ritornello particolarmente efficace, il brano \u00e8 stato molto programmato dalle radio private italiane, soprattutto da Rete 105, diventando cos\u00ec il primo successo di Ligabue e trasformandosi in seguito in uno dei brani-simbolo della sua carriera.\nIl \"disco verde\", premio destinato al miglior artista emergente, conseguito al Festivalbar 1990, che lancia definitivamente il cantautore nel panorama della musica italiana,\nera stato preceduto, gi\u00e0 nel 1988, dalla partecipazione e vittoria del brano alla prima edizione del concorso locale Terremoto Rock, quando Ligabue era accompagnato dalla sua prima band, gli Orazero, in giro per i locali emiliani.\nMolto apprezzato nelle performance live, \u00e8 ormai diventato un classico della produzione di Ligabue.\nVideo musicale.\nNel videoclip, diretto da Piero Cecchini, Ligabue canta la canzone su un ipotetico tetto del mondo. Nel 2007, in occasione della pubblicazione del suo primo \"best of\", \"Primo tempo\", il cantautore ha commentato divertito quel vecchio video promozionale, sorprendendosi della sua timidezza.\nOriginariamente disponibile solo in videocassetta sull'home video \"Videovissuti e videopresenti\" del 1993, \u00e8 stato incluso nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nSingolo promo 12\" e 7\" per jukebox "}
{"id": "1664585", "revid": "131358", "url": "https://it.wikipedia.org/wiki?curid=1664585", "title": "First Vienna", "text": ""}
{"id": "1664586", "revid": "131358", "url": "https://it.wikipedia.org/wiki?curid=1664586", "title": "First Vienna FC 1894", "text": ""}
{"id": "1664587", "revid": "131358", "url": "https://it.wikipedia.org/wiki?curid=1664587", "title": "First Vienna FC 1894 Wien", "text": ""}
{"id": "1664588", "revid": "44876", "url": "https://it.wikipedia.org/wiki?curid=1664588", "title": "Antonio La Palma", "text": "Caratteristiche tecniche.\nGiocava come terzino sinistro e successivamente come stopper.\nCarriera.\nGiocatore.\nHa giocato in Serie A con e , per complessive 95 presenze e 4 reti in massima serie (una sola presenza con gli irpini). Nelle file dei partenopei in cinque stagioni dal 1974 al 1978 ha conquistato la Coppa Italia 1975-1976 e la Coppa di Lega Italo-Inglese nella stagione 1976-1977 contro il Southampton.\nHa disputato inoltre cinque campionati di Serie B con Brindisi, e per complessive 157 presenze fra i cadetti.\nPer quanto mostrato con la maglia della squadra, gli fu dedicato un club di tifosi del Brindisi\nIl 30 dicembre del 1975 fu convocato in Nazionale per un'amichevole contro la Grecia, ma rimase in panchina per tutto l'arco della gara.\nAllenatore.\nTerminata la carriera da calciatore ha allenato Francavilla Fontana, Nard\u00f2, Kroton, Adelaide Nicastro (nella stagione 1989-1990, l'unica disputata dai calabresi fra i professionisti), Brindisi, L.S. Cariatese, Rossanese, Trani, , , Martina, Isola Liri, Ginosa, Ortona e Sarzanese."}
{"id": "1664593", "revid": "2233245", "url": "https://it.wikipedia.org/wiki?curid=1664593", "title": "Maria Callas", "text": "Dotata di una voce particolare, che coniugava un timbro unico a volume notevole, grande estensione e agilit\u00e0, contribu\u00ec alla riscoperta del repertorio italiano della prima met\u00e0 dell'Ottocento (la cosiddetta \u00abbelcanto renaissance\u00bb), in particolare di Vincenzo Bellini e Gaetano Donizetti, di cui seppe dare una lettura personale in chiave drammatica (fondamentali al riguardo le sue interpretazioni di \"Norma\" e \"Lucia di Lammermoor\") attraverso la riscoperta della vocalit\u00e0 ottocentesca definita canto di bravura, che applic\u00f2 a tutti i repertori e per la quale venne coniato il termine soprano drammatico d'agilit\u00e0.\nSi dedic\u00f2 inoltre con successo alla riscoperta di titoli usciti di repertorio anche a causa della mancanza di interpreti adeguate, quali \"Armida\" e \"Il turco in Italia\" di Rossini, \"Il pirata\" di Bellini, \"Anna Bolena\" di Donizetti, \"Alceste\" e \"Ifigenia in Tauride\" di Gluck, \"La Vestale\" di Spontini, \"Macbeth\" di Verdi, \"Medea\" di Cherubini.\nIl successo artistico e mediatico hanno costruito un mito attorno a lei, attribuendole l'appellativo di \"Divina\".\nIl nome e la controversa data di nascita.\nIl nome all'anagrafe \u00e8 Sofia Cecilia Kalos, mentre il nome di battesimo, per esteso, \u00e8 Anna Maria Cecilia Sofia Kalogeropoulou (in greco: \u0386\u03bd\u03bd\u03b1 \u039c\u03b1\u03c1\u03af\u03b1 \u039a\u03b1\u03b9\u03ba\u03b9\u03bb\u03af\u03b1 \u03a3\u03bf\u03c6\u03af\u03b1 \u039a\u03b1\u03bb\u03bf\u03b3\u03b5\u03c1\u03bf\u03c0\u03bf\u03cd\u03bb\u03bf\u03c5). Il cognome originario del padre, Kalogeropoulos (\u039a\u03b1\u03bb\u03bf\u03b3\u03b5\u03c1\u03cc\u03c0\u03bf\u03c5\u03bb\u03bf\u03c2) \u2013 \u039a\u03b1\u03bb\u03bf\u03b3\u03b5\u03c1\u03bf\u03c0\u03bf\u03cd\u03bb\u03bf\u03c5 \u00e8 il genitivo \u2013 fu da questi semplificato dapprima in Kalos al suo arrivo negli USA, dopodich\u00e9 divent\u00f2 Callas.\nPer quanto riguarda la data di nascita, ci sono state diverse incertezze tra il 2, il 3 e il 4 dicembre, dipendenti probabilmente da un \"lapsus memoriae\" della madre. L'atto di nascita riporta il 3, il passaporto il 2, mentre sia la madre sia lei concordavano sul 4, data di cui Callas non era sicura ma che prediligeva perch\u00e9 giorno di Santa Barbara, santa pugnace e combattiva che sentiva a s\u00e9 congeniale. Oggi \u00e8 assodato che la data esatta \u00e8 il 2 dicembre. Nel suo libro, l'ex moglie di Giuseppe Di Stefano racconta di una cena organizzata il 2 dicembre 1972 in onore di Callas per festeggiare il compleanno della cantante.\nBiografia.\nL'infanzia negli Stati Uniti d'America (1923-1938).\nI suoi genitori, Ge\u014drgios Kalogeropoulos ed Evangelia Dimitriadou, si conobbero all'universit\u00e0 dove entrambi studiavano farmacia. Il padre era originario del Peloponneso ed era di estrazione modesta. Evangelia Dimitriadou proveniva invece da una famiglia abbastanza benestante: i suoi genitori, di ascendenza greca, si erano trasferiti da Istanbul a Stylis, per poi stabilirsi ad Atene. Nella societ\u00e0 greca dell'epoca aveva una certa importanza il fatto che i Dimitriadis fossero una famiglia di tradizioni militari. Il matrimonio era insomma, almeno in parte, male assortito e sarebbe stato motivo di frustrazione soprattutto per Evangelia Dimitriadou. Si sposarono nel 1916, stabilendosi a Meligala. Nel giugno del 1917 nacque la primogenita, Iakinthi, in seguito detta \"Jackie\". Nel 1920 nacque l'unico figlio maschio, Vasili, che per\u00f2 mor\u00ec nel 1923, vittima di un'epidemia di tifo. Questa perdita lasci\u00f2 tracce profonde soprattutto nella madre e fu alla base della scelta di trasferirsi negli Stati Uniti d'America, dove i coniugi sbarcarono il 2 agosto 1923, trasferendosi in un appartamento di Long Island e dove Ge\u014drgios Kalogeropoulos trov\u00f2 lavoro nel settore farmaceutico.\nMaria, concepita in Grecia, nacque al Flower Hospital di New York il 2 dicembre 1923. Il padre aveva gi\u00e0 cambiato all'anagrafe il suo cognome da \"Kalogeropoulos\" in \"Kalos\" e poi in \"Callas\", tuttavia sulla carta di identit\u00e0 italiana della cantante al momento del suo matrimonio a Verona apparve \"Kal\u00f2s\". Si dice che la madre, che avrebbe voluto un maschio e lo avrebbe battezzato nuovamente Vasili, come il fratellino morto, si rifiut\u00f2 per quattro giorni di vederla ed esit\u00f2 a lungo prima di trovarle un nome. La bambina, eccezionalmente robusta, pesava pi\u00f9 di sei chili alla nascita, sempre secondo le fantasiose reminiscenze della madre, raccolte da giornalisti statunitensi dell'epoca, abbastanza privi di scrupoli.\nCome da tradizione greco-ortodossa la bambina venne battezzata a tre anni d'et\u00e0, nel 1926, presso la chiesa greco-ortodossa di New York. A quest'et\u00e0, sempre stando ai racconti di Evangelia, sembrava gi\u00e0 ben avviata alla carriera musicale: a tre anni ascoltava arie d'opera grazie alla pianola del padre e della madre, a quattro cominci\u00f2 a mettere assieme le prime melodie al pianoforte. Sempre nel libro \"My daughter Maria Callas\", Evangelia Dimitriadou sostenne che, a quattro anni, la piccola Maria, cantando ignara alla finestra della sua camera, avesse addirittura costretto gli automobilisti a fermarsi ad ascoltarla incantati, bloccando il traffico.\nNel 1928, sfuggita al controllo della madre, la piccola Maria tent\u00f2 di raggiungere la sorella Iakinthi, intravista dall'altra parte della strada, attraversandola di corsa, ma un'automobile la colp\u00ec in pieno, trascinandola sotto le ruote per molti metri prima di riuscire a fermarsi. Trasportata subito all'ospedale di St. Elizabeth, usc\u00ec dal coma solo dopo 22 giorni. Questo fu un fatto al quale sia Maria sia la madre addussero molta importanza. Maria confess\u00f2 a Eugenio Gara che durante il lungo stato d'incoscienza strane musiche le ronzavano nelle orecchie. La madre sostenne che dopo l'incidente Maria svilupp\u00f2 una personalit\u00e0 completamente diversa e fece risalire il \"cattivo carattere\", in seguito famoso nel mondo, umbratile, ostinato e ribelle, proprio a questa circostanza.\nNel 1929 il padre apr\u00ec una farmacia a Manhattan. La famiglia viveva con un certo decoro, risentendo limitatamente del crollo di Wall Street, grazie soprattutto all'intraprendenza paterna. Maria Callas segu\u00ec una brillante carriera scolastica e, parallelamente, dal 1931 inizi\u00f2 a prendere lezioni di canto sotto la guida di un'ignota \"signorina Sandrina\", che fu l'artefice della sua prima impostazione vocale, e anche lezioni di pianoforte. A proposito di questa prima formazione, nonostante le sue notazioni in merito siano state molto laconiche, Maria ebbe modo di mettere in luce il fatto che gi\u00e0 in questa primissima fase qualcosa la portava a quella sorta di \"sincretismo\" tra scuole nazionali di cui la sua voce sar\u00e0 il risultato. La signorina Sandrina infatti le insegnava sia il metodo italiano sia quello francese, che consisteva nel far passare la voce dal naso, forzando in modo disastroso l'organo. Proprio come ricorder\u00e0 pi\u00f9 avanti la stessa Callas, lei aveva gi\u00e0 preso l'abitudine di alternare arie molto diverse, per esempio la \"Habanera\" dalla \"Carmen\" di Georges Bizet e \"Io son Titania\", dalla \"Mignon\" di Ambroise Thomas: un'aria di mezzosoprano e una di soprano di coloratura.\nLa permanenza in Grecia (1937-1945).\nNel 1937 la famiglia si divise, e la madre con Maria e la sorella Iakinthi decisero di tornare in Grecia. \nUna volta trasferitesi ad Atene, Maria fu ammessa al conservatorio dove si diplom\u00f2 in canto, pianoforte e lingue, studiando con il soprano italiano Maria Trivella, forse prima scopritrice del suo registro acuto facilissimo, ma ancora senza quelle note gravi che sarebbero divenute tipiche della sua particolare estensione vocale. L'audizione del 1937 prevedeva la \"Habanera\" dalla \"Carmen\" e \"La Paloma\". L'11 aprile 1938 partecip\u00f2 a un saggio con altri studenti e cant\u00f2 arie da \"Il franco cacciatore\" di Weber, \"La regina di Saba\" di Gounod e il duetto d'amore dalla \"Madama Butterfly\". A seguito di altre audizioni e piccoli concerti, il 2 aprile 1939 arriv\u00f2 il suo primo ruolo da primadonna: Santuzza in \"Cavalleria rusticana\" di Pietro Mascagni, che le valse il premio che il conservatorio mise in palio. Cominci\u00f2 cos\u00ec la prima fase di una precocissima carriera che le far\u00e0 guadagnare l'appellativo di \"Divina\".\nNel 1939 continu\u00f2 a cantare soprattutto arie e duetti del repertorio lirico-spinto italiano: \"Aida\", \"Un ballo in maschera\", \"Cavalleria rusticana\", fino all'audizione davanti alla celebre Elvira de Hidalgo, soprano di coloratura che si trovava bloccata in Grecia per ragioni private, nel mese di settembre, con \"Mare, grande mar\", dall'\"Oberon\" di Weber. La guida della De Hidalgo determin\u00f2 subito una svolta anche verso un altro repertorio, con lo studio di arie e duetti da \"Norma\" e \"Il trovatore\", ma nel 1940 l'altro ruolo completo fu di tipo lirico-drammatico, con Suor Angelica di Puccini, e cos\u00ec via: da quell'epoca, Maria Callas inser\u00ec sempre arie virtuosistiche nei suoi programmi (\"Bel raggio lusinghier\", dalla \"Semiramide\" di Rossini, appare gi\u00e0 in un programma del 1942) per tenere la voce \"leggera\", secondo, sembra, i precetti della maestra.\nNonostante lo scoppio della seconda guerra mondiale, le esibizioni della Callas si susseguirono in un crescendo di interpretazioni, preparate in condizioni precarie ma con molto scrupolo e precisione per l'ambiente musicale greco-tedesco: le musiche di scena de \"Il mercante di Venezia\" al Teatro Reale di Atene, fu Beatrice in \"Boccaccio\" di Franz von Supp\u00e9 al Palais Cin\u00e9ma; dal 1941 fino al 1945 interpret\u00f2 Floria Tosca nella ripresa nell'Helleniki Ethnikon Skini di Atene di \"Tosca\" di Giacomo Puccini, \"Cavalleria rusticana\", \"Fidelio\", \"Der Bettelstudent\" (\"Il principe studente\" di Mill\u00f6cker), la sua unica interpretazione (Smaragda, 1943 e 1944) di un'opera contemporanea, \"O protomastoras\" (\"Il capomastro\", di Manolis Kalomiris, da un dramma di Nikos Kazantzakis) e \"Tiefland\" di Eugen d'Albert. Il momento pi\u00f9 internazionale, tutt'altro che trascurabile per la sua preparazione tecnica e drammatica, fu decisamente il \"Fidelio\" di Beethoven, studiato con Irma Kolassi, del quale Maria aveva gi\u00e0 cantato l'aria principale, la lunga e famosa \"Abscheulicher\", in almeno due concerti dell'anno precedente.\nL'Arena di Erode Attico, come gli altri pi\u00f9 importanti organismi di Atene, erano al momento in mano all'occupante nazista. Maria, diplomata in italiano, spagnolo e francese, non conosceva il tedesco ma lo studi\u00f2 appositamente con insegnanti greci, evitando accuratamente di venire in contatto con i tedeschi occupanti. Grazie alla sua lettura, le dodici rappresentazioni estive del dramma beethoveniano della libert\u00e0 acquisirono, in un clima di tensione spasmodica, nel bellissimo teatro all'aperto, un'enorme valenza allusiva alle condizioni di allora della Grecia, pur non risparmiandole da parte dei colleghi accuse di collaborazionismo per aver cantato sotto una direzione tedesca. \u00c8 peraltro noto che Callas, la madre e la sorella nascondessero in casa alcuni militari inglesi; circostanza relativamente alla quale non manca un episodio toccante, sembra reale, che vedrebbe Callas improvvisare \"Vissi d'arte\", dalla \"Tosca\", al pianoforte durante un'ispezione fascista; i militari, distratti dalla bellezza del suo canto, avrebbero desistito da pi\u00f9 approfonditi controlli. Singolarmente numerose e particolareggiate sono le testimonianze di conoscenti circa la condotta di Callas nei difficili anni della guerra, dove ella si impegn\u00f2 a mantenere s\u00e9 e la famiglia con i pi\u00f9 disparati mestieri, adeguandosi pure a cantare in tutti i locali, anche di infimo ordine come il postribolo di piazza Omonoia e svolgendo nel frattempo lavori pesanti, oppure lavorando per un certo periodo come interprete presso l'ambasciata inglese.\nMaestri, colleghi e amici riportarono concordemente l'impressione di avere davanti un talento non comune di cantante e interprete e se molti ricordi possono essere enfatizzati dal mito creato successivamente, basterebbe la sola testimonianza di Ray Morgan, un militare suo occasionale accompagnatore che dichiar\u00f2 \u00abpoteva alzarsi dal tavolo di un locale per cantare, e, preda di una metamorfosi totale, soggiogare il pubblico con un quasi temibile magnetismo\u00bb.\nMusicalmente, sono assai interessanti i numerosi concerti tenuti a Salonicco nel 1945, dove oltre alle arie tradizionali e ai canti popolari greci altern\u00f2 alcuni brani, all'epoca di raro ascolto, di quello che sar\u00e0 poi il suo repertorio pi\u00f9 tipico, di drammatico-coloratura. Un aneddoto non verificabile vuole che Callas abbia addirittura cantato da sola il duetto Otello-Desdemona, dall'\"Otello\" di Rossini, alternandosi nelle due parti sia come soprano sia come tenore.\nDopo la Liberazione, il cambiamento politico dovette far prevedere alla Callas un futuro molto oscuro. Il 3 agosto 1945 tenne l'ultimo concerto ad Atene e nel mese di settembre ben sette recite del \"Der Bettelstudent\" di Karl Millocker, concludendo un settennio intenso del quale purtroppo non ci sono documentazioni sonore. Con all'attivo 7 ruoli principali in 57 recite dal vivo, un ruolo secondario, parti da corista, almeno 7 recitals, 14 concerti e una decina di esami di Conservatorio, nonch\u00e9 un programma trasmesso in diretta da Radio Atene, il 14 settembre 1945 fece ritorno a New York per ricongiungersi al padre e incominciare l\u00e0 una nuova carriera, nonostante la totale disapprovazione della maestra, che le indicava l'Italia come unica possibile meta, nonch\u00e9 patria musicale.\nIl ritorno negli Stati Uniti (1945-1947).\nRitorn\u00f2 quindi a New York, dove visse per quasi due anni, riassumendo il cognome \"Callas\". La sua decisione fu certamente influenzata dalle durissime condizioni della Grecia coinvolta nel secondo conflitto mondiale e dal desiderio di ritrovare il padre; ma pi\u00f9 di tutto cont\u00f2 il consiglio di Elvira de Hidalgo, che l'aveva spinta a raggiungere l'Italia, l'unico paese in cui una cantante con i suoi mezzi poteva trovare una definitiva consacrazione. Tuttavia Maria esit\u00f2 per lunghi mesi, raggiungendo l'Italia soltanto nel 1947. Nel frattempo, a New York, nel mese di dicembre, ottenne un'audizione al Metropolitan Opera House, ma con risultato negativo; le furono infatti proposti \"Madama Butterfly\" e \"Fidelio\"; per la prima parte, oltre alla perplessit\u00e0 di sempre nell'affrontare ruoli pucciniani, il soprano si sentiva fisicamente fuori ruolo. Declin\u00f2 l'offerta del \"Fidelio\" perch\u00e9 non si sentiva di cantarlo, come le era stato richiesto, in inglese.\nParallelamente, continu\u00f2 a studiare canto, perfezionando la sua tecnica. Conobbe il sedicente agente teatrale Eddie Bagarozy, da cui fu ingaggiata per cantare \"Turandot\" a Chicago nel gennaio 1947, con una nuova compagnia che, per\u00f2, fall\u00ec miseramente. La moglie di Bagarozy, il soprano italo-americano Louise Caselotti, sostenne di aver addirittura impartito lezioni di canto a Maria Callas. Quello che \u00e8 certo \u00e8 che Bagarozy, che aveva gi\u00e0 avuto molti problemi col fisco ed era stato pi\u00f9 volte denunciato per frode postale, aveva coinvolto Callas e altri cantanti tra cui Nicola Rossi-Lemeni in un'iniziativa che non sarebbe mai giunta in porto, fuggendo con l'incasso delle prevendite. Maria, forse un po' invaghitasi del truffatore, aveva commesso l'imprudenza di firmare un contratto-capestro che prevedeva il versamento al suo agente del 10% di ciascun proprio incasso futuro. Anni dopo, quando la cantante aveva raggiunto ormai l'apice della carriera e della ricchezza, Bagarozy le intent\u00f2 causa cercando di far valere quel contratto mai scisso e divenuto una miniera d'oro.\nIn attesa di scrittura, la giovane cantante si adatt\u00f2 a fare la baby-sitter e in tale veste fu assunta dal direttore d'orchestra italiano Sergio Failoni, giunto a New York con la famiglia, che poi le concesse un'audizione.\nL'arrivo in Italia (1947).\nGrazie a Rossi-Lemeni, che nell'immediato dopoguerra aveva gi\u00e0 cantato a Verona e a Venezia, e al maestro Failoni, Maria entr\u00f2 in contatto con Giovanni Zenatello, direttore artistico dell'Arena di Verona, giunto in America per ingaggiare nuove voci per \"La Gioconda\". La Callas accett\u00f2 la proposta seppur a una cifra bassissima, ma allettata dall'idea di lavorare con Tullio Serafin, Beniamino Gigli ed Ernesto Dominici e di esordire in Italia in un ruolo che finalmente sentiva adatto alla sua voce e al suo fisico.\nIl 27 giugno 1947 Maria Callas giunse in nave a Napoli, in compagnia di Rossi-Lemeni e di Louise Caselotti, la moglie dell'agente Eddie Bagarozy per il quale aveva sottoscritto il citato contratto-capestro. Da Napoli si rec\u00f2 in treno a Verona per incominciare le prove. Appena giunta nella citt\u00e0 veneta, Callas incontr\u00f2 Tullio Serafin e Giovanni Battista Meneghini, suo futuro marito, grande appassionato di opera e titolare di una fiorente industria di laterizi. Serafin la indirizz\u00f2 ad alcuni maestri di canto locali, in particolare Ferruccio Cusinati, che era gi\u00e0 maestro di Rossi-Lemeni, per perfezionare la pronuncia e \"italianizzare\" il suo canto. \nL'esordio al Festival lirico areniano le assicur\u00f2 una certa visibilit\u00e0 e un certo successo, accompagnato da critiche generalmente favorevoli, che tuttavia non fu sufficiente a spianarle la strada. Pi\u00f9 proficui furono da una parte l'ufficializzazione del fidanzamento con Meneghini, che non cess\u00f2 mai di sostenerla e incoraggiarla, dall'altra la collaborazione con Serafin, che la volle a Roma per insegnarle, nota per nota, la parte di Isotta, con cui la fece esordire alla fine dello stesso anno al Gran Teatro La Fenice di Venezia da lui diretta. Intanto Bagarozy si rifece vivo, dal momento che la carriera della cantante era ormai affermata e ben retribuita, per reclamare i diritti di quel contratto e minacciando di scandalo la coppia Callas-Meneghini rivelando il contenuto di alcune lettere un po' troppo affettuose della stessa Callas scrittegli quando era gi\u00e0 fidanzata con Meneghini.\nLa consacrazione (1948-1950).\nIn questo primo periodo della sua carriera italiana Maria, nel frattempo segu\u00ecta e molto spesso diretta da Tullio Serafin, venne confinata in un repertorio non congeniale, basato su ruoli wagneriani, che lei amava molto ma che non rivelavano tutte le sue potenzialit\u00e0 come \"La Valchiria\", \"Parsifal\", \"Tristano e Isotta\", e su \"Turandot\" e \"Aida\", eseguiti in molte citt\u00e0 italiane con grande e quasi unanime successo di pubblico e di critica.\nLa svolta della carriera avvenne in modo del tutto fortuito: il 19 gennaio 1949 fu convinta all'ultimo momento a sostituire il soprano Margherita Carosio, indisposta, nel ruolo di Elvira ne \"I puritani\". Fu un successo memorabile. In realt\u00e0 Maria usava da sempre la cabaletta dei \"Puritani\" come vocalizzo e sembra che fece di tutto per farla sentire alla moglie del direttore Serafin, che convinse poi il marito alla sensazionale sostituzione. L'elasticit\u00e0 dell'organo vocale rimase una caratteristica degli anni d'oro; tuttavia gi\u00e0 nel 1958, quando il Met le propose la Traviata e il Macbeth insieme, Maria rifiut\u00f2 le condizioni del contratto e dichiar\u00f2 che la sua voce \"non era un ascensore che poteva andare su e gi\u00f9 a comando\". Il 1949 fu anche l'anno delle prime testimonianze discografiche della voce di Maria Callas, registrata sia in maniera ufficiale sia pirata: le due arie pi\u00f9 importanti (con rispettive cabalette, ma senza interventi corali) da Norma e I Puritani, e la morte di Isotta (dal Tristano di Wagner, in italiano), vennero incise per la Fonit Cetra a Torino sotto la direzione di Arturo Basile, mentre la registrazione di un'intera recita del Nabucco, diretto da Vittorio Gui e con Gino Bechi nella parte del protagonista, data al San Carlo di Napoli nel dicembre dello stesso anno, ci ha restituito la sua Abigaille.\n Dopo una corte molto intensa, accett\u00f2 di sposare Meneghini, sebbene fosse molto pi\u00f9 anziano di lei, senza per\u00f2 convertirsi al cattolicesimo; il matrimonio, tra il civile e il religioso, venne celebrato il 21 aprile 1949 nella sagrestia della Chiesa dei Padri Filippini di Verona con la sola presenza della madre di Meneghini. Dopo il matrimonio Meneghini lasci\u00f2 la guida della sua azienda, dedicandosi da quel momento in poi unicamente alla carriera della moglie, naturalizzata italiana come \"Sofia Cecilia Kalos\", in qualit\u00e0 di suo agente.\nIl debutto alla Scala (1951).\nAll'inizio il suo approccio con la dirigenza del Teatro alla Scala di Milano fu molto difficile. Senza particolari conoscenze ed essendo stretta collaboratrice di Tullio Serafin, che non era molto amato, le sue grandi doti vocali, seppur riconosciute, non interessavano. \nSenza un necessario inserimento nel giusto contesto artistico della ripresa post-bellica, l'unica occasione per esibirsi alla Scala fu un'\"Aida\" nel 1950 in sostituzione di Renata Tebaldi. La Callas fu accolta con molta perplessit\u00e0 per via della sua resa scenica e dell'inedito timbro vocale definito \"metallico\". Da notare una certa ostilit\u00e0 precostituita della critica, soprattutto da parte di Teodoro Celli, che tuttavia in brevissimo tempo divenne uno dei suoi pi\u00f9 grandi e consapevoli estimatori. Sovrintendente del teatro era allora Antonio Ghiringhelli e il direttore artistico Victor de Sabata. Colleghi come Del Monaco e Giuseppe Di Stefano, con lei coinvolti nelle trionfali tourn\u00e9e sudamericane, riuscirono a far breccia. Le tensioni con Antonio Ghiringhelli, che aveva pianificato il periodo della propria sovrintendenza sul cosiddetto \"star system\", che avrebbe dovuto avere come punte di diamante Renata Tebaldi, Del Monaco, Giulietta Simionato ed Ettore Bastianini, tutti cantanti sotto contratto con la Decca Records di Londra e diretta rivale della EMI, non sarebbero mai cessate, anche se il sovrintendente cap\u00ec ben presto che Maria Callas poteva attirare alla Scala molto pi\u00f9 pubblico e molta stampa. La Callas riusc\u00ec a fare della sua permanenza alla Scala un \"periodo d'oro\", collaborando con Del Monaco, Di Stefano, la Barbieri, Bastianini, Tito Gobbi e la Simionato, che divenne sua grandissima amica. \nLa Tebaldi, sentendosi tradita, soprattutto dopo la \"Medea\" presentata nel 1953 con protagonista la Callas, tre giorni dopo la serata inaugurale con \"La Wally\" da lei interpretata, prefer\u00ec trasferirsi negli Stati Uniti e ricrearsi un proprio spazio, mossa che non imped\u00ec l'accendersi di una sorta di rivalit\u00e0 a distanza, anche se fomentata e talvolta esasperata dalla stampa.\nGli anni d'oro: 1951-1957.\nCon l'arrivo alla Scala cominci\u00f2 cos\u00ec la fase pi\u00f9 sfolgorante della sua carriera. La Callas si trasfer\u00ec a Milano e inaugur\u00f2 la stagione lirica del celebre teatro milanese nel dicembre del 1951, dove trionf\u00f2 nel ruolo de La Duchessa Elena ne \"I vespri siciliani\", continuando a mietere grandi successi interpretando le pi\u00f9 grandi figure femminili della lirica: da \"Norma\" e Costanza ne \"Il ratto dal serraglio\" nel 1952, a Lady Macbeth nell'apertura della stagione 1952/1953, Gioconda nella stessa stagione, Leonora ne \"Il trovatore\" nel 1953, Medea diretta da Leonard Bernstein nella stagione 1953/1954, \"Lucia di Lammermoor\" diretta da Herbert von Karajan nel 1954, \"Alceste\" e Violetta ne \"La traviata\" diretta da Carlo Maria Giulini nel 1955.\nNel 1953 affront\u00f2 per la prima volta, al Maggio Musicale Fiorentino, la \"Medea\" di Luigi Cherubini, ripresa qualche mese dopo alla Scala. Nessuna ripresa di quest'opera pi\u00f9 aderente all'originale cherubiniano dest\u00f2 altrettanta impressione. Nel 1956 esord\u00ec al Metropolitan Opera House di New York nel ruolo di Norma. Si esib\u00ec inoltre in tourn\u00e9e in prestigiosi teatri, quali la Civic Opera di Chicago, il Covent Garden di Londra.\nSi apr\u00ec cos\u00ec anche la strada della discografia: dopo la Cetra, che le fece incidere una memorabile \"Gioconda\" (1952) e una \"Traviata\" (1953), fu la EMI-Voce del Padrone che le offr\u00ec un contratto, grazie al direttore artistico Walter Legge, marito di Elisabeth Schwarzkopf, sua grandissima estimatrice. Legge ha lasciato scritto che proprio mentre si recava ad ascoltarla per la prima volta al Teatro dell'Opera di Roma, la moglie la sent\u00ec per radio, e asser\u00ec che non aveva mai sentito una coloratura cos\u00ec strabiliante. \u00c8 anche vero che i due coniugi dettero molti consigli alla giovane Callas, in particolare sul vizio di aspirare le agilit\u00e0, che Callas fece suoi in brevissimo tempo; tuttavia la loro competenza poteva anche creare dei complessi, come quando Legge ironizz\u00f2 sulle note oscillanti de \"La forza del destino\". In ogni modo Maria cominci\u00f2 a incidere una serie nutritissima di opere, tra cui \"Lucia di Lammermoor\" di Donizetti, \"Norma\", \"Tosca\", \"Manon Lescaut\", \"La sonnambula\"; la casa discografica non si distinse per\u00f2 per coraggio e lungimiranza, preferendo farle incidere opere molto note al grande pubblico e lasciando fuori alcune riscoperte che sono state rivalutate solo grazie alle registrazioni pirata: \"Medea\", \"Armida\", \"I vespri siciliani\", \"Anna Bolena\", \"Il pirata\", \"Alceste\". Unica eccezione fu \"Il Turco in Italia\" di Gioachino Rossini, incisa nel 1954, rarissima a quei tempi e che Maria Callas aveva gi\u00e0 riscoperto nel 1950 a Roma, grazie all'iniziativa di un'associazione artistico-musicale, L'Anfiparnaso, di cui faceva parte anche Luchino Visconti.\nLa \"trasformazione\".\n\u00c8 noto come tra il 1952 e il 1954 la cantante perse 36 chili di peso. La Callas compil\u00f2 anche un calendario, con sette opere interpretate in quegli anni, ponendo accanto alla data dell'esibizione la cifra del calo di peso per ognuna: Gioconda alla Scala del 1952 (92\u00a0kg), Aida all'Arena di Verona (87\u00a0kg), Norma di Trieste del 1953 (80\u00a0kg), Medea alla Scala del dicembre 1953 (78\u00a0kg), Lucia del gennaio successivo (75\u00a0kg), quindi Alceste (65\u00a0kg) e Don Carlo (64\u00a0kg) nella stessa stagione. Ma successivamente cal\u00f2 ancora, e nel biennio 1955\u20131957 arriv\u00f2 a sfiorare anche i 54\u00a0kg. Si sono fatte molte supposizioni sui metodi impiegati, fino alla leggenda di un uovo di verme solitario ingerito volontariamente. In realt\u00e0 una dieta a base di carne e verdura le modific\u00f2 il metabolismo, poi molto movimento e il superlavoro fecero il resto; bisogna anche aggiungere che non partiva da una figura obesa, ma semplicemente da un forte sovrappeso distribuito su un'altezza di 172\u00a0cm.\nPi\u00f9 che la dieta, tuttavia, fu il modello preso da Callas a destare impressione: l'attrice Audrey Hepburn, vista in \"Vacanze romane\", era quanto di pi\u00f9 lontano dalla corporatura e dai tratti fortemente marcati della greca si potesse immaginare. Frangia, chignon, trucco, espressione, camicette a fiori, foulard, gonne ampie e vita strettissima, l'imitazione era smaccata. La figura di Maria cambi\u00f2 cos\u00ec drasticamente da renderla \"un'altra donna\", come disse Carlo Maria Giulini il quale non rispose al suo saluto quando la incroci\u00f2 alla Scala nel 1954, nonostante avesse gi\u00e0 lavorato con lei negli anni passati.\nSi parl\u00f2 di \"trasformazione di Callas\", ma rilevantissime furono le conseguenze sull'arte scenica, che Maria port\u00f2 ad altezze inimmaginabili. Libera e fluida nei movimenti, in condizioni di salute sufficientemente buone, riconcep\u00ec le sue creazioni in senso coreografico, imponendo un modello di recitazione fortemente espressionistico, dalla gestualit\u00e0 nervosa. L'amico critico Andre Tubeuf sosteneva che, a differenza di altre cantanti bravissime che per\u00f2 cantavano da un lato e recitavano dall'altro, in lei canto e recitazione erano qualcosa di assolutamente integrato, difficile da descrivere.\nIl suo modo di cantare, gi\u00e0 forte di una capacit\u00e0 di fraseggio unica, si perfezion\u00f2 e si arricch\u00ec ulteriormente in fatto di morbidezza, legato e colore, sfumature, e raggiunse livelli notevolissimi; con i capelli schiariti e una linea da indossatrice (era alta 1,72\u00a0m) cant\u00f2 \"Norma\", \"La traviata\" e \"Lucia di Lammermoor\" a Chicago nel novembre 1954: era la prima volta che tornava in patria dopo il 1947, e gli americani, dal pubblico ai critici, si inginocchiarono di fronte a una cantante diversa da tutte le altre. A dicembre 1954, a Milano, inaugur\u00f2 la stagione lirica con \"La Vestale\", e quindi a New York nel 1956 ove cant\u00f2 \"Norma\", \"Tosca\" e di nuovo \"Lucia di Lammermoor\". Ma fu nella \"Traviata\" che la sua figura scenico-vocale giunse al vertice pi\u00f9 alto: ancora in possesso dei suoi mezzi, Maria dette a Violetta non solo il fisico e le espressioni sbarazzine della Hepburn, ma anche le pose tragiche della Duse e le espressioni della Garbo. Ma anche la smania mondana cominci\u00f2 a crescere. Per la sua immagine di tutti i giorni si affid\u00f2 alla stilista italiana Biki, con la quale incominci\u00f2 una collaborazione che and\u00f2 poi al di l\u00e0 della semplice fornitura di abiti, e che contribu\u00ec alla creazione di un'immagine sofisticata ed elegante, perfettamente calata nei salotti milanesi degli anni cinquanta. I salotti e i ristoranti diventarono un tutt'uno col teatro, ma uno star-system di stampo cinematografico, molto tipico di quegli anni, stava per tenderle una trappola fatale.\n\u00c8 vero che quasi tutte le sue serate scaligere, a partire dalla memorabile riesumazione del \"Macbeth\" (1952), risultarono in parte contrastate. Agli applausi si potevano mescolare fischi e dissensi rabbiosi, in particolare per sottolineare un virtuosismo troppo esibito, o alcune note fortemente oscillanti, o ancora alcuni colori troppo aspri e soffocati (nella scena del sonnambulismo del \"Macbeth\", alla fine della quale \u00e8 ancora possibile udire i fischi di una parte del pubblico). Pi\u00f9 legato a fattori di fanatismo tebaldiano sembra invece l'episodio dei ravanelli, lanciati insieme ai mazzi di fiori al termine di una ripresa di \"Traviata\", che lei, miope, raccolse senza vedere bene sulle prime cosa fossero, e che poi mostr\u00f2 al pubblico tra il trionfo generale.\nTuttavia la maggioranza del pubblico scaligero era decisamente sempre con lei, e alcune ovazioni, come al termine del \"D'amor sull'ali rosee\" del \"Trovatore\", della scena della pazzia di Lucia, e soprattutto dell'\"Al dolce guidami castel natio\" dell\"'Anna Bolena\", interrotto dalle grida di \"Divina!\" addirittura a poche note dalla fine, fanno ancora oggi capire perch\u00e9 per lungo tempo, dopo la sua morte, si parl\u00f2 di \"vedovi-Callas\". Per non parlare del trionfo riservatole fuori dal teatro sia dopo la ripresa di \"Anna Bolena \"del 1958 nel Teatro alla Scala di Milano, con la Simionato, Siepi/Rossi-Lemeni, dopo il gelo in sala dovuto agli echi dello scandalo di Roma, sia dopo l'ultima recita del \"Pirata\", pochi mesi dopo, quando era ormai chiaro che la sovrintendenza le aveva sbarrato le porte per collaborazioni future. Unico passo falso artistico del felice periodo scaligero fu \"Il barbiere di Siviglia\" (febbraio/marzo 1956); la sua Rosina non convinse del tutto, sia per l'insolito recupero di alcune figurazioni dell'originaria tessitura contraltina (all'epoca, Rosina era interpretata quasi esclusivamente da soprani leggeri), sia, soprattutto, per la scarsa congenialit\u00e0 del personaggio. Quando per\u00f2 divent\u00f2 un personaggio \"da rotocalco\" a tutti gli effetti, ogni sua minima d\u00e9faillance veniva amplificata, e la fama del personaggio pubblico divenne una spaventosa arma a doppio taglio.\nL'incontro con Onassis.\nIl 3 settembre 1957, a un ricevimento a Venezia all'hotel Danieli organizzato in suo onore da Elsa Maxwell, per il quale rinunci\u00f2 a cantare una recita supplementare de \"La sonnambula\" al Festival di Edimburgo nonostante le richieste della Scala, incontr\u00f2 per la prima volta Aristotele Onassis. Per quella volta, il greco fu solo uno dei tanti miliardari con cui la nuova vita sociale internazionale la faceva venire a contatto, complice l'ambigua e adorante amicizia di Elsa Maxwell, anch'essa presente alla festa.\nNel dicembre 1958 la Callas fece il suo trionfale esordio nel concerto \"La Grande Notte dell'Opera\" a Parigi, trasmesso in Eurovisione in 12 paesi, all'Op\u00e9ra Garnier con l'Orchestra e il Coro dell'Op\u00e9ra national de Paris alla presenza del Presidente della Repubblica francese Ren\u00e9 Coty e Onassis and\u00f2 a rendere omaggio alla connazionale nel suo camerino. La seconda parte fu dedicata al secondo atto della Tosca insieme a Gobbi.\nL'anno seguente, probabilmente impressionato dal Gala in onore della Callas organizzato dal Teatro dell'Op\u00e9ra di Parigi, Onassis organizz\u00f2 una cena in suo onore al Dorchester Hotel di Londra, in occasione della prima della \"Medea\" con la Cossotto al Covent Garden (giugno 1959). Caso mai non fosse stato chiaro il messaggio, Onassis si fece anche fotografare mentre, al momento dei saluti, cercava di trattenere a s\u00e9 Callas, ormai in pelliccia portata via dal marito. Un mese dopo, l'invito di Onassis a trascorrere le vacanze estive sullo yacht \"Christina\" per una crociera - insieme a Winston Churchill e consorte e ad altre personalit\u00e0 del Gotha internazionale - raggiunse una Callas stanchissima per una massacrante tourn\u00e9e di concerti, con la voce che incominciava a mostrare segni di cedimento e in uno stato psicologico complesso, dove la dipendenza sempre pi\u00f9 forte dalla mondanit\u00e0 si univa al desiderio di porre fine alla carriera. Dopo due settimane, al rientro a Monte Carlo dello yacht, Maria Callas aveva deciso di essere perdutamente innamorata del greco e di lasciare per sempre Meneghini.\nStranamente il fatto fu quasi troppo clamoroso per essere noto, e ci volle la provocazione di Meneghini, esasperato da chi, nel torrido ferragosto, cercava sua moglie per vari motivi professionali e personali, per far esplodere la notizia sulla stampa di tutto il mondo. Da quel momento, ogni uscita pubblica della cantante divent\u00f2 preda dei giornalisti.\nSecondo alcuni amici, la separazione era nell'aria.\nIl declino (1958-1965).\nLe condizioni vocali, gi\u00e0 a partire dal 1957, mostrarono segni di logoramento. L'estate dello stesso anno registr\u00f2 alcuni episodi di stanchezza: un concerto al Teatro Erode Attico di Atene, dove non si era pi\u00f9 recata dal 1944, eseguito con tensione e freddezza, anche a causa della difficile situazione emotiva che aveva trovato ad Atene per i difficili rapporti con la madre e la sorella; una serie discontinua di recite di \"Sonnambula\" al Festival di Edimburgo, conclusa con una parziale defezione (un'ultima recita non prevista inizialmente in contratto), per non disdire l'appuntamento mondano organizzato in suo onore a Venezia dalla giornalista statunitense Elsa Maxwell. Nel mese di settembre, si neg\u00f2 all'Opera di San Francisco adducendo ragioni di salute (in seguito, il teatro fece causa alla Callas, che per\u00f2 dimostr\u00f2 la sua innocenza in giudizio), mentre si diffuse inopinatamente la voce che stava registrando per la Ricordi l'opera \"Medea\" di Luigi Cherubini.\nL'anno successivo segn\u00f2 l'inizio di una vera e propria fase critica: il 2 gennaio a Roma, a una serata di gala alla presenza di alte autorit\u00e0 quali il presidente della repubblica Giovanni Gronchi, durante il primo atto di \"Norma\", Maria Callas ebbe nuovi attacchi di afonia come nei due giorni precedenti, durante le prove. La Callas, forse irritata da voci che avrebbe sentito provenire dal loggione (\"Torna a Milano, ce costi un mijone!\") non prosegu\u00ec la recita. Anche sobillata dall'ormai onnipresente Elsa Maxwell, ritenne di non abbassare il suo livello artistico con una prestazione scadente (la registrazione fa udire ancora oggi delle condizioni vocali non perfettamente avviate ma forse recuperabili nel corso della recita), creando tuttavia uno scandalo senza precedenti.\nSempre nel 1958 canta in \"Traviata\", \"Lucia\" e \"Tosca\" al Met e riprende \"Traviata\" a Lisbona (con Alfredo Kraus) e successivamente al Royal Opera House di Londra.\nI fatti di Roma la fecero entrare in conflitto con il sovrintendente della Scala di Milano, Antonio Ghiringhelli, che dopo le recite trionfali de \"Il pirata\" con Franco Corelli, le fece capire di essere in quel teatro \"persona non grata\". Nonostante un'interpretazione somma del personaggio di Imogene, anche dal punto di vista strettamente vocale, la sovrintendenza la costrinse a raccogliere gli ultimi veri festeggiamenti fuori dal teatro, dove l'attendeva una folla di fedelissimi; il 6 novembre, per prese di posizione giudicate inaccettabili da Rudolf Bing in merito a scelte delle opere da eseguire (si rifiutava di alternare \"Traviata\" al \"Macbeth\"), fu obbligata alla rescissione del contratto col Metropolitan, con la conseguenza di cantare ancor pi\u00f9 veementemente la recita di Medea, a Dallas.\nNel 1959, in rotta con la Scala e col Metropolitan, incominci\u00f2 a diradare gli impegni, terminando comunque una serie di concerti negli Stati Uniti e in Europa, tra cui quello di Amburgo, ripreso dalla televisione, una delle poche testimonianze video della carriera della cantante. Nel 1959 porta in scena solo due opere: \"Medea\" al Convent Garden di Londra, seguita in autunno da \"Lucia di Lammermoor\" e \"Medea\" a Dallas, sotto la guida di Nicola Rescigno. La voce della Callas registra segni di cedimento, specie nella parte pi\u00f9 acuta, nelle recite di Lucia a Dallas.\nNell'aprile del 1960 Maria Callas, secondo diverse fonti, diede alla luce un bambino, Omero, frutto della relazione con Onassis, morto pochi istanti dopo a causa di un'insufficienza respiratoria e sepolto nel cimitero di Bruzzano, alla periferia nord di Milano.\nNell'agosto del 1960, con una linea vocale ancora cospicua ma intaccata da un forte vibrato e dal registro acuto indebolito e accorciato, cant\u00f2 \"Norma\" a Epidauro, in settembre incise nuovamente l'opera e il 7 dicembre inaugur\u00f2 la stagione lirica della Scala nella parte di Paolina nel \"Poliuto\" di Gaetano Donizetti. Nel 1961, oltre a un concerto a Londra e una nuova messa in scena della Medea a Epidauro, ritorna alla Scala con 3 rappresentazioni di Medea, diretta da Thomas Schippers . A parte queste recite di Medea, il 1962 fu un anno dedicato ai concerti, con una lunga tourn\u00e9e in Europa, sotto la guida di Georges Pr\u00eatre. Le attivit\u00e0 di cantante furono sempre pi\u00f9 soppiantate da quelle mondane, sempre in compagnia di Onassis - che peraltro non condivideva con Maria la passione per la lirica - sebbene a volte coincidessero, come la breve partecipazione canora in occasione del compleanno del Presidente Kennedy, 19 maggio 1962, al Madison Square Garden di New York.\nNel gennaio 1964, su forti insistenze di Franco Zeffirelli, cant\u00f2 in una nuova produzione di \"Tosca\" al Covent Garden di Londra, e successivamente \"Norma\" a Parigi. Ebbe maggior successo nella pur affaticata parte di Tosca, meno impegnativa vocalmente, essendo coadiuvata dal grande collega e amico Tito Gobbi. Inoltre incise il ruolo di \"Carmen\", personaggio che non porter\u00e0 mai sui palcoscenici. Nel 1965 decise di ritornare sulle scene e cant\u00f2 \"Tosca\" a Parigi e poi al Metropolitan di New York: il ritorno fu trionfale. Maria sembr\u00f2 aver ritrovato lo splendore degli anni precedenti e ci\u00f2 la indusse a riprendere cinque recite di \"Norma\" a Parigi, ma sia la voce sia il fisico non ressero, tanto che il 29 maggio termin\u00f2 la scena dell'atto II sfinita e l'ultima scena venne annullata. Impegnata con il Covent Garden di Londra per quattro rappresentazioni di \"Tosca\", riusc\u00ec a tenere solo quella di gala, in presenza della regina Elisabetta, 5 luglio 1965. Questa fu l'ultima volta che Callas cant\u00f2 in un'opera integrale.\nGli ultimi anni (1966-1977).\nDopo una breve pausa di serenit\u00e0, anche nella vita privata il momento si fece critico: nel 1966 Callas rinunci\u00f2 alla cittadinanza americana e a quella naturalizzata italiana per tornare alla cittadinanza greca, nella speranza di chiudere la sua carriera in bellezza sigillandola con un nuovo matrimonio. Tuttavia l'armatore Aristotele Onassis non solo si rifiut\u00f2 di regolarizzare la loro unione, ma nel 1968, forse a seguito di dissapori con la compagna e per assecondare un disegno economico, decise di sposare Jacqueline Kennedy, la vedova di John Fitzgerald Kennedy.\nA seguito di questa umiliazione Maria Callas cadde in depressione. Senza darsi per vinta, scelse (nel 1969) una grande occasione di tornare alla ribalta, non pi\u00f9 nell'opera bens\u00ec nel cinema, come protagonista del film \"Medea\" di Pier Paolo Pasolini, anche con la speranza di riavvicinare il vecchio amante, che subito dopo il matrimonio aveva gi\u00e0 ripreso a farsi vivo. La proposta venne in realt\u00e0 da Renzo Rossellini, da tempo amico della cantante, che fece da garante contro ogni rischio di trivializzazione del ruolo (di Pasolini Callas aveva visto \"Teorema\", del quale era rimasta un po' scandalizzata). Il film, che riproponeva in chiave barbarica e vagamente autobiografica (sia per Pasolini sia per Callas) la vicenda della maga della Colchide che viene a contatto traumatico col mondo della civilt\u00e0, convinse invece Callas che si poteva tentare una nuova trasposizione del mito, stavolta senza musica.\nGirato in Cappadocia intorno a G\u00f6reme (Turchia), Pisa, Aleppo e Grado, oltre che negli studi di Cinecitt\u00e0, non ottenne lo stesso successo di pubblico di altre opere del regista, ma dette modo a Maria di distrarsi e di arricchirsi culturalmente e umanamente, entrando in un mondo forse meno ingessato di quello dell'Opera, ma anche meno deprimente della high-society di Onassis, nel quale si potevano incontrare intellettuali d'alto rango, come Pasolini, insieme ad attori esordienti, comparse, tecnici, produttori, segretarie: proprio tra queste ultime, Callas strinse amicizia con la bulgara Nadia Stancioff, brillante figlia di diplomatici e addetta all'accoglienza al Festival dei Due Mondi, che ha lasciato in un libro di ricordi un diario preziosissimo (anche se a volte un po' enfatizzato) di quei mesi cinematografici di Callas. Altro tipo di diario \u00e8 invece costituito da una serie di poesie che Pasolini scrisse in quel periodo, e che riflettono un'intesa artistica e un'amicizia profonda che poteva assumere toni amorosi, sia da parte di Callas, sia da parte del poeta, colpito da una personalit\u00e0 grande e sincera (\"mi affascina in lei questa violenza dei sentimenti\", \"\u00e8 incapace di provare un sentimento piccolo, meschino\", dir\u00e0 di lei in un'intervista televisiva con Enzo Biagi). Molte di queste poesie andarono poi a far parte della raccolta \"Trasumanar e organizzar\".\nLa seconda significativa proposta dopo il ritiro dalle scene furono dei corsi di perfezionamento operistico da tenere a Filadelfia. L'iniziativa per\u00f2 rientr\u00f2 a causa della insufficiente preparazione tecnica degli allievi. Pi\u00f9 lungo e soddisfacente fu il ciclo di master-classes tenuto alla Juillard School di New York dall'ottobre 1971 al marzo 1972. Di queste master classes rimane la registrazione di 46 ore di lezioni (ridotte a una scelta significativa anche in un libro curato dall'amico John Ardoin), interessante per chi voglia capire la genesi di molte idee interpretative della cantante non solo sui propri ruoli ma anche su quelli di tutte le altre voci del grande repertorio.\nL'ultima tourn\u00e9e con Giuseppe Di Stefano (1973-1974).\nNell'ottobre 1973 incominci\u00f2 un tour mondiale con Giuseppe Di Stefano, che si concluse l'11 novembre del 1974 a Sapporo. Sar\u00e0 la sua ultima esibizione in pubblico. Seguendo l'incoraggiamento incessante del collega, Maria tent\u00f2 di riorganizzare il proprio assetto vocale, reimparando ad aprire la gola col solo sostegno del diaframma e puntando sul registro centrale. Nonostante non fosse in grado di tornare agli antichi fasti, affiancata da un amico e sostenuta dall'incoraggiante amore del pubblico, riusc\u00ec a recuperare abbastanza da concludere la lunga tourn\u00e9e in condizioni vocali nettamente migliori rispetto a come l'aveva cominciata, come stanno a testimoniare le registrazioni dei concerti del 1974 rispetto al deludente esordio di Amburgo dell'anno precedente.\nDurante la tourn\u00e9e l'amicizia con Di Stefano, compromessa da problemi familiari del tenore, s'incrin\u00f2. Stando a quanto pubblicato nel libro \"Callas nemica mia\", scritto da Maria Girolami, ex moglie di Di Stefano, il rapporto tra Maria Callas e il tenore non fu di sola amicizia e uno dei motivi del \"ritiro\" di Callas fu anche quest'ultima delusione sentimentale.Maria Callas si ritir\u00f2 nel suo appartamento parigino, evitando contatti con conoscenti e amici. Intanto, si erano spenti due uomini fondamentali della sua esistenza: il padre e Tullio Serafin. Ma fu il 1975 l'anno pi\u00f9 doloroso sia per la sfera privata sia per la sua personalit\u00e0 artistica: a marzo mor\u00ec Onassis; il 2 novembre fu ucciso Pier Paolo Pasolini (la circostanza dell'accaduto fu rimossa da Callas, che non si espresse mai chiaramente sull'orientamento sessuale del regista); il 17 marzo 1976 si spense Luchino Visconti.\nLa morte.\nMaria Callas mor\u00ec nel suo appartamento parigino al 36 di Avenue George Mandel il 16 settembre 1977, intorno alle 13.30. Il referto medico indic\u00f2 l'arresto cardiaco come unica causa del decesso, smentendo da subito le voci di suicidio. Tuttavia le sue condizioni fisiche erano da tempo compromesse, la grave disfunzione ghiandolare della giovinezza e il drastico dimagrimento vennero citati pi\u00f9 frequentemente come concause della sua morte. Oltre a vari disturbi, negli ultimi anni si era aggiunta anche un'insonnia cronica, che aveva costretto la Callas ad assumere dosi sempre pi\u00f9 massicce di Mandrax (metaqualone), medicinale che si procurava illegalmente e a cui pare si riferissero i cenni alla \"droga\" che costellavano le ultime pagine del suo diario. Alcune ipotesi attribuirono il decesso della cantante anche a una dermatomiosite, una patologia degenerativa che colpisce tutti i tessuti muscolari..\nMeno chiaro \u00e8 il contorno e quale sia stato il ruolo della pianista greca Vasso Devetzi, una sorta di \"dama di compagnia\" stabilitasi in casa sua negli ultimi anni, della sorella Yakinthy Kalogheropoulou e della madre Evangelia Dimitriadou. Resta inoltre irrisolto il mistero dei gioielli della Callas, i collier, gli orecchini con brillanti e rubini, forse scomparsi subito dopo la sua morte. \nLe uniche due persone che potrebbero far luce su questa vicenda sarebbero Ferruccio Mezzadri, per oltre vent'anni fedelissimo autista e Bruna Lupoli, la storica cameriera della Callas deceduta a Feltre nel 2017, che tuttavia non ne hanno mai parlato.\nLa cremazione.\nForti divisioni cre\u00f2 anche la decisione della sua cremazione, condivisa dalla Callas che da viva aveva detto alla sua domestica Bruna \"[...] fai spargere le mie ceneri nel mar Egeo. Abbraccer\u00f2 il mio Aristo attraverso il mare...\"; la cremazione per\u00f2 non era consigliata dalla religione cristiana ortodossa, alla quale la Callas si era serbata fedele negli anni. Da notare, nella biografia di Giovanni Battista Meneghini \"Maria Callas mia moglie\", il mistero circa la firma quasi illeggibile sulla liberatoria, \"un certo Jean Roire, o Jean Rouen\": si tratta semplicemente del compagno della Devetzi, Jean Roire, che s'incaric\u00f2 di accompagnare la salma ai forni, secondo la prassi, insieme con gli operatori necrofori. A ogni modo la salma della Callas venne cremata e nel 1979 le ceneri furono sparse nel Mar Egeo dal ministro della Cultura greco, secondo la volont\u00e0 espressa dalla cantante.\nVocalit\u00e0 e personalit\u00e0 interpretativa.\n Callas era un soprano drammatico, ma studiando si appropri\u00f2 di una grande coloratura ed estensione, riscoprendo le possibilit\u00e0 del soprano drammatico ai tempi di Bellini e Donizetti. Fu cos\u00ec che Eugenio Gara coni\u00f2 apposta per lei la definizione di soprano drammatico d'agilit\u00e0, categoria vocale in cui rientravano le primedonne ottocentesche Maria Malibran e Giuditta Pasta: si trattava infatti di mezzosoprani acuti di stampo rossiniano che, coll'esercizio assiduo, avevano esteso la gamma ai suoni pi\u00f9 acuti per impersonare, oltre ai soliti personaggi en travesti, anche eroine sopranili appassionate e romantiche, come Norma, Amina, Lucia, senza per\u00f2 perdere la pienezza delle note gravi, adatte a rendere il loro lato drammatico.\nIn realt\u00e0, sulla prima formazione vocale di Callas abbiamo testimonianze ben diverse, e in lei risultano pi\u00f9 artificiose e costruite le note gravi di quelle veramente sopranili, le quali erano affrontate spesso di slancio: resta il fatto che Callas si mise, gi\u00e0 dall'inizio della carriera, nelle condizioni d'eseguire a voce piena, e senza mistificazioni, i ruoli pei quali i soprani pi\u00f9 dotati del primo Ottocento erano divenuti leggendari. I suoi pi\u00f9 diretti modelli furono, tuttavia, alcune cantanti del primo Novecento, che pot\u00e9 ascoltare alla radio: Claudia Muzio, Rosa Ponselle, l'ultima delle quali era da lei molto ammirata, specie nella Vestale; tutti soprani dall'autorevole linea di canto e dalle simili scelte di repertorio. Era nella tecnica di coloratura che riemergeva la maestra Elvira de Hidalgo, ben diversa dai soprani lirico-leggeri del tempo: confrontando le rispettive esecuzioni, di maestra ed allieva, di \"Ombra leggera\" della \"Dinorah\", ci si rende conto dell'assoluta eguaglianza di certe impostazioni di suono quando si trattava d'eseguire le agilit\u00e0.\nCi\u00f2 che, a tratti, poteva far sembrare Callas un mezzosoprano era invece il colore scuro naturale e l'ampiezza del suono, che, specie all'inizio della carriera ed in et\u00e0 ancora assai giovane, le permise d'affrontare parti di soprano autenticamente drammatico: Abigaille, Leonora del Fidelio, Tosca, Turandot, Brunilde, Isotta. Coll'esercizio, riusc\u00ec a compattare una gamma estesa in pratica su tre registri diversi, dal contralto al soprano di coloratura, spaziante dal Fa diesis grave (fa\u266f2) emesso nell'aria \"Arrigo! ah, parli ad un core\" nei \"Vespri siciliani\" al mi naturale sovracuto (mi5) raggiunto nella Lakm\u00e9 di Delibes (\"Dov'\u00e8 l'indiana bruna\") e nelle variazioni di Proch. Rock Ferris, corrispondente del \"Musical Courier\", recensendo un concerto dell'11 giugno 1951 dato al Grand Hotel di Firenze (programma: \"Casta Diva\", \"Ombra leggera\", \"O patria mia\", \"Variazioni\" di Proch, \"Polacca\" dalla Mignon e \"Ah fors'\u00e8 lui\" dalla Traviata), rimase molto colpito da \"i suoi mi e fa sovracuti... emessi a piena voce\" e dal fatto che non ci fosse \"difficolt\u00e0 che ella non potesse arrivare a superare\". Elvira de Hidalgo, insegnante di Callas, in un'intervista al programma francese \"L'Invit\u00e9 du Dimanche\" conferm\u00f2 solo il mi e non menzion\u00f2 il fa; ma, all'interno dello stesso programma, Francesco Siciliani parla approssimativamente della possibilit\u00e0 della voce di salire ad un mi naturale sovracuto (e di scendere al do grave).\nAl di l\u00e0 delle caratteristiche naturali, che potevano essere discutibili ma fisiologiche (solo alcuni recitals incisi in istudio negli anni sessanta fanno sentire intubamenti scorretti, causati peraltro da difficolt\u00e0 nella corretta respirazione diaframmatica dovute a malesseri fisici), nessuna cantante all'infuori di lei \u00e8 riuscita ad ottenere risultati cos\u00ec musicalmente espressivi sfruttando il canto classico operistico, basato sul corretto e costante appoggio sul fiato, il sostegno diaframmatico e il conseguente immascheramento dei suoni di tutta la gamma, dal pi\u00f9 grave al pi\u00f9 acuto; suoni che per\u00f2, negli anni del massimo fulgore vocale ed artistico, fino alla separazione dal marito, risultarono sempre subordinati al fatto espressivo, mai fini a s\u00e9 stessi: vale a dire, utilizzati a seconda del significato delle parole e del momento della frase.\nUnica fu la pervicacia e la volont\u00e0 di Callas nell'applicare in modo maniacale, e stressante per l'interprete, il metodo belcantistico d'ascendenza barocca, in una parola \"classico\", a tutto il mondo protoromantico, verdiano e verista, scolpendo cos\u00ec, in una breve parabola, personaggi vocali che oggi \u00e8 molto difficile, se non impossibile, dimenticare. Lo scrupolo filologico la portava a scrostare dal manierismo e dall'effetto \"invecchiato\" i maggiori ruoli di repertorio (cosa che dette fastidio a una piccola parte della critica vocale, ancora incompetente per molti versi e tradizionalista), dalle leggere \"Sonnambula\" e \"Lucia di Lammermoor\", che riavvicin\u00f2 a \"Norma\" e a \"Anna Bolena\", ritornando alle indicazioni dei compositori, nelle quali venivano integrate in funzione espressiva, e in modo musicalmente perfetto, sia il legato, sia tutti gli ornamenti della coloratura, come il portamento, il trillo, il glissato, l'appoggiatura, la messa di voce: tutto ci\u00f2 \u00e8 fortunatamente dimostrabile grazie a una messe abbondante di registrazioni ufficiali e dal vivo, che fanno ascoltare una cantante sempre preparatissima ed esatta, perfino in prova (Dallas 1957). In questo senso non c'\u00e8 differenza tra registrazioni in studio e dischi pirata, e rimane ancora un mistero come Callas abbia potuto realizzare personaggi a tutto tondo in disco, senza, o prima ancora, di averli interpretati in scena: \"Madama Butterfly\", \"La boh\u00e8me\", \"Un ballo in maschera\", \"Manon Lescaut\".\nIl suo approccio al canto, inteso come teatralit\u00e0, drammaticit\u00e0, enfasi tragica, raggiunte con pienezza e volume cospicui da librare in spazi ampi e nel vivo della recita, \u00e8 da considerarsi, specie negli anni 1949-1953, ancora tradizionale e da porre in un'epoca e in una concezione al di qua della tendenza che, grazie alle tecniche pi\u00f9 sofisticate di riproduzione del suono, alle leggi del mercato, all'avanzare del repertorio barocco, avrebbe considerevolmente abbassato i requisiti del singolo cantante d'opera (anche in repertori ottocenteschi) in fatto di volume e squillo, ripiegando piuttosto su elementi diversi, quali colore, gradevolezza timbrica, fusione con l'orchestra, ma anche sospiri, suoni privi di appoggio, ecc.\nIl ruolo vocale all'interno del quale la rivoluzione-restaurazione di Callas fu pi\u00f9 sconcertante, sia per il pubblico che per la critica dell'epoca, fu probabilmente \"Lucia di Lammermoor\", che in quegli anni tutti erano abituati a sentire affidata ai \"sopranini\" leggeri modello usignolo, i quali, oltre ad avere un'agguerrita tecnica virtuosistica, schiarivano ulteriormente il colore della voce per accentuare l'innocenza e la pudicizia del personaggio. Callas invece si avvicin\u00f2 a Lucia con una voce senz'altro pi\u00f9 debordante e una concezione interpretativa anche pi\u00f9 tragica di quanto il tessuto orchestrale dell'opera lasciasse pensare. Il risultato fu per\u00f2 sbalorditivo e convincente, tanto che un direttore come Herbert von Karajan si avvicin\u00f2 all'Opera romantica italiana dopo aver sentito la sua incisione EMI del 1953, e ne produsse, curando anche la regia, una storica edizione scaligera nella stagione 1953-1954.\nLe registrazioni di Callas ci consentono di seguire quasi mese per mese, si pu\u00f2 dire, un progressivo declino vocale, dovuto alla dermatomiosite. Proprio gli anni di poco precedenti al ritiro mostrano, per\u00f2, un'evoluzione tecnico-stilistica che and\u00f2 di pari passo con la stilizzazione fisica: in generale, ci fu un abbandono del volume e dello scatto, spesso plateali, a favore di una maggiore morbidezza, di un maggiore e costante appoggio sul fiato di tutti i suoni, di una compattezza di tutta la gamma, come notarono i critici della sua seconda \"Norma\" londinese (1957). le incisione verdiane di Rigoletto, Trovatore e Un ballo in maschera, la riesumazione scaligera di Anna Bolena e di Ifigenia in Tauride, fino ad arrivare a \"La Sonnambula\" a Colonia e a Edimburgo, \"La traviata\" a Lisbona e a Londra (Covent Garden), il recital in disco delle \"pazzie celebri\" (EMI 1958), il concerto del tour americano ripreso dal vivo nella tappa di Los Angeles, il concerto del debutto parigino (Op\u00e9ra, dicembre 1958), dove si produsse in una scelta di tre scene e nel secondo atto di \"Tosca\", in costume, fino a \"Il pirata\" in forma di concerto a New York (Carnegie Hall, gennaio 1959) e alla Gioconda in disco del settembre dello stesso anno, sorta di testamento vocale dove riusc\u00ec a trovare un eccellente equilibrio tra forma fisica generale e maturit\u00e0 artistica.\nDopo il primo ritiro, il rientro alla Scala col \"Poliuto\", nel 1960, ben provato grazie alle cure di Antonio Tonini, fa udire una voce in buono stato e corretta, ma drasticamente ridimensionata nel volume e nell'estensione rispetto a solo un anno prima. Quest'opera fu preceduta da alcuni recital incisi a Londra ma pubblicati postumi, da una \"Norma\" al teatro antico di Epidauro che si trasform\u00f2 in un evento mondano senza precedenti (aumentato dal clamoroso ritorno nella terra di origine e dalla presenza di Onassis), e da una seconda incisione ufficiale dell'opera di Bellini, con a fianco Franco Corelli e Christa Ludwig. Qui, una maggiore raffinatezza di fraseggio e di colori, e la compagnia finalmente adeguata, riescono in parte a controbilanciare una notevole riduzione della leggendaria elasticit\u00e0 e potenza vocale.\nI recital di arie francesi dei primi anni sessanta, riprese anche in una trionfale tourn\u00e9e di concerti sotto la direzione di Georges Pr\u00eatre, nuova guida musicale della cantante, fecero addirittura ripiegare Callas sul registro di mezzosoprano, con arie da \"Carmen\", \"Don Carlo\", \"La Cenerentola\", \"Werther\", nelle quali pot\u00e9 rifinire con tranquillit\u00e0 il fraseggio e i colori senza il timore del volume e dell'estensione in alto, e costituiscono il meglio del suo primo periodo parigino. Ma i problemi si ripresentarono, e in modo drammatico anche per la salute psichica, con \"Tosca\" e soprattutto con \"Norma\", affrontate dal vivo nel 1964-1965, che determinarono una definitiva battuta di arresto per una voce e una sensibilit\u00e0 interpretativa che nell'epoca d'oro sembr\u00f2 non conoscere ostacoli di sorta.\nL'arte di Callas fu comunque un fatto ancora pi\u00f9 complesso dell'impegno vocale, coinvolgendo del pari l'aspetto scenico delle parti che interpretava, compiendo una sintesi del tutto inedita tra canto e arte drammatica. Fu la sua una restaurazione totale del concetto di \"belcanto\", che andava dalla voce al fraseggio, dalla recitazione alla postura, al trucco, perfino alla capigliatura. Fu la prima cantante lirica ad interessare registi cinematografici e teatrali di grido all'opera; a parte gli esperimenti del Maggio Musicale Fiorentino (\"Armida\" di Rossini, con le scene di Alberto Savinio e le coreografie di L\u00e9onide Massine, 1952), ebbero importanza storica le collaborazioni con Luchino Visconti (che la considerava la pi\u00f9 grande attrice vivente) alla Scala per \"La Vestale\", \"La sonnambula\" e \"La traviata\" (stagione 1954-1955, con riprese nel 1956 e 1957), \"Anna Bolena\" e \"Ifigenia in Tauride\" (stagione 1956-1957, con ripresa nel 1958), e quelle successive con Franco Zeffirelli, Margherita Wallmann, Alexis Minotis. Da tutti questi impar\u00f2 molto, tuttavia, come ebbe a dire anche nell'intervista televisiva a Lord Harewood del 1968, la sua ricerca gestuale fu sempre all'interno della partitura, dove le note e le parole danno indicazioni pi\u00f9 che sufficienti su che cosa fare in scena e cosa \"non\" fare. Anche la gestualit\u00e0 un po' esasperata che le richiese Visconti lasci\u00f2 ben presto il posto a una recitazione pi\u00f9 misurata e in linea con lo stile musicale, e in questo senso l'apporto pi\u00f9 scenografico che registico di Zeffirelli doveva essere il suo preferito.\nLe sue interpretazioni riportarono il melodramma all'epoca d'oro, come notarono i critici (Teodoro Celli, Rodolfo Celletti, Eugenio Gara, Massimo Mila), ma soprattutto lo reinserirono a pieno diritto (come segnal\u00f2 l'interesse dimostrato per la sua arte da parte di Eugenio Montale, Mario Praz, Ingeborg Bachmann, Luchino Visconti, Pier Paolo Pasolini, Federico Fellini, Carmelo Bene e moltissimi altri) tra le espressioni artistiche pi\u00f9 alte, facendone quasi un genere d'attualit\u00e0, in grado di rinnovarsi incessantemente e attirare un pubblico molto pi\u00f9 giovane nei teatri, nonch\u00e9 di fornire spunto ad analisi critiche ed estetiche molto complesse (come dimostr\u00f2 il dibattito che coinvolse anche Mario Praz ed Ettore Paratore circa la sua \"Medea\" cherubiniana).\nAssorbiva da tutti (indossatrici e amiche comprese) come una spugna, con l'unico scopo di fare Arte e, se l'insegnamento degli addetti del mestiere come Visconti e Zeffirelli le lasci\u00f2 molto, una propensione innata alla \"recitazione\" (da intendere in tutti i sensi, anche nella vita quotidiana) la rese magnetica e affascinante anche quando si dirigeva da sola, ad esempio nei concerti.\nMaria Callas ha dato nuovo impulso alla riscoperta di titoli desueti, al miglioramento delle scuole di canto e alla maturazione di una nuova consapevolezza tecnica da parte dei cantanti.\nIn occasione del ventennale della sua scomparsa, l'edizione del 1997 del Maggio musicale fiorentino ha dedicato parte del suo programma al repertorio classico callasiano.\nSecondo le vendite dei dischi, Maria Callas \u00e8 oggi la cantante lirica pi\u00f9 nota al mondo.\nInfluenza culturale.\nAlla Callas \u00e8 stato intitolato il cratere Callas su Venere.\nBibliografia.\nVedi anche:\nScritti di Maria Callas.\nDi Callas rimangono molte lettere personali (al marito Giovanni Battista Meneghini e al padrino Leonidas Lantzounis innanzi tutto), memoriali inviati a riviste e giornali, ecc. Talune parti dei suoi carteggi, e in particolare alcune delle numerosissime lettere inviatele da Elsa Maxwell, compromettenti per molte personalit\u00e0, sono state distrutte in parte dalla stessa Callas, in parte da suoi esecutori testamentari. Negli ultimi anni della sua vita tenne uno scarno diario, di cui Renzo Allegri riporta alcuni stralci in \"Callas by Callas\" (v. bibliografia pi\u00f9 sotto). Un posto a parte, tra i suoi carteggi, occupano diverse lettere insultanti o minatorie, la gran parte anonime, che Callas custod\u00ec gelosamente fino alla fine dei suoi giorni (alcune di esse, le meno impubblicabili, si trovano ne \"La vera storia di Maria Callas\", anch'essa di Renzo Allegri, v. sotto).\nMa l'opera pi\u00f9 significativa consegnata alla carta stampata rimane la sbobinatura delle lezioni (le famose \"Master classes\") che tenne alla Juilliard School nel 1972:\nNote.\nLessici.\nCenni biografici su Maria Callas sono presenti su tutti i lessici musicali esistenti. Si indicano qui di seguito solo i lessici contenenti voci particolarmente meritevoli o per l'estensione o per il loro valore di riferimento."}
{"id": "1664599", "revid": "1776051", "url": "https://it.wikipedia.org/wiki?curid=1664599", "title": "Pardina (Tulcea)", "text": "Pardina \u00e8 un comune della Romania di 624 abitanti, ubicato nel distretto di Tulcea, nella regione storica della Dobrugia. "}
{"id": "1664600", "revid": "248115", "url": "https://it.wikipedia.org/wiki?curid=1664600", "title": "Letteratura greca antica", "text": ""}
{"id": "1664602", "revid": "767487", "url": "https://it.wikipedia.org/wiki?curid=1664602", "title": "Letteratura somala", "text": "La letteratura somala \u00e8 costituita principalmente da produzioni poetiche diffuse con la tradizione orale in quanto la lingua scritta \u00e8 stata codificata solamente nel 1972.\nL'arabo \u00e8 stato per lungo tempo l'unica lingua scritta in Somalia soprattutto per libri religiosi.\nLetteratura tradizionale.\nLa poesia.\nNella poesia somala, nonostante la trasmissione prevalentemente orale, \u00e8 possibile risalire ad autori ed alle motivazioni che hanno portato alla loro creazione, grazie alla memoria tipica delle culture tradizionali orali.\nTra i maggiori poeti si ricordano:Aw-Muuse Ismaaciil (morto intorno alla met\u00e0 del XIX secolo e considerato il miglior poeta del suo tempo), Raage Ugaas Warfaa (XIX secolo, poeta-pastore considerato uno dei massimi poeti di ogni tempo), che in giovent\u00f9 visse nei pressi di Dhagax-Buur (regione dell'Ogaden), Cali Jaamac Haabiil (1850-1929, che condusse vita pastorale nella regione di Burco), e molti altri tra cui Xirsi Garaad Faarax Wiilwaal, Cali Bucu Axmed-Guray Maxamed Cabdille, Faarax Afcad, Qawdhan Ducaale, Sayid Maxamed Cabdille Xasan (1856-1921), celebre poeta che fu anche un leader della lotta per l'indipendenza contro italiani e britannici, Ismaaciil Mire (suo contemporaneo), Cismaan Yuusuf Cali \"Keenadiid\" (fine XIX-inizi XX secolo, che per primo invent\u00f2, negli anni venti, un sistema di trascrizione del somalo), Xuseen Maxamuud Faarax, Xuseen Dhigle, Saahid Qamaan, Qamaan Bulxan, Nuur Ugaas Rooble, Cilmi Ismaaciil Liibaan (noto come \"Cilmi Boodhari\", ca. 1908-1941, che abbandon\u00f2 la vita pastorale per trasferirsi a Berbera, dove am\u00f2, non ricambiato, Hodan Cabdille, che gli ispir\u00f2 appassionate poesie), Faarax Shuuriye, Cumar Xuseen Ostreeliya, Maxamed Good Shimbir, Axmed Ismaaciil Diiriye \"Qaasim\", Cali Xuseen Xirsi (1913-1976, nativo di Burco), e Maxamed Ibraahiim Warsame \"Hadraawi\", considerato da molti il miglior poeta vivente.\nDal punto di vista dei generi e della forma poetica, nella poesia somala (\"maanso\") si riconoscono quattro stili principali: \"gabay\" (il pi\u00f9 diffuso e con i versi pi\u00f9 lunghi, tra 14 e 18 sillabe), \"geeraar\", \"jiifto\", e \"buraambur\". I primi tre sono considerati eminentemente \"maschili\", mentre il quarto \u00e8 tipico delle donne, anche se la distinzione non \u00e8 completamente rigida: si conoscono esempi di donne che hanno composto poesie in stile \"gabay\" o \"geeraar\", come pure uomini autori di poesie in stile \"buraambur\".\nNarrazione.\nSe le espressioni poetiche sono quelle che pi\u00f9 vengono considerate per il loro valore artistico e letterario, non va dimenticato il grande ruolo svolto dalla narrazione orale, sia in fatto di racconti di \"intrattenimento\" sia per quello che riguarda i testi di memoria storica degli eventi passati.\nLetteratura moderna.\nRomanzi.\nCon l'abbandono dello stile di vita tradizionale e l'accesso alla vita cittadina ed al contatto con le altre culture, sono sorti e si sono rapidamente sviluppati anche generi letterari nuovi, ispirati a quelli delle altre letterature. Per quanto riguarda la \"fiction\", i primi romanzi vennero scritti da Maxamed Daahir Afrax: \"Maanafaay\" (nome della protagonista, uscito per la prima volta a puntate su un quotidiano nel 1979) e \"Galti-maacruf\" (\"Politica da cammellieri\", 1980).\nMohamed Aden Sheikh ha pubblicato le sue memorie di vita politica in Somalia e in Italia in \"La Somalia non \u00e8 un paese dei Caraibi\" (Diabasis, 2010)\nTeatro.\nIl teatro fu il primo tra i generi \"nuovi\" a diffondersi in Somalia, gi\u00e0 a partire dagli anni cinquanta e sessanta del Novecento. Tra gli autori di teatro si segnalano Cali Sugulle e Xasan Sheekh Muumin."}
{"id": "1664606", "revid": "599013", "url": "https://it.wikipedia.org/wiki?curid=1664606", "title": "Monache passioniste", "text": "Le passioniste sono monache contemplative e costituiscono il ramo femminile della Congregazione della Passione di Ges\u00f9 Cristo di san Paolo della Croce.\nCon Decreto del 29 giugno 2018 della Sede Apostolica i monasteri hanno adottato la struttura giuridica di Congregazione.\nStoria.\nLa prima idea di istituire un monastero femminile legato ai passionisti appartiene a Maria Agnese Grazi di Orbetello, figlia spirituale di Paolo della Croce. Paolo inizi\u00f2 a progettare la fondazione del monastero nel 1754, ma per la mancanza dei fondi necessari la sua costruzione inizi\u00f2 a Corneto solo nel 1759.\nPer le religiose Paolo della Croce adatt\u00f2 le regole dei passionisti alla vita monastica: le regole furono approvate da papa Clemente XIV con breve del 3 settembre 1770.\nClemente XIV design\u00f2 come prima superiora del monastero la duchessa Anna Maria Barberini, vedova Sforza-Cesarini, ma la nobildonna prefer\u00ec ritirarsi tra le clarisse di Narni prima dell'inaugurazione della casa di Corneto; in sua vece fu scelta Maria Crocifissa di Ges\u00f9, al secolo Faustina Gertrude Costantini, gi\u00e0 benedettina in Santa Lucia a Tarquinia, i cui famigliari avevano finanziato la costruzione del monastero.\nLa Costantini e le sue prime undici compagne entrarono in monastero il 3 maggio 1771. Il numero massimo delle monache era inizialmente limitato a dodici (per le scarse risorse economiche della comunit\u00e0), ma fu poi alzato a 33 in omaggio agli anni di vita terrena di Ges\u00f9.\nPur essendo claustrali, alle passioniste era permesso ospitare donne per gli esercizi spirituali e insegnare il catechismo alle fanciulle, che potevano essere accolte nel monastero di gioved\u00ec e di domenica (tutti i giorni in tempo di quaresima) per lo spazio di circa tre quarti d'ora; non era loro consentito, invece, accettare educande (attivit\u00e0 largamente praticata nei monasteri femminili).\nIl monastero di Corneto fu soppresso dalle leggi napoleoniche nel 1810, ma fu il primo a essere ricostituito dopo il ritorno di papa Pio VII a Roma e fu reinaugurato il 30 giugno 1814.\nQuello di Corneto rimase l'unico monastero di passioniste sino al 1872, quando venne aperta una nuova casa a Mamers, in Francia; da Mamers uscirono le religiose che fondarono un terzo monastero a Tielt, in Belgio, e nel 1910 la congregazione inizi\u00f2 a espandersi anche fuori dal continente europeo con la fondazione di un monastero a Pittsburgh.\nCarisma e diffusione.\nLe passioniste sono legate ai religiosi del ramo maschile da un vincolo spirituale, per avere in comune il fondatore e il fine specifico di promuovere il culto della morte e passione di Ges\u00f9, ma non giuridico (i passionisti non hanno alcuna autorit\u00e0 sui monasteri). I monasteri sono autonomi (\"sui juris\"). Il governo della Congregazione delle monache della Passione di Ges\u00f9 Cristo viene esercitato dal Capitolo generale (ogni sei anni), dalla Presidente secondo il diritto comune e dalle Costituzioni approvate dalla Santa Sede il 12 maggio 2020.\nAl 2020 i monasteri passionisti sono presenti in Brasile, Colombia, Corea del Sud, Filippine, Giappone, Indonesia, Italia, Messico, Regno Unito, Spagna, Stati Uniti.\nAlla fine del 2019 le passioniste contavano 285 religiose e 35 monasteri."}
{"id": "1664608", "revid": "1669436", "url": "https://it.wikipedia.org/wiki?curid=1664608", "title": "Angelo caduto", "text": "Con il termine angelo caduto si indica un angelo decaduto dal suo stato di grazia e per questo motivo allontanato dal Paradiso. Spesso tale esilio \u00e8 una forma di punizione per aver disubbidito o essersi ribellato a Dio. Una delle prime fonti riguardanti l'angelologia e la demonologia \u00e8 il profeta persiano Zarathustra, che avrebbe influenzato alcuni aspetti della religione ebraica e cristiana.\nRiferimenti storici.\nNel cristianesimo l'angelo caduto per eccellenza \u00e8 Lucifero (). In si preconizza infatti la caduta di un empio re babilonese che viene chiamato \"Stella del mattino, figlio dell'aurora\". Allora il popolo di Israele potr\u00e0 cantare un canto di liberazione ():\nNelle traduzioni cristiane si \u00e8 fatto uso del sostantivo \"lucifer\" che poi \u00e8 stato interpretato come nome proprio e quindi individuato in Satana. Su tali creature esistono molteplici leggende, la pi\u00f9 comune delle quali afferma che essi continuano a muoversi sulla terra fino al giorno del Giudizio universale, quando saranno esiliati definitivamente nell'Inferno.\nIl termine ha sia una denotazione positiva, come creature pentite, sia negativa, come esseri superbi e arroganti. I primi, spesso rappresentati con ali spezzate, sia nere che bianche, o al fianco di un compagno morente, sono il simbolo della sofferenza e del rimorso, in quanto, allontanati dal cielo e da Dio, si trovano a soffrire, a patire le ferite, e, talvolta, anche la morte. I secondi, che portano prevalentemente ali nere, sono il simbolo dell'uomo troppo ansioso di conoscere argomenti proibiti, che per ottenere questa conoscenza e supremazia \u00e8 disposto persino a ribellarsi all'autorit\u00e0 massima che lo vigila.\nSono il simbolo della ribellione al giusto ordine, dell'individuo che sovverte le leggi e trasforma la propria personale in una guerra senza regole, ovvero l'eterno conflitto tra il cacciato Lucifero e gli Angeli veri e propri, i giusti servitori e messaggeri di Dio.\nEtimologia.\nPer comprendere il termine si deve fare riferimento a ci\u00f2 che ha dato origine alla caduta.\nSatana (o Satanael) si oppose a Dio; Michele, l'unico arcangelo menzionato nella Bibbia (il termine arcangelo viene applicato unicamente a Michele, mentre, ad esempio, Gabriele che mai viene indicato con tale appellativo, ma semplicemente indicato come Angelo) fece in modo che Satana precipitasse insieme a tutti i suoi seguaci. Il nome Michele infatti deriva dall'espressione \"Mi-ka-El\" che significa \"chi \u00e8 come Dio?\".\nNell'angelologia ebraica \u00e8 presente la figura di Satanael ma si associa a Satana il compito di verificare il livello di \"pietas\" dell'uomo (libro di Giobbe), ovvero del suo amore e della sua dedizione verso Dio stesso; e questo angelo caduto dovrebbe essere quello che riporta a Dio tutti i peccati commessi dall'uomo. Nella tradizione ebraica, durante il giorno di Yom Kippur, una preghiera recita: \"fai tacere il Satan / chiudi (tappa) la bocca al Satan\"; nel giorno di Yom Kippur tale richiesta viene fatta in vista del perdono e dell'espiazione dei peccati. La tradizione ebraica assegna a questo angelo caduto, chiamato anche Samael, un altro strano compito, quello di angelo distruttore che partecipa al volere divino e manda la morte agli uomini. La tradizione ebraica presenta molti demoni o \"angeli caduti\": Astaroth, Belfagor, Belzeb\u00f9, Belial, Lilith, Asmodeus, Azazel, Baal, Dagon, Moloch, Mammona, Mefistofele, Samael e molti altri ancora. Derivano dalle divinit\u00e0 adorate dai popoli della Palestina come i moabiti, canaanei, edomiti, sodomiti, gebusei, filistei, amorrei, aramei, fenici, compresi gli stessi ebrei e si contrappongono al culto di Yahweh o di El.\nLa tradizione cristiana attribuir\u00e0 a questi demoni ebraici la figura di angeli seguaci del re infernale Satana, caduti dal cielo insieme a lui."}
{"id": "1664612", "revid": "1543377", "url": "https://it.wikipedia.org/wiki?curid=1664612", "title": "Peceneaga", "text": "Peceneaga \u00e8 un comune della Romania di abitanti, ubicato nel distretto di Tulcea, nella regione storica della Dobrugia. Il centro abitato \u00e8 lambito a sud dal 45\u00ba parallelo, la linea equidistante fra il Polo nord e l'Equatore."}
{"id": "1664616", "revid": "78273", "url": "https://it.wikipedia.org/wiki?curid=1664616", "title": "Regina Tomiri", "text": ""}
{"id": "1664617", "revid": "713714", "url": "https://it.wikipedia.org/wiki?curid=1664617", "title": "Poggio Filippo", "text": "Poggio Filippo \u00e8 una frazione di circa 150 abitanti del comune di Tagliacozzo (AQ), nella Marsica, in Abruzzo.\nGeografia fisica.\nIl paese sorge su un colle del monte San Nicola ad un'altitudine di . Il suo territorio, situato tra i piani Palentini e la Marsica occidentale, \u00e8 dominato a nordest dalle vette del monte Velino. Confina a sud-sudovest con le localit\u00e0 di Sorbo, Camerata e Colle San Giacomo e a nord con il borgo di San Donato.\nDista circa 4,5 chilometri dal capoluogo comunale.\nOrigini del nome.\nIl borgo originario appare citato nei documenti storici semplicemente come \"Podium\". Acquis\u00ec il nome di \"Podium de Sancto Ausino\" dall'intitolazione di una chiesa, toponimo trascritto dagli autori storici come \"Poggio Sant'Anzino\" o \"Poggio Sant'Anso\". Dall'epoca aragonese assunse la specificazione \"Filippo\" dal nome del feudatario del castello-recinto.\nStoria.\nSu un colle del monte Castiglione, rilievo situato tra le contemporanee frazioni di San Donato e Poggio Filippo, fu edificato in epoca preromana un centro fortificato a quota 1028 in una posizione strategica al confine degli Equi con i Marsi.\nDurante il Medioevo il borgo fu edificato intorno al castello-recinto risalente tra il X e il XII secolo che riconobbe il predominio degli Orsini, cos\u00ec come avvenne in tutto il territorio della contea di Albe.\nNegli ultimi anni del XV secolo il borgo che risulta citato anche con i toponimi di \"Podium Philippi\" o \"Poggio San Filippo\" segu\u00ec le sorti del ducato di Tagliacozzo in cui si registr\u00f2 l'avvicendamento al potere della famiglia Colonna. La locale universitas mantenne l'autonomia fino all'abolizione dei feudi e nel 1811 venne inclusa nel mandamento e nel comune di Tagliacozzo.\nIl terremoto della Marsica del 1915 fece registrare numerose vittime e gravi danni al patrimonio architettonico. Il 29 settembre 1922 a Poggio Filippo e nelle limitrofe frazioni tagliacozzane, si verific\u00f2 una vera e propria rivolta contro gli amministratori del capoluogo comunale rei di aver lasciato senza corrente elettrica e adeguate strade le piccole frazioni montane. La rivolta caus\u00f2 una sessantina di arresti, tuttavia nel giro di pochi mesi Poggio Filippo, San Donato e i paesi limitrofi furono dotati dei servizi richiesti. In particolare, lungo la vecchia mulattiera, fu costruita la strada di collegamento con la citt\u00e0 di Tagliacozzo.\nSociet\u00e0.\nTradizioni e folclore.\nLa festa delle Tre Marie \u00e8 una tradizionale processione che risalirebbe all'anno 1639. Le celebrazioni religiose vengono organizzate insieme agli abitanti dei borghi confinanti di Gallo e San Donato nell'ottava di Pasqua. \nLa festa patronale dei Santi si svolge nella seconda met\u00e0 di agosto.\nEconomia.\nLa sua economia \u00e8 prevalentemente agricola, con la coltivazione della terra a grano, orzo o patate.\nLa pastorizia \u00e8 un settore molto redditizio grazie ai derivati ovini (latte e formaggi). Il turismo, specie nel periodo estivo con il ritorno degli emigrati e dei villeggianti, \u00e8 un settore che riveste molta importanza per il paese."}
{"id": "1664618", "revid": "6923", "url": "https://it.wikipedia.org/wiki?curid=1664618", "title": "Grande Sud", "text": "Grande Sud \u00e8 un album di musica popolare di Eugenio Bennato, pubblicato nel 2008.\nIl disco.\nIl disco rientra nei criteri del Movimento di Eugenio Bennato Taranta Power.\nIl disco contiene 5 brani inediti e 7 \"classici\" del repertorio del cantante risuonati e riarrangiati."}
{"id": "1664620", "revid": "1632387", "url": "https://it.wikipedia.org/wiki?curid=1664620", "title": "Mario Corsi", "text": "Soprannominato \"Marione\", ex militante dei Nuclei Armati Rivoluzionari - organizzazione terroristica di estrema destra attiva fra il 1977 ed il 1983 - \u00e8 stato accusato di numerosi fatti di cronaca nera, fra cui gli omicidi di Fausto Tinelli e Lorenzo Iannucci, due studenti milanesi appartenenti al centro sociale Leoncavallo, e di Ivo Zini, studente universitario romano con simpatie di sinistra. In seguito a un lungo percorso giudiziario, che lo ha visto in un primo tempo condannato, Corsi nel 1989 \u00e8 stato assolto dall'accusa dell'omicidio di Zini con sentenza definitiva in Cassazione, mentre il caso Tinelli e Iannucci \u00e8 stato archiviato nel 2000 per insufficienza di prove (alcuni elementi erano indiziari, mentre altre prove sono state distrutte o sono sparite).\nMilitanza neofascista e vicende giudiziarie.\nCresciuto nel quartiere romano della Balduina, nel 1977 entra nel gruppo terroristico dei NAR, Gruppo Prati.\nNel 1978 \u00e8 indiziato, con Massimo Carminati e Claudio Bracci, dell'omicidio di Fausto e Iaio, due ragazzi del centro sociale Leoncavallo di Milano, uccisi con 8 colpi calibro 32 a Milano, in via Mancinelli; nello stesso anno, assieme a Valerio Fioravanti e Guido Zappavigna, \u00e8 anche accusato di aver progettato l'attentato nei confronti di Andrea Bellini.\nCome cita il procedimento penale concernente l'omicidio di Fausto Tinelli e Lorenzo Iannucci, alcuni degli indizi che portano all'incriminazione di Corsi da parte del Giudice istruttore Guido Salvini sono:\nTra le varie piste con altri delitti avvenuti a militanti della sinistra il giudice istruttore trova alcuni collegamenti:\nIl 7 dicembre 1979 \u00e8 arrestato con l'accusa di aver rapinato insieme a Massimo Morsello e Guido Zappavigna, un orefice di Roma; fatti che portano il Sostituto Procuratore di Roma, dottor Mario Amato, in seguito ucciso da un comando NAR, a emettere contro di lui un ordine di cattura per partecipazione ad associazione sovversiva armata.\nIl 28 agosto 1980 viene arrestato nell'ambito dell'inchiesta sulla strage della stazione di Bologna insieme ad altri appartenenti al gruppo NAR. Fra i 28 ordini di cattura vi sono quelli a carico di Roberto Fiore, Gabriele Adinolfi, Francesca Mambro, Valerio Fioravanti, Aldo Semerari e Maurizio Neri. Gli arrestati sono subito interrogati a Ferrara, Roma, Padova e Parma. Saranno poi tutti rilasciati nel 1981.\nIl 20 aprile 1982 il Tribunale di Roma condanna Corsi, assieme a Massimo Morsello, Emanuele Appio e Maurizio Catena, per l'assalto del 1979 alla scuola romana \"Fratelli Bandiera\".\nIl 28 maggio dello stesso anno viene rinviato a giudizio insieme ad altri 55 militanti dei NAR, ai quali cui il giudice istruttore contesta \nNel 1984 \u00e8 condannato per gli incendi nei cinema \"Induno\" e \"Gardena\", avvenuti a Roma tra il 1979 e il 1980. Nel 1985 \u00e8 recluso nel carcere romano di Rebibbia.\nNel dicembre dello stesso anno viene accusato dell'omicidio del giovane simpatizzante del Pci Ivo Zini, freddato in Via Appia nel 1978 mentre leggeva l'Unit\u00e0 su una bacheca. Nel maggio 1985 con la sentenza denominata \"Nar 1\" Corsi riceve una condanna a 9 anni (mentre per il delitto Zini viene prosciolto per non aver commesso il fatto), sentenza poi ribaltata al secondo grado. In appello Corsi viene condannato a 23 anni di carcere. Per lui la Corte d'Assise di Appello di Roma emette un mandato di cattura. Il 9 aprile 1987, la Cassazione dispone un nuovo processo per Corsi relativo sempre a Zini e Corsi ottiene l'assoluzione, ratificata poi definitivamente nel 1989.\nSi riapre nel 1991 il procedimento a suo carico per il delitto di Fausto e Iaio, per il quale era stato prosciolto. Dopo nove anni, il 24 settembre 1999, il pubblico ministero di Milano Stefano Dambruoso chiede l'archiviazione del procedimento.\nIl 27 settembre 1996 viene arrestato assieme ad altri esponenti della tifoseria romanista; l'accusa \u00e8 di aver esercitato pressioni su dirigenti della societ\u00e0 giallorossa, orientando contro di essi l'opinione pubblica della piazza tramite mezzo radiofonico, ed esigendo pacchetti di ingressi gratuiti allo stadio delle partite della , paventando probabili disordini sugli spalti. Gli arrestati sono inoltre accusati di effettuare irruzioni in alcune radio private romane, per obbligare le stesse a farli partecipare alle loro trasmissioni e a leggere i loro comunicati; di minacciare giornalisti e cronisti sportivi di quotidiani romani; di esporre allo stadio striscioni di chiara matrice intimidatoria. Vengono poi emessi dal Gip del tribunale di Roma altri provvedimenti per violenza privata, in seguito alle indagini condotte dalla DIGOS e della questura di Roma, diretta da Domenico Vulpiani.\nNel 1997, il giudice Guido Salvini asser\u00ec che vi sarebbe stata una certa somiglianza nelle striature dei proiettili che avevano ucciso Valerio Verbano e Fausto e Iaio. Il giudice aggiunse che il reperto, transitato per vari uffici giudiziari, venne smarrito.\nIl 18 marzo 2000, il consigliere di Rifondazione Comunista Umberto Gay denuncia pubblicamente Corsi: \nCorsi annuncia una querela nei confronti di Umberto Gay, ma Gay dichiara di non avere ricevuto alcuna querela da parte di Corsi.\nNel dicembre 2000 il magistrato Clementina Forleo archivia la sua posizione per insufficienza di prove: \nNel 2010 Corsi \u00e8 stato condannato per aver lasciato intendere, nel corso di un programma radiofonico, che l'ex calciatore della Juventus Sergio Brio avesse una relazione omosessuale con il giornalista Alessandro Cecchi Paone.\nCarriera radiofonica.\nNei primi anni novanta, nel periodo della dirigenza di Giuseppe Ciarrapico, essendo stato con Guido Zappavigna uno dei leader dei Boys, gruppo ultras della curva sud della Roma, veniva invitato ad intervenire telefonicamente in numerose trasmissioni radiofoniche calcistiche delle radio private romane.\nContemporaneamente Corsi \u00e8 per anni responsabile di Easy London a Roma, il cui fondatore \u00e8 il neofascista Roberto Fiore, rifugiatosi con Massimo Morsello ed altri a Londra negli anni ottanta.\nPassa poi direttamente alla conduzione su Radio Incontro, come spalla di Bruno Ripepi. Nel corso della stagione 1996/97 Ripepi lascia la radio e Corsi \u00e8 chiamato a condurre la trasmissione. Nel 1998 il programma cambia nome in \"Te La Do Io Tokyo\". Nel 2001 la trasmissione si sposta su Rete Sport. Dal 2005 \"Te La Do Io Tokyo\" si sposta su un'altra emittente romana, Centro Suono Sport.\nAnche la sua attivit\u00e0 radiofonica \u00e8 stata oggetto di critiche e denunce. Il 21 ottobre 2004 la Gazzetta dello Sport denuncia di aver ricevuto minacce da Corsi durante la sua trasmissione. Nel 2008 la trasmissione da lui condotta \u00e8 accusata di avere minacciato i cronisti Sky, la notizia viene smentita da Corsi e da tutta la redazione della trasmissione. Nel corso del programma scaturiscono altre polemiche e Corsi \u00e8 costretto a leggere la rettifica ordinata dall'autorit\u00e0 Garante delle Comunicazioni per le affermazioni fatte sul conto del direttore del giornale il Romanista. La sua trasmissione \u00e8 tuttavia apprezzata, come dimostrano i crescenti dati di ascolto. Il programma radiofonico di Corsi si \u00e8 occupato di pedofilia e del caso mediatico di Rignano Flaminio, nato dalle accuse di alcuni genitori, riunitisi nell'associazione Agiref (Associazione genitori Rignano Flaminio), contro il personale di un asilo, accuse che si sono poi rivelate infondate. Corsi, appoggiando le accuse di Agiref, ha organizzato una manifestazione contro la pedofilia proprio a Rignano Flaminio il 28 febbraio 2009, alla quale hanno aderito anche diversi personaggi del mondo dello spettacolo, dello sport e della politica, come l'ex prefetto di Roma Achille Serra, gli avvocati Carlo Taormina e Antonio Cardamone, Francesco Venditti e Michele Baldi.\nDal 2011 al 2021 riceve il premio Microfono d'Oro per la trasmissione categoria \"Roma\" pi\u00f9 seguita. Inoltre nel 2012 vince durante la 5\u00aa edizione della manifestazione \"Premio Sette Colli\" il riconoscimento S.P.Q.R. per il suo impegno nell'attivit\u00e0 sociale. La consegna del premio a Corsi ha suscitato forti polemiche."}
{"id": "1664621", "revid": "110157", "url": "https://it.wikipedia.org/wiki?curid=1664621", "title": "Mianquan", "text": "Il Mianquan (\u7ef5\u62f3, pugilato ininterrotto o morbido) \u00e8 uno stile di arti marziali cinesi del Nord della Cina, diffuso in particolare nella zona centrale della provincia di Hebei. Ha come punto centrale l'utilizzo del \"Rou\" (\u67d4, morbido).\nNel 1936 venne dimostrata una sequenza di Mianzhang (\u7ef5\u638c, palmo morbido) durante i giochi olimpici di Berlino da Fu Shuyun(\u5085\u6dd1\u4e91), donna, membro di una rappresentanza del Wushu Cinese. Wu Bin e altri identificano questa sequenza come appartenente al Mianquan.\nTaolu.\nVi sono due Taolu: Yilu (\u4e00\u8def, prima via) anche detto Liujiashi (\u516d\u67b6\u5f0f); Erlu (\u4e8c\u8def, seconda via) anche detto Dabazhe (\u5927\u516b\u6298).\nCuriosit\u00e0.\nMileena, nella serie di giochi Mortal Kombat, utilizza il Mianquan come secondo stile di combattimento in e come primo stile in ."}
{"id": "1664625", "revid": "1543377", "url": "https://it.wikipedia.org/wiki?curid=1664625", "title": "Sarichioi", "text": "Sarichioi \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 5 villaggi: Enisala, Sabangia, Sarichioi, Zebil, Visterna."}
{"id": "1664628", "revid": "339392", "url": "https://it.wikipedia.org/wiki?curid=1664628", "title": "Nuova Nard\u00f2", "text": ""}
{"id": "1664638", "revid": "120676965", "url": "https://it.wikipedia.org/wiki?curid=1664638", "title": "Parco nazionale del Monte Kenya", "text": "Il parco nazionale del Monte Kenya \u00e8 un'area naturale protetta istituita nel 2008; protegge la regione che circonda il monte Kenya. In precedenza si trattava di una riserva forestale, che attualmente contiene il parco. Nell'aprile 1978 l'area divenne una riserva della biosfera dell'UNESCO. Il parco nazionale e la riserva forestale, uniti, divennero patrimonio dell'umanit\u00e0 nel 1997.\nIl governo keniota ebbe quattro motivi per la creazione del parco nazionale attorno al monte Kenya. Si trattava dell'importanza del turismo per l'economia locale e nazionale, per preservare un ambiente di grande bellezza scenica, per conservare la biodiversit\u00e0 presente all'interno del parco e per la difesa del bacino idrografico dell'area circostante.\nTerritorio.\nIl parco nazionale ha un'area di 715\u00a0km\u00b2, la maggior parte dei quali si trova oltre i 3000 metri. La riserva forestale ha una superficie di 705\u00a0km\u00b2. Combinati formano il patrimonio dell'umanit\u00e0 per complessivi 1420\u00a0km\u00b2.\nUna piccola parte dei confini del parco, nelle zone densamente popolate, hanno recinzioni elettrificate che tengono gli elefanti lontani dai campi agricoli adiacenti. Sedimenti vulcanici sul suolo circostante, uniti alla grande quantit\u00e0 di acqua dolce che scende dalle pendici del monte, rendono l'area particolarmente favorevole all'agricoltura.\nFauna.\nAd un'altitudine minore gli animali pi\u00f9 diffusi sugli alberi sono i colobus ed altre scimmie, mentre sul terreno, oltre agli elefanti, vivono numerosi gli ilocheri ed i bufali. Molto raro, invece, il bongo di montagna."}
{"id": "1664640", "revid": "101307779", "url": "https://it.wikipedia.org/wiki?curid=1664640", "title": "Le citt\u00e0 di mare", "text": "Le citt\u00e0 di mare \u00e8 un album di musica popolare di Eugenio Bennato del 1989."}
{"id": "1664641", "revid": "86599", "url": "https://it.wikipedia.org/wiki?curid=1664641", "title": "Lista di asteroidi (35001-36000)", "text": "Di seguito una lista di asteroidi dal numero 35001 al 36000 con data di scoperta e scopritore."}
{"id": "1664642", "revid": "729019", "url": "https://it.wikipedia.org/wiki?curid=1664642", "title": "Assedio di Antiochia (1098)", "text": "Il primo assedio di Antiochia, da parte dei cristiani della prima crociata, dur\u00f2 dal 21 ottobre 1097 fino al 2 giugno 1098.\nIl secondo assedio, dei musulmani che tentarono di riprendere la citt\u00e0, dur\u00f2 dal 7 al 28 giugno 1098.\nGli avvenimenti.\nAntefatti.\nAntiochia era stata sottratta all'Impero bizantino dai Selgiuchidi pochi anni prima, nel 1085.\nLe fortificazioni bizantine risalenti all'epoca di Giustiniano I erano state da poco riparate e rinforzate; i Selgiuchidi avevano preso la citt\u00e0 grazie ad un tradimento e le mura erano rimaste intatte.\nDal 1088 la citt\u00e0 era governata dal Selgiuchide Yaghisiyan che, ben informato dell'esercito dei crociati in marcia attraverso l'Anatolia nel 1097, chiese inutilmente aiuto alle nazioni musulmane confinanti.\nPer prepararsi all'arrivo dei crociati, egli fece imprigionare il patriarca ortodosso di Antiochia, Giovanni l'Ossita, ed esili\u00f2 la popolazione bizantina ed armena ortodossa, mentre ai cittadini siriani ortodossi fu permesso di restare.\nArrivo dei crociati.\nI crociati arrivarono sul fiume Oronte, alle porte di Antiochia, il 20 ottobre 1097.\nI tre maggiori capi della crociata in quel momento, Goffredo di Buglione, Boemondo d'Altavilla e Raimondo IV di Tolosa inizialmente si trovarono in disaccordo su come procedere: Raimondo voleva lanciare un assalto diretto, mentre Goffredo e Boemondo preferivano iniziare l'assedio della citt\u00e0.\nRaimondo acconsent\u00ec con riluttanza e il 21 ottobre i crociati circondarono in parte la citt\u00e0.\nAnche se le fortificazioni bizantine della citt\u00e0 erano abbastanza forti da resistere ad un attacco diretto, Yaghisiyan potrebbe non aver avuto abbastanza uomini per difenderle adeguatamente e egli si sent\u00ec sollevato ed incoraggiato nel vedere che i crociati non attaccarono immediatamente.\nBoemondo si accamp\u00f2 all'angolo di nord-est della citt\u00e0, alla porta di San Paolo, Raimondo sistem\u00f2 il suo campo ad ovest, alla porta del Cane, e Goffredo piazz\u00f2 le sue truppe alla porta del Duca, ancora pi\u00f9 ad ovest, dove un ponte di barche fu costruito attraverso l'Oronte fino al villaggio di Talenki.\nA sud si ergeva la torre delle Due Sorelle ed all'angolo di nord-est la porta di San Giorgio, che non fu bloccata da i crociati e fu usata durante l'assedio per rifornire Yaghisiyan di cibo.\nSui lati est e sud della citt\u00e0 c'era l'area collinare conosciuta come monte Silpius, dove erano localizzate la cittadella e la porta di Ferro.\nPrimo assedio.\nA met\u00e0 novembre arrivarono rinforzi per i crociati con il nipote di Boemondo, Tancredi, ed una flotta genovese attracc\u00f2 al porto di San Simeone, portando rifornimenti ed ulteriori scorte di viveri.\nL'assedio prosegu\u00ec; in dicembre Goffredo si ammal\u00f2 e le scorte di cibo, che erano state abbondanti, cominciarono a scarseggiare con l'approssimarsi dell'inverno.\nAlla fine del mese Boemondo e Roberto II di Fiandra, con circa 20\u00a0000 uomini, andarono a sud in cerca di cibo. Yaghisiyan ne approfitt\u00f2 per tentare una sortita: usc\u00ec dalla porta di San Giorgio il 29 dicembre ed attacc\u00f2 l'accampamento di Raimondo, oltre il fiume, a Talenki. Raimondo riusc\u00ec a respingerlo ma non pot\u00e9 espugnare la citt\u00e0.\nNel frattempo Boemondo e Roberto furono attaccati da un esercito agli ordini di Duqaq ibn Tutush di Damasco, che stava accorrendo verso nord in aiuto di Antiochia.\nI crociati vinsero anche questo scontro, ma furono costretti a ritirarsi verso Antiochia con pochi viveri.\nIl mese termin\u00f2 con cattivi auspici per entrambe le parti: il 30 dicembre ci fu un terremoto, e l'aurora boreale la notte successiva; il freddo e le forti piogge fuori stagione delle settimane successive indussero Duqaq a ritirarsi senza ingaggiare di nuovo i crociati.\nCarestia.\nLa mancanza di viveri caus\u00f2 una carestia, nel campo crociato, che uccise sia uomini che cavalli, un uomo su sette mor\u00ec di denutrizione e rimasero solo 700 cavalli.\nSi suppone che alcuni dei soldati pi\u00f9 poveri, i rimanenti della Crociata dei poveri guidata da Pietro l'eremita e chiamati Tafur, si diedero al cannibalismo, mangiando i corpi dei turchi morti. Altri mangiarono i cavalli, sebbene alcuni cavalieri preferirono soffrire la fame. I cristiani locali, come pure l'esiliato Patriarca Ortodosso di Gerusalemme, Simeone, che viveva a Cipro, tentarono di inviare viveri ma non riuscirono a migliorare la situazione.\nAlcuni cavalieri e soldati cominciarono a disertare nel gennaio del 1098, incluso Pietro l'eremita, che fu subito ritrovato e riportato indietro al campo da Tancredi; il prestigio del predicatore ne fu offuscato.\nPartenza di Taticius.\nIn febbraio il legato e generale bizantino Taticius, che era rimasto con i crociati come consigliere e rappresentante dell'Imperatore Alessio I, improvvisamente lasci\u00f2 insieme ai suoi 2.000 uomini, l'esercito dei crociati.\nSecondo Anna Comnena, che presumibilmente parl\u00f2 personalmente con Taticius, i crociati rifiutarono di ascoltare i suoi consigli e Boemondo lo inform\u00f2 del fatto che gli altri leader avevano deciso di ucciderlo perch\u00e9 ritenevano che Alessio stesse segretamente incoraggiando i Turchi. Boemondo, d'altra parte, dichiar\u00f2 che la partenza di Taticius era un atto di tradimento o codardia, ragione sufficiente a rompere ogni accordo di restituzione di Antiochia ai Bizantini, e minacci\u00f2 di partire anche lui a meno che non avesse potuto tenere Antiochia per se stesso, qualora fosse stata conquistata.\nPienamente coscienti del fatto che Boemondo progettava di prendere la citt\u00e0 per se stesso, e che egli probabilmente aveva congegnato la partenza di Taticius a questo scopo, Goffredo e Raimondo non si piegarono al ricatto, ma i cavalieri minori ed i soldati diedero ragione a Boemondo ed egli guadagn\u00f2 le loro simpatie.\nDurante questi eventi, Yaghisiyan continu\u00f2 a cercare aiuto dai suoi vicini, ed un esercito al comando di Ridwan arriv\u00f2 ad Antiochia da Aleppo.\nCome era accaduto a Duqaq, anch'egli fu sconfitto ad Harim, fuori le mura di Antiochia, il 9 febbraio.\nRinforzi inglesi.\nIn marzo una flotta inglese guidata da Edgardo Atheling, proclamato re d'Inghilterra, arriv\u00f2 a San Simeone da Costantinopoli, dove Edgardo viveva in esilio. Essa portava i materiali necessari per costruire macchine da assedio, ma questi furono quasi persi quando, il 6 marzo, Raimondo e Boemondo (nessuno dei due si fidava dell'altro abbastanza da lasciarlo da solo con i materiali) furono attaccati sulla strada di ritorno ad Antiochia da un distaccamento della guarnigione di Yaghisiyan.\nCon l'aiuto di Goffredo il distaccamento nemico fu sconfitto ed i materiali furono portati al sicuro.\nSebbene Edgardo avesse ricevuto la sua flotta ed i materiali per l'assedio dall'imperatore Alessio, i crociati non lo considerarono un diretto aiuto di Bisanzio.\nI crociati avviarono la costruzione delle macchine da assedio ed anche di un forte, che chiamarono \u2018'La Mahomerie'\u2019, per bloccare la Porta del Ponte e prevenire attacchi di Yaghisiyan alle linee di rifornimento dai porti di San Simeone ed Alessandretta, inoltre ripararono il monastero abbandonato ad ovest della Porta di San Giorgio, che era usato per far arrivare viveri alla citt\u00e0.\nTancredi assegn\u00f2 una guarnigione al monastero, citato nelle cronache come Forte di Tancredi, per 400 marchi d'argento, mentre il conte Raimondo di Tolosa prese il controllo de \u2018'La Mahomerie'\u2019.\nInfine l'assedio dei crociati arriv\u00f2 ad avere qualche efficacia sulla ben difesa citt\u00e0.\nGli approvvigionamenti di viveri migliorarono per i crociati all'avvicinarsi della primavera mentre le incursioni dalla citt\u00e0 furono bloccate.\nDelegazione Fatimide.\nIn aprile una delegazione fatimide dall'Egitto arriv\u00f2 al campo dei crociati, nella speranza di stabilire una pace con i Cristiani, che erano, dopo tutto, i nemici dei loro stessi nemici, i Selgiuchidi.\nPietro l'eremita, che parlava bene l'arabo, fu inviato a negoziare; ma questi negoziati non portarono a nulla.\nI Fatimidi, presumendo che i crociati fossero semplici mercenari rappresentanti dei bizantini, erano preparati a lasciare ai crociati la Siria se loro accettavano di non attaccare la fatimide Palestina, una proposta perfettamente accettabile tra Egitto e Bisanzio prima dell'invasione Turca.\nMa i crociati non potevano concludere nessun accordo prevedente la rinuncia a Gerusalemme. Nondimeno i Fatimidi furono trattati con ospitalit\u00e0 e furono loro offerti molti doni, dal bottino razziati ai turchi che erano stati sconfitti in marzo, nessun accordo definitivo venne raggiunto.\nPresa di Antiochia.\nL'assedio prosegu\u00ec alla fine di maggio 1098 un altro esercito musulmano da Mosul, agli ordini di Kerbogha si avvicin\u00f2 ad Antiochia.\nQuesto esercito era molto pi\u00f9 grande dei precedenti che avevano tentato di togliere l'assedio. Kerbogha si era unito con Ridwan e Duqaq ed il suo esercito comprendeva truppe dalla Persia e dagli Artuqidi di Mesopotamia.\nFortunatamente per i crociati fu loro concesso il tempo di prepararsi perch\u00e9 Kerbogha fece una deviazione di tre settimane ad Edessa, che egli non fu in grado di riprendere da Baldovino di Boulogne, che l'aveva conquistata qualche mese prima, in quello stesso anno 1098.\nI crociati si resero conto che, per avere qualche possibilit\u00e0 di sopravvivere, avrebbero dovuto conquistare la citt\u00e0 prima dell'arrivo di Kerbogha.\nBoemondo stabil\u00ec dei contatti segreti con Firouz, una guardia Armenia che controllava la Torre delle Due Sorelle ed aveva motivi di rancore con Yaghisiyan, e lo corruppe perch\u00e9 aprisse le porte.\nEgli quindi offr\u00ec agli altri crociati la possibilit\u00e0 di entrare in Antiochia, per mezzo di Firouz, se essi avessero accettato di lasciargli la citt\u00e0.\nRaimondo era furioso ed obiett\u00f2 che la citt\u00e0 avrebbe dovuto essere restituita ad Alessio, come concordato quando avevano lasciato Costantinopoli nel 1097, ma Goffredo, Tancredi, Roberto e gli altri comandanti si trovavano in una situazione disperata e dovettero accettare le richieste di Boemondo.\nVi erano nell'esercito dei Franchi 9 Conti preposti al loro comando, secondo alcuni autori Boemondo li raccolse a consiglio e domand\u00f2 a chi dovesse andare Antiochia una volta conquistata, si accordarono, dato che ognuno la richiedeva per s\u00e9, a guidare l'assedio una settimana l'uno, concordando che essa sarebbe andata a chi, nella sua settimana, sarebbe riuscito ad espugnarla. Il 2 giugno, Stefano di Blois ed alcuni degli altri crociati disertarono.\nPi\u00f9 tardi quello stesso giorno Boemondo, d'accordo con Firouz, fece muovere l'esercito fingendo di voler andare incontro a Kerbogha, ma nella notte torn\u00f2 indietro verso la citt\u00e0 e guid\u00f2 alcuni crociati nella scalata della Torre delle Due Sorelle, che era stata affidata a Firou; i crociati conquistarono poi le torri immediatamente vicine e consentirono ad altri crociati di entrare in citt\u00e0.\nI cristiani rimasti nella citt\u00e0 aprirono le altre porte e parteciparono anch'essi al massacro degli odiati Turchi (uomini, donne e bambini). I crociati, peraltro, uccisero alcuni dei cristiani insieme con i musulmani, ed anche il fratello dello stesso Firouz. Yaghisiyan fugg\u00ec dalla citt\u00e0 ma fu catturato da alcuni cristiani siriani; fu decapitato e la sua testa portata a Boemondo.\nSecondo assedio.\nAlla fine della giornata del 3 giugno, i crociati controllavano la maggior parte della citt\u00e0, ad eccezione della cittadella, che rimase nelle mani di Shams al-Dawla, figlio di Yaghisiyan.\nGiovanni l'Ossita fu reinsediato come patriarca da Ademaro di Monteil, il Legato pontificio, che desiderava mantenere buone relazioni con i bizantini, soprattutto perch\u00e9 Boemondo stava chiaramente pianificando di reclamare la citt\u00e0 per se stesso.\nComunque la citt\u00e0 era a corto di viveri, e l'esercito di Kerbogha arriv\u00f2 solo due giorni pi\u00f9 tardi, il 5 giugno.\nEgli tent\u00f2, il 7 giugno, di travolgere le difese della citt\u00e0, ma fall\u00ec ed il 9 giugno prese a sua volta d'assedio Antiochia.\nMolti crociati che avevano disertato prima dell'arrivo di Kerbogha, raggiunsero Stefano di Blois a Tarso.\nStefano aveva visto l'esercito di Kerbogha accampato vicino ad Antiochia e ritenne che non ci fossero speranze; i disertori confermarono le sue paure.\nSulla via di ritorno a Costantinopoli, Stefano e gli altri disertori incontrarono Alessio, che era in arrivo per aiutare i crociati e non sapeva che ora erano essi stessi sotto assedio dopo aver preso la citt\u00e0.\nStefano convinse Alessio che non era possibile salvare il resto dei crociati; Alessio, che aveva saputo dai suoi ricognitori che un altro esercito selgiuchide si avvicinava in Anatolia, decise di tornare a Costantinopoli piuttosto che rischiare una battaglia.\nScoperta della Lancia Sacra.\nFrattanto ad Antiochia, il 10 giugno, un povero ed altrimenti insignificante monaco, di nome Pietro Bartolomeo dichiar\u00f2 di aver avuto una visione di Sant'Andrea apostolo, che gli aveva rivelato che la Lancia Sacra era dentro la citt\u00e0.\nI denutriti crociati erano soggetti a visioni ed allucinazioni, ed un altro monaco chiamato Stefano di Valence raccont\u00f2 di visioni di Ges\u00f9 e della Vergine Maria.\nIl 14 giugno una meteora fu vista cadere nel campo nemico, ed interpretata come un buon segno.\nSebbene Ademaro fosse sospettoso poich\u00e9 aveva visto una reliquia della Lancia Sacra a Costantinopoli, Raimondo credette a Pietro.\nRaimondo, Raimondo di Aguilers, Guglielmo vescovo d'Orange ed altri, il 15 giugno, cominciarono a scavare nella cattedrale di San Pietro, e quando essi uscirono a mani vuote, Pietro and\u00f2 alla fossa, scese gi\u00f9, e tir\u00f2 fuori una punta di lancia.\nRaimondo disse che era un segno divino che essi sarebbero sopravvissuti e quindi prepar\u00f2 lo scontro finale invece di arrendersi.\nPietro quindi raccont\u00f2 di un'altra visione nella quale Sant'Andrea diceva all'esercito crociato di digiunare per cinque giorni (sebbene essi stessero gi\u00e0 morendo di fame), dopo di che sarebbero stati vittoriosi.\nBoemondo era scettico a proposito della Sacra Lancia, ma non c'era dubbio sul fatto che la sua scoperta aveva sollevato il morale dei crociati.\n\u00c8 anche possibile che Pietro stesse raccontando quello che gli diceva Boemondo, piuttosto che quello che gli diceva Sant'Andrea.\nBoemondo sapeva, dalle spie nel campo di Kerbogha, che c'erano frequenti discussioni tra le varie fazioni, e che probabilmente in battaglia non avrebbero operato come una unit\u00e0 coesa.\nIl 27 giugno Pietro l'Eremita fu inviato da Boemondo a negoziare con Kerbogha, ma questo si dimostr\u00f2 inutile e la battaglia con i Turchi fu quindi inevitabile.\nBoemondo divise le forze in sei contingenti: uno sotto il suo comando e gli altri cinque agli ordini di Ugo I di Vermandois e Roberto di Fiandra, Goffredo, Roberto di Normandia, Ademaro e Tancredi e\nGaston IV de B\u00e9arn. Raimondo, che si era ammalato, rimase con 200 uomini nella citt\u00e0 a guardia della cittadella, ora tenuta da Ahmad ibn Marwan, inviato da Kerbogha.\nBattaglia di Antiochia.\nLuned\u00ec 28 giugno I crociati uscirono dalle porte della citt\u00e0, preceduti da Raimondo d'Aguilers con la Sacra Lancia.\nKerbogha esit\u00f2, contro il parere generale, sperando di attaccare i nemici tutti insieme invece che un contingente per volta, ma egli sottovalut\u00f2 il loro numero.\nEgli finse di ritirarsi, per attirare i crociati su un terreno pi\u00f9 irregolare, mentre i suoi arcieri bersagliavano continuamente i nemici avanzanti con le loro frecce.\nUn distaccamento fu inviato contro l'ala sinistra dei crociati, che non era protetta dal fiume, ma Boemondo form\u00f2 rapidamente un settimo contingente che li respinse.\nI Turchi stavano infliggendo gravi perdite, compreso il portastendardo di Ademaro, e Kerbogha diede fuoco all'erba tra la sua posizione ed i crociati, ma questo non li ferm\u00f2: essi avevano visioni di tre santi che cavalcavano al loro fianco: San Giorgio, San Demetrio e San Maurizio.\nLa battaglia fu breve. Quando i crociati raggiunsero le linee di Kerbogha, Duqaq disert\u00f2, e la maggior parte degli altri Turchi furono presi dal panico. Presto l'intero esercito musulmano fu in ritirata.\nConseguenze.\nAlla fuga di Kerbogha, la cittadella sotto il comando di Ahmed ibn Merwan si arrese, ma solo a Boemondo personalmente, invece che a Raimondo, secondo accordi che, sembra, erano stati presi in precedenza senza informare Raimondo.\nCome previsto Boemondo reclam\u00f2 la sua signoria sulla citt\u00e0, sebbene Ademaro e Raimondo non fossero d'accordo.\nUgo I di Vermandois e Baldovino di Hainaut furono inviati a Costantinopoli, ma Baldovino scomparve in una imboscata lungo la strada.\nAlessio, comunque, non intendeva inviare una spedizione per reclamare la citt\u00e0 in estate avanzata. Da Antiochia Boemondo argu\u00ec che Alessio aveva disertato la crociata e quindi invalidato tutti loro giuramenti.\nBoemondo e Raimondo occuparono il palazzo di Yaghisyan, ma Boemondo controllava la maggior parte del resto della citt\u00e0 ed innalz\u00f2 il suo stendardo sulla cittadella.\n\u00c8 comunemente ritenuto che i Franchi della Francia del nord, i Provenzali della Francia meridionale, ed i Normanni dell'Italia del sud si consideravano come \u2018'nazioni'\u2019 separate e che ciascuno voleva incrementare il suo status.\nQuesto fatto pu\u00f2 aver scatenato delle dispute, ma l'ambizione personale fu pi\u00f9 probabilmente la causa delle lotte intestine.\nPoco dopo esplose un'epidemia, probabilmente di tifo esantematico, ed il 1\u00ba agosto il Legato Pontificio Ademaro mor\u00ec.\nIn settembre i comandanti crociati scrissero al Papa Urbano II, chiedendogli di prendere personalmente il controllo di Antiochia, ma egli non accett\u00f2. Per il resto del 1098, essi acquisirono il controllo del territorio attorno ad Antiochia, sebbene rimanessero ancor meno cavalli di prima ed i contadini musulmani rifiutassero di rifornirli di viveri.\nLa fame torn\u00f2 a diffondersi, i cavalieri minori ed i soldati divennero inquieti e minacciarono di continuare verso Gerusalemme anche senza i loro litigiosi comandanti.\nIn novembre, Raimondo cedette alle richieste di Boemondo, per poter continuare la crociata in pace e per calmare le truppe affamate e ribelli.\nAll'inizio del 1099 la marcia fu ripresa, lasciando indietro Boemondo come primo Principe d'Antiochia, ed a primavera inizi\u00f2 l'Assedio di Gerusalemme sotto il comando di Raimondo.\nIl successo ad Antiochia fu eccessivo per i nemici di Pietro Bartolomeo, le sue visioni erano troppo convenienti e marziali, ed egli fu apertamente accusato di mentire.\nSfidato, Pietro si offr\u00ec di sottoporsi ad un'ordalia del fuoco, per provare che era guidato da Dio; trovandosi in terra Biblica, essi scelsero un'ordalia Biblica: Pietro sarebbe passato attraverso una fornace ardente e protetto dagli angeli di Dio.\nI crociati costruirono un sentiero tra due mura di fuoco che Pietro doveva percorrere; egli lo fece e fu orribilmente ustionato, mor\u00ec dopo dodici giorni d'agonia.\nNon si parl\u00f2 pi\u00f9 della Sacra Lancia, sebbene una fazione continu\u00f2 a sostenere che Pietro era sincero e che quella era in effetti la vera lancia di Longino.\nL'Assedio di Antiochia divenne rapidamente leggendario, e nel XII secolo fu il soggetto della \"Chanson d'Antioche\", una \"chanson de geste\" nel Ciclo della crociata."}
{"id": "1664643", "revid": "114541879", "url": "https://it.wikipedia.org/wiki?curid=1664643", "title": "Carl Pomerance", "text": "Ha vinto molti premi per la sua attivit\u00e0 di insegnamento e di ricerca, tra cui il Premio Chauvenet nel 1985 e il Premio Conant nel 2001. Ha pubblicato oltre 120 lavori, incluse collaborazioni con Richard Crandall. \n\u00c8 l'ideatore di uno dei pi\u00f9 importanti algoritmi di fattorizzazione, il crivello quadratico, che \u00e8 stata usato nel 1994 per la fattorizzazione dell'RSA-129. \u00c8 anche uno degli scopritori del Test di primalit\u00e0 di Adleman-Pomerance-Rumely\nIl suo numero di Erd\u0151s \u00e8 1."}
{"id": "1664645", "revid": "438678", "url": "https://it.wikipedia.org/wiki?curid=1664645", "title": "Taccola", "text": ""}
{"id": "1664647", "revid": "18191", "url": "https://it.wikipedia.org/wiki?curid=1664647", "title": "Secchia (fiume)", "text": ""}
{"id": "1664648", "revid": "188323", "url": "https://it.wikipedia.org/wiki?curid=1664648", "title": "Biturbo", "text": ""}
{"id": "1664658", "revid": "125745172", "url": "https://it.wikipedia.org/wiki?curid=1664658", "title": "Happy Hour (Luciano Ligabue)", "text": "Happy Hour \u00e8 un brano musicale scritto da Luciano Ligabue e quarto singolo estratto dall'album \"Nome e cognome\" (2005) nell'estate 2006.\nIl disco.\nIl formato CD (catalogo WEA 510 1 15536 2) contiene 3 brani: la prima traccia \u00e8 la versione estratta dall'album della canzone, le successive sono due remix estesi della stessa. La versione su 12\" in vinile (WEA 510 1 15537 0) \u00e8 priva della prima traccia, con gli stessi remix uno per lato nell'ordine.\nIl brano.\nCon questa canzone Ligabue vince per la terza volta il Festivalbar. La prima vittoria avvenne nel 1990 (categoria \"Disco Verde\", come esordiente) con \"Balliamo sul mondo\", mentre la seconda avvenne nel 2002 con \"Tutti vogliono viaggiare in prima\".\nAnche questo brano ha ottenuto un grande successo ed \u00e8 diventato un tormentone estivo, soprattutto perch\u00e9 \u00e8 stato scelto da Vodafone come colonna sonora per la sua campagna pubblicitaria di quel periodo.\nIl video musicale.\nGirato a Terracina sui resti del Tempio di Giove Anxur, per la regia di Fabio Jansen.\n\u00c8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole. Presente anche nei vari DVD del \"Nome e cognome tour 2006\"."}
{"id": "1664660", "revid": "599013", "url": "https://it.wikipedia.org/wiki?curid=1664660", "title": "Malattia di Degos", "text": "La malattia di Degos (anche conosciuta come malattia di K\u00f6hlmeier-Degos o papulosi maligna atropica) \u00e8 una vasculopatia estremamente rara che interessa la tonaca interna di arterie e vene di piccole e medie dimensioni. Esita in occlusioni dei vasi con infarto dei relativi territori di irrorazione.\nStoria.\nLa malattia prende il nome da Robert Degos che la identific\u00f2 come entit\u00e0 clinica nel 1942, dopo che fu descritta da Kohlmeier nel 1941.\nEziologia.\n\u00c8 stato suggerito che non sia una patologia separata, ma il risultato finale di molti disordini vascolari sistemici.\nClinica.\nI vasi interessati sono nella maggior parte dei casi quelli che irrorano la pelle, il tratto gastrointestinale e il sistema nervoso centrale, incluso il cervello. Ci\u00f2 pu\u00f2 provocare ischemia intestinale (ischemia mesenterica o colite ischemica), lesioni cutanee croniche, lesioni oculari, ictus, lesioni spinali, mononeurite multipla, epilessia, mal di testa o disturbi cognitivi. Sono stati riportati anche versamenti pleurici o pericardici.\nTrattamento.\nLe opzioni di trattamento sono limitate, e fino a poco tempo fa consisteva principalmente di farmaci antipiastrinici o anticoagulanti o farmaci immunosoppressori con pochi casi segnalati di sopravvivenza prolungata. Pi\u00f9 di recente l'eculizumab e treprostinil sono stati sperimentati.\nScoperto dalla dermatopatologa Cynthia Magro, la risposta all'Eculizumab \u00e8 spesso immediata e drammatica, ma \u00e8 stato di durata limitata ed \u00e8 molto costoso. Sono necessarie le infusioni ogni 14 giorni.\nL'uso del Treprostinil \u00e8 stato segnalato per portare risultati nel tratto gastrointestinale e nel sistema nervoso centrale, cos\u00ec come una compensazione delle lesioni cutanee, ma i rapporti sono limitati. Il Treprostinil pu\u00f2 essere pi\u00f9 efficace di altri vasodilatatori perch\u00e9 pu\u00f2 anche aumentare la popolazione di cellule endoteliali circolanti, consentendo angiogenesi.\nPrognosi.\nCi sono meno di 50 pazienti viventi con questa condizione attualmente presenti in tutto il mondo, e meno di 200 casi riportati in letteratura medica.\nIl risultato di questa malattia pu\u00f2 essere fatale con una sopravvivenza media di 2 a 3 anni, anche se alcuni sembrano avere soltanto una forma benigna (Degos acanthoma) che interessa solo la pelle."}
{"id": "1664663", "revid": "145967", "url": "https://it.wikipedia.org/wiki?curid=1664663", "title": "Papulosi maligna atropica", "text": ""}
{"id": "1664667", "revid": "145967", "url": "https://it.wikipedia.org/wiki?curid=1664667", "title": "Malattia di K\u00f6hlmeier-Degos", "text": ""}
{"id": "1664676", "revid": "775372", "url": "https://it.wikipedia.org/wiki?curid=1664676", "title": "Edgardo Castelli", "text": "\u00c8 stato Sottosegretario di Stato alle Finanze nel V, VI, VII e VIII Governo De Gasperi, nel Governo Pella, nel I Governo Fanfani e nel Governo Scelba."}
{"id": "1664677", "revid": "729019", "url": "https://it.wikipedia.org/wiki?curid=1664677", "title": "Armstrong Siddeley Lynx", "text": "L'Armstrong Siddeley Lynx era un motore radiale aeronautico a 7 cilindri a singola stella prodotto negli anni venti e trenta dalla britannica Armstrong Siddeley.\nIn Italia venne costruito su licenza dall'Alfa Romeo Milano con la denominazione Alfa Romeo Lynx e realizzato in 450 esemplari nel periodo che va dal 1930 al 1934."}
{"id": "1664682", "revid": "1437722", "url": "https://it.wikipedia.org/wiki?curid=1664682", "title": "Teach Me Again", "text": "Teach Me Again \u00e8 un singolo di Elisa in collaborazione con Tina Turner, pubblicato nel 2006.\nIl brano.\nLa canzone fu scritta dalla cantautrice italiana con Ali Soleimani Noori, l'allora fidanzato di Elisa, per il film corale \"All the Invisible Children\", presentato fuori concorso il 1\u00ba settembre 2005 al 62\u00ba Festival del Cinema di Venezia e uscito ufficialmente in Italia il 1\u00ba marzo 2006. Il lungometraggio denuncia la situazione dei bambini lavoratori in varie parti del mondo e il testo del brano ha diversi collegamenti con gli argomenti affrontati dal film, in particolare la mancanza di libert\u00e0.\nI proventi ricavati dalla vendita del singolo vengono devoluti a progetti dell'Unicef per combattere la malnutrizione infantile in Africa.\nIl singolo.\nIl brano fu pubblicato solo in un singolo a s\u00e9 stante (non proviene da alcun album) come download digitale e come CD singolo sia in Italia che in vari stati europei (come Germania, Austria, Svizzera, Grecia) e negli Stati Uniti. In Italia il download fu reso disponibile dal 27 gennaio 2006, giorno in cui inizi\u00f2 la programmazione radiofonica, mentre il CD usc\u00ec il 10 febbraio. La canzone usc\u00ec anche nelle radio europee.\nIl singolo arriv\u00f2 alla numero 17 nella classifica annuale dei singoli pi\u00f9 venduti in Italia nel 2006.\nIn Italia il singolo rimase alla numero 1 per una settimana, riuscendo a strappare la vetta a \"Hung Up\" di Madonna, che dominava la classifica da ben 14 settimane. La stessa Madonna riusc\u00ec a installarsi di nuovo in vetta la settimana successiva con \"Sorry\", facendo scendere Elisa e Tina Turner alla posizione numero 2. Il duetto riusc\u00ec a restare per tredici settimane all'interno della top 20.\nIn Italia il singolo fu pubblicato in digipak, mentre in Europa in jewel case.\n\"Teach Me Again\" \u00e8 l'ultimo singolo di Elisa ad essere stato pubblicato su CD.\nIl video.\nIl videoclip della canzone, diretto da Stefano Veneruso (che ha diretto un episodio di \"All the Invible Children\") e prodotto da MK Film Productions e Rai Cinema, usc\u00ec il 30 gennaio 2006 e fu presentato in anteprima su MTV il giorno prima. Il video vede la presenza di immagini tratte dal film mentre la cantautrice italiana \u00e8 al pianoforte e la cantante statunitense vi \u00e8 appoggiata in piedi. Questo video \u00e8 stato incluso nel DVD della raccolta \"Soundtrack '96-'06\". In alcuni stati \u00e8 in vendita attraverso il download digitale.\nTracce.\nTesti e musiche di Elisa Toffoli, musica di Ali Soleimani Noori."}
{"id": "1664688", "revid": "14841595", "url": "https://it.wikipedia.org/wiki?curid=1664688", "title": "Gmail Drive", "text": ""}
{"id": "1664689", "revid": "599013", "url": "https://it.wikipedia.org/wiki?curid=1664689", "title": "Rob Howley", "text": "Biografia.\nRob Howley \u00e8 nato a Bridgend, in Galles, nel 1970; secondo di due figli (aveva una sorella maggiore, gi\u00e0 internazionale nel netball, morta nel 2011 a 47 anni), \u00e8 nipote di un rugbista che milit\u00f2 anche in Inghilterra come professionista nel rugby a 13.\nDa giovane pratic\u00f2 sia calcio (tifoso del Tottenham, si ispirava sportivamente all'inglese Glenn Hoddle), rugby a 15 (crescendo nel mito sportivo di Gareth Edwards) e, nella stagione estiva, cricket.\nA 9 anni inizi\u00f2 a giocare a rugby a livello scolastico, e in breve fu selezionato per la rappresentativa distrettuale Under-11 di Bridgend.\nEntr\u00f2 quindi nelle giovanili del Bridgend RFC e si mise in luce a livello nazionale, arrivando alla convocazione nella nazionale scolastica gallese Under-18; quando esord\u00ec nella prima squadra del Bridgend nel 1990 aveva gi\u00e0 rappresentato il Galles anche a livello Under-21; nel 1993 ebbe un breve periodo al Cardiff prima di tornare al Bridgend alla fine dell'anno.\nNel 1996 esord\u00ec in Nazionale gallese, nel corso del Cinque Nazioni di quell'anno, a Twickenham contro l', e divenne quasi subito titolare, tanto che un anno pi\u00f9 tardi, quando Ian McGeechan diram\u00f2 le convocazioni per il \"tour\" dei British Lions in Sudafrica, Howley fu la prima scelta nel ruolo di mediano di mischia; tuttavia, appena al suo secondo incontro, a Durban contro i Natal Sharks, si infortun\u00f2 alla spalla e non pot\u00e9 proseguire la spedizione, onde fu rimandato in Galles per le terapie e al suo posto fu chiamato l'anglo-irlandese Kyran Bracken.\nPassato, nel frattempo, di nuovo al Cardiff, prese parte alla (che si tenne proprio in Galles) nel ruolo di capitano, infortunandosi nuovamente nei minuti di finale del quarto di finale perso contro l'.\nNel 2001 prese parte al suo secondo \"tour\" con i British Lions come vicecapitano di Martin Johnson; scese in campo in due incontri infrasettimanali con i gradi da capitano, e si infortun\u00f2 di nuovo, a una costola, rendendosi disponibile quindi in solo due \"test match\" dei tre previsti contro gli \"Wallabies\"; in quello stesso anno esord\u00ec con il Cardiff nella neoistituita Celtic League.\nAlla fine del Sei Nazioni 2002 Howley annunci\u00f2 il ritiro dall'attivit\u00e0 internazionale, conclusasi con 59 incontri per il (di cui 29 da capitano) e 2 per i British and Irish Lions.\nPassato agli inglesi del London Wasps contribu\u00ec alla vittoria in due Premiership consecutive e alla conquista di una Heineken Cup nel 2004, la cui partita di finale, vinta sul Tolosa grazie proprio a una sua meta, fu il suo ultimo atto da giocatore: infortunatosi a un polso, infatti, non recuper\u00f2 neppure dopo l'inserimento chirurgico di un chiodo di metallo nell'osso e il 1\u00ba novembre 2004 annunci\u00f2 di essere costretto a chiudere l'attivit\u00e0 agonistica senza pi\u00f9 essere rientrato in campo dalla finale europea.\nSubito dopo il ritiro fu ingaggiato dallo staff tecnico della \"franchise\" di Celtic League dei Cardiff Blues con il ruolo dell'allenatore dei tre quarti e, nel gennaio 2008, fu cooptato dal nuovo C.T. del Warren Gatland come suo assistente; nel 2012, con Gatland nel frattempo nominato allenatore dei British and Irish Lions, assunse l\"'interim\" della Nazionale gallese che vinse il Sei Nazioni di quell'anno; un anno pi\u00f9 tardi lo stesso Gatland volle Howley nel suo staff per il \"tour\" dei Lions in Australia (come allenatore dei tre quarti), che la formazione interbritannica vinse per 2 a 1.\nCon la fine del \"tour\" Howley \u00e8 tornato a ricoprire l'incarico di assistente di Gatland, rientrato a tempo pieno alla guida del Galles.\nTra gli altri allenatori con cui ha collaborato figura l'australiano Bob Dwyer, del quale, appena terminata la carriera agonistica, fu assistente alla guida dei Barbarians; per tale club a inviti disput\u00f2 anche 9 incontri tra il 1993 e il 2003.\nNel 2011 diede alle stampe, per Random House, la sua autobiografia, \"Number Nine Dream\"\u00a0."}
{"id": "1664697", "revid": "767487", "url": "https://it.wikipedia.org/wiki?curid=1664697", "title": "Ufficio federale di meteorologia e climatologia MeteoSvizzera", "text": "L'Ufficio federale di meteorologia e climatologia, meglio conosciuto come MeteoSvizzera, \u00e8 il servizio meteorologico nazionale della Confederazione Svizzera. L'Istituto mette a disposizione della popolazione i dati e previsioni meteorologiche generali e avverte le autorit\u00e0 cantonali d'intervento all'approccio di intemperie, di forti precipitazioni o di tempeste.\nCampi d'intervento.\nPrevisioni generali:\nPrevisioni specializzate per:\nOsservazioni:"}
{"id": "1664698", "revid": "339392", "url": "https://it.wikipedia.org/wiki?curid=1664698", "title": "C.P.", "text": ""}
{"id": "1664699", "revid": "339392", "url": "https://it.wikipedia.org/wiki?curid=1664699", "title": "MeteoSvizzera", "text": ""}
{"id": "1664704", "revid": "367445", "url": "https://it.wikipedia.org/wiki?curid=1664704", "title": "Don\u00e0 delle Rose", "text": ""}
{"id": "1664705", "revid": "1305772", "url": "https://it.wikipedia.org/wiki?curid=1664705", "title": "Andrew Granville", "text": "\u00c8 stato professore all'Universit\u00e0 della Georgia dal 1991 al 2002, anno in cui si \u00e8 trasferito all'Universit\u00e0 di Montr\u00e9al.\nHa conseguito il suo bachelor of arts nel 1983 ed il Certificate of Advanced Studies nel 1984 dal Trinity College, Universit\u00e0 di Cambridge. Ha ricevuto il suo dottorato di ricerca dalla Queen's University nel 1987 e ha fatto il suo ingresso nella Royal Society of Canada nel 2006.\nSi occupa principalmente di teoria dei numeri, nello specifico di teoria dei numeri analitica. Con Carl Pomerance e W. R. (Red) Alford ha dimostrato l'esistenza di infiniti numeri di Carmichael nel 1994, attraverso una dimostrazione basata su una congettura di Paul Erd\u0151s.\nHa vinto il Lester R. Ford Award nel 2007 e nel 2009. Nel 2008 ha ricevuto il Premio Chauvenet dalla Mathematical Association of America per il suo lavoro \"It is easy to determine whether a given integer is prime\". Dal 2012 \u00e8 membro della American Mathematical Society."}
{"id": "1664710", "revid": "729019", "url": "https://it.wikipedia.org/wiki?curid=1664710", "title": "Vojkovskaja", "text": "Vojkovskaja () \u00e8 una stazione settentrionale della Linea Zamoskvoreckaja, la linea 2 della Metropolitana di Mosca. Fu inaugurata nel 1964 insieme alle stazioni successive, Vodnyj stadion e Re\u010dnoj vokzal.\nTutte furono costruite secondo lo stesso design standard a tre volte sostenute da pilastri, conosciuto come \"Sorokono\u017eka\", che fu largamente in uso negli anni sessanta per risparmiare sui costi. Gli architetti di questa stazione furono I.G. Petukhova e A.F. Fokina. L'ingresso della stazione \u00e8 situato sull'Autostrada per San Pietroburgo, conosciuta anche come \"Leningradskij Prospekt\".\nLa stazione prende il nome da Pyotr Vojkov, controverso commissario sovietico coinvolto, in particolare, nell'esecuzione della famiglia Romanov. Una consultazione popolare del 2016 ha tuttavia confermato il nome della stazione.\nA poca distanza della stazione si trova la fermata di Baltijskaja, interscambio con l'anello centrale di Mosca."}
{"id": "1664718", "revid": "1851848", "url": "https://it.wikipedia.org/wiki?curid=1664718", "title": "Romano Taccola", "text": "Ha indossato le maglie di Livorno, , Brescia, , , , e .\nCarriera.\nCresciuto calcisticamente nella squadra labronica , alla cui promozione in Serie B contribuisce nella stagione 1954-55, raggiunge il culmine della carriera nella Fiorentina, con cui esordisce in Serie A il 18 novembre 1956 contro la Roma. A Firenze colleziona in due stagioni 8 presenze e 2 gol in campionato, 3 presenze e 2 gol in Coppa dei Campioni, una presenza in Coppa Italia. Ha segnato una doppietta al il 3 febbraio 1957, nella partita di andata dei quarti di finale della seconda edizione della Coppa dei Campioni. La partita finisce 3-1 per la compagine viola, arrivata in seguito alla finalissima con il , vincitore finale. Con la squadra gigliata vince la Coppa Grasshoppers 1957 e perse una finale di Coppa Italia nel 1958.\nLa stagione 1958-59 la disputa a Brescia, segnando 9 reti in 19 partite disputate. Nel 1959-60 nelle file della segna 4 reti nel corso della prima edizione della Coppa delle Alpi, vinta dall'Italia. Gioca 29 gare e segna 12 reti in campionato.\nL'anno successivo passa alla SPAL di Paolo Mazza e successivamente, dopo un campionato, viene ceduto in Serie B al , \nNel primo anno a Prato Taccola gioca con continuit\u00e0 segnando 5 gol; gli azzurri retrocedono in Serie C. L'anno dopo Taccola segna 10 reti e assume il ruolo di capitano; il Prato torna in Serie B con Natale Faccenda allenatore. Nella serie cadetta il livornese, dopo l'esonero di Faccenda, ritrova il suo ex allenatore alla SPAL Luigi Ferrero e Claudio Azzali, ex compagno sempre a Ferrara. Condotto da Ferrero ed in coppia con Azzali, diventa il capocannoniere nella stagione 1963-1964, totalizzando 19 reti. Torna poi in Serie A nel 1964 con il , dove gioca le prime 2 partite senza per\u00f2 segnare. Ritorna, pertanto, in Serie B a novembre con il , squadra con la quale, l'anno successivo, chiude con il calcio giocato."}
{"id": "1664725", "revid": "729019", "url": "https://it.wikipedia.org/wiki?curid=1664725", "title": "BMW M67", "text": "Con la sigla BMW M67 si intende una famiglia di motori diesel per uso automobilistico prodotti dal 1999 al 2008 dalla casa automobilistica tedesca BMW.\nDescrizione.\nAlla fine degli anni novanta le autovetture a gasolio stavano cominciando a diffondersi sempre pi\u00f9, dando cos\u00ec luogo alla veemente crescita della loro diffusione che avrebbe caratterizzato il decennio successivo.\nLa BMW, cosciente di ci\u00f2, ha dato inizio ad un progetto in cui non si era mai cimentata precedentemente, vale a dire quello di realizzare una piccola famiglia di motori diesel di grossa cilindrata da montare sulle sue ammiraglie, le BMW Serie 7.\nDa tale progetto nacque la famiglia \"M67\", costituita sostanzialmente da due varianti motoristiche, una da 3.9 litri ed una da 4.4 litri.\nSi tratta di fatto di due motori turbodiesel con architettura V8 e distribuzione a 4 valvole per cilindro.\nNegli anni 1999 e 2000 questa famiglia di motori \u00e8 stata insignita del premio di miglior motore dell'anno nella categoria \"3.0-4.0 litri\".\nDi seguito sono illustrate le caratteristiche prestazionale di ogni motore.\nM67D39.\nSi tratta del primo motore in ordine cronologico a fare la sua comparsa tra i due appartenenti alla famiglia \"M67\". In pratica nasce dall'accoppiamento di due bancate da quattro cilindri ognuna prese direttamente dai motori M47.\nRestano quindi invariate le misure di alesaggio e corsa, ferme rispettivamente ad 84x88 mm. La cilindrata \u00e8 ovviamente raddoppiata, passando dagli originari 1951 a 3901 cm\u00b3.\nTale propulsore \u00e8 stato proposto in tre varianti prestazionali. La prima variante erogava una potenza massima di 238 CV a 4000 giri/min, con un picco di coppia pari a 560 Nm a 2000 giri/min. Questa variante \u00e8 stata montata tra il 1999 ed il 2000 sulla BMW 740d E38.\nLa seconda variante erogava invece 245\u00a0CV a 4000 giri/min ed una coppia massima di 560 N\u00b7m a 1750 giri/min. \u00c8 stata montata sulle \"BMW 740d E38 prodotte dal 2000 al 2001.\"\nInfine la terza variante erogava 258 CV a 4000 giri/min e 600 N\u00b7m a 1900 giri/min. \u00c8 stata montata sulla BMW 740d E65 prodotta tra il 2002 ed il 2005.\nM67D44.\nLa seconda motorizzazione appartenente alla famiglia \"M67\" ha le misure di alesaggio e corsa pari a 87x93 mm, che danno luogo ad una cilindrata totale di 4423 cm\u00b3. Di questo motore sono esistite due varianti.\nLa prima erogava una potenza massima di 299 CV a 4000 giri/min, mentre la coppia massima raggiungeva i 700 N\u00b7m a 1750 giri/min. \u00c8 stata montata sulle \"BMW 745d E65\" prodotte nel 2005.\nLa seconda variante raggiungeva invece i 329 CV a 3900 giri/min, mentre \u00e8 rimasta invariata la coppia massima, raggiungibile per\u00f2 a 1900 giri/min. In questa configurazione il motore \u00e8 stato montato sulle \"BMW 745d E65\" prodotte a partire dalla fine del 2005 fino alla fine del 2008."}
{"id": "1664726", "revid": "1305772", "url": "https://it.wikipedia.org/wiki?curid=1664726", "title": "Associazione nazionale citt\u00e0 del pane", "text": "L'Associazione nazionale citt\u00e0 del pane \u00e8 un'associazione che raccoglie 50 comuni italiani di 15 regioni, interessati alla valorizzazione dei pani tipici legati al loro territorio e alla tutela della qualit\u00e0 del pane. Ha sede in piazza Garibaldi, 10 ad Altopascio, in provincia di Lucca.\nL'associazione svolge un ruolo di coordinamento di manifestazioni promozionali, di centro di documentazione e di diffusione della cultura del pane e per la valorizzazione della cultura e della storia dei comuni membri.\nFinalit\u00e0 e progetti.\nL'Associazione \u00e8 condivisione di principi e obiettivi. \u00c8 coesione e lavoro di gruppo per iniziative congiunte quali:\nPer questo vuole realizzare, anche attraverso un centro di documentazione sul pane ed intese con le associazioni dei panificatori:\nRequisiti per l'ammissione.\nI Comuni che aspirano ad essere ammessi nell'associazione devono dimostrare che il pane ivi prodotto sia ricompreso dal riconoscimento tra i prodotti tradizionali oppure da una forma di riconoscimento di tipo europeo (DOP, IGP) oppure situazioni analoghe in termini di tutela e diffusione della cultura e della tradizione del pane.\nCitt\u00e0 ed enti associati.\nLista delle citt\u00e0 e degli enti associati.\nAttivit\u00e0.\nL'Associazione ha concluso con Uncem (Unione nazionale comuni comunit\u00e0 enti montani) un accordo per la valorizzazione dei pani locali tipici delle localit\u00e0 montane , mentre molte iniziative sono compiute congiuntamente con l'Associazione nazionale citt\u00e0 dell'olio."}
{"id": "1664740", "revid": "124417701", "url": "https://it.wikipedia.org/wiki?curid=1664740", "title": "Franco Lo Cascio", "text": "Biografia.\nInizia la propria carriera come aiuto regista per Fernando Di Leo (il primo film a cui ha collaborato \u00e8 \"Rose rosse per il f\u00fchrer\" del 1968). Nel 1975 esordisce alla regia, con \"Piedino il questurino\", interpretato da Franco Franchi.\nNei primi anni ottanta importa diversi film pornografici dalla Francia, riadattandoli e inserendovi contenuti pi\u00f9 \"soft\", per adattarli ai divieti italiani. Tra il 1984 e il 1985 dirige una decina di film pornografici la cui regia \u00e8 accreditata nei titoli di testa a Lucky Faar Delly, psedudonimo di Luciano Fardelli, l'amministratore unico della societ\u00e0 che si occupava della produzione di questa serie di pellicole.\nNegli anni seguenti realizza altri film, orientando la sua carriera verso il genere erotico/comico, per poi passare agli inizi degli anni novanta al porno vero e proprio, caratterizzato per\u00f2 da film spesso in costume, con scenografie e trama, che verranno esportati anche all'estero e gli porteranno il successo internazionale. Uno di questi, \"Amleto - Per amore di Ophelia\", girato nel 1995, sviluppato sulla trama dell\"'Amleto\" di Shakespeare, con gran parte dei dialoghi recitati (doppiati) in rima girato interamente nel castello medievale di Piccolomini a Balsorano e vincitore del \"Best American Release in Europe 1996\" degli AVN Awards, che premia il migliore film di produzione europea.\nNella sua carriera ha diretto i principali attori pornografici degli anni ottanta e novanta, come Roberto Malone, Rocco Siffredi, Milly D'Abbraccio, Marina Frajese, Erika Bella, Nikki Andersson, Maria Bellucci, Olivia Del Rio, Anita Dark, Draghixa Laurent.\nIn alcuni film da lui diretti fa brevi camei o compare in ruoli secondari. Occasionalmente, ha utilizzato pseudonimi diversi da \"Luca Damiano\"; ad esempio \"Frank G. Carroll\" e \"Mark Principe\".\nNel 2000 ha ottenuto il \"Ninfa prize\" alla carriera al Festival Internacional de Cine Er\u00f3tico de Barcelona e nel 2001 il \" Ninfa 2001 especial del Jurado\".\nCuriosit\u00e0.\nd'Arte Cinematografica di Venezia."}
{"id": "1664744", "revid": "228587", "url": "https://it.wikipedia.org/wiki?curid=1664744", "title": "Bioidrogeno", "text": ""}
{"id": "1664745", "revid": "320578", "url": "https://it.wikipedia.org/wiki?curid=1664745", "title": "Miller's report", "text": ""}
{"id": "1664746", "revid": "1442080", "url": "https://it.wikipedia.org/wiki?curid=1664746", "title": "Mike Weinberg", "text": "Biografia.\nFratello minore di Matt Weinberg, anche lui attore, Mike ha cominciato la sua attivit\u00e0 cinematografica ancora giovanissimo.\nHa partecipato a varie serie televisive quali \"E.R. - Medici in prima linea\", \"Giudice Amy\", \"In tribunale con Lynn\", \"Settimo cielo\".\nHa esordito al cinema nel 2001 con il film \"L'ultimo sogno\".\n\u00c8 conosciuto per aver interpretato alcuni film di una certa notoriet\u00e0 quali \"Mamma, ho allagato la casa\", quarto capitolo della saga di \"Home Alone\", in cui ha avuto il ruolo del protagonista Kevin McCallister, succedendo a Macaulay Culkin (protagonista del primo e del secondo film della serie) e ad Alex D. Linz (protagonista del terzo film), ormai adulti all'epoca in cui il quarto film \u00e8 stato realizzato."}
{"id": "1664747", "revid": "767487", "url": "https://it.wikipedia.org/wiki?curid=1664747", "title": "Agabo", "text": "Agabo (in greco antico: , dall'ebraico: hagab \"grillo\") \u00e8 un personaggio delle Scritture, protagonista di alcuni episodi degli Atti degli apostoli. Viene considerato santo dalla Chiesa cattolica e dalle Chiese ortodosse.\nAgiografia.\nMembro della prima comunit\u00e0 cristiana di Gerusalemme era dotato, secondo la Bibbia, del dono della profezia. Venuto ad Antiochia quando Barnaba vi aveva condotto Paolo appena convertito, annunci\u00f2 una grande carestia \"su tutta la terra\", cio\u00e8 in tutto il mondo romano: ci\u00f2 che di fatto avvenne sotto l'impero di Claudio (Atti ). Le carestie furono frequenti, comunque, in varie province, sotto il regno di questo imperatore. La Giudea in particolare ne sub\u00ec una negli anni 45-46 d.C. e ci\u00f2 giustifica i soccorsi inviati dai cristiani di Antiochia ai loro confratelli in quella occasione.\nAgabo riapparve a Cesarea nel 58-59 quando Paolo vi si trovava un'altra volta, di ritorno dal suo terzo viaggio missionario. Il profeta predisse allora, mimandola con gesti simbolici, la prossima prigionia dell'Apostolo che sarebbe stato consegnato dai Giudei nelle mani dei Romani (Atti ). La sommossa provocata intorno al Tempio da Ebrei ortodossi fu infatti all'origine del suo arresto, del suo internamento a Cesarea e della sua successiva detenzione a Roma.\nCulto.\nLa Chiesa cattolica e le Chiese ortodosse lo venerano come santo santo: queste ultime ne fissano la memoria al giorno 8 marzo, mentre il Martirologio Romano lo ricorda l'8 aprile con queste parole:"}
{"id": "1664753", "revid": "2136255", "url": "https://it.wikipedia.org/wiki?curid=1664753", "title": "Chevrolet Epica", "text": "La Epica \u00e8 una berlina di grandi dimensioni di segmento D prodotta dalla Daewoo e commercializzata sotto marchio Chevrolet dal 2005 al 2011. La base costruttiva \u00e8 quella dell'Opel Vectra, dalla quale il modello eredita doti quali interni spaziosi e finiture di buona qualit\u00e0. Su altri mercati \u00e8 in vendita come Daewoo Tosca e come Holden Epica.\nMotori.\nAnche l'Epica, come molti modelli europei della stessa casa poteva essere acquistata con l'impianto GPL gi\u00e0 montato in fabbrica (per entrambi i motori a benzina)."}
{"id": "1664756", "revid": "599013", "url": "https://it.wikipedia.org/wiki?curid=1664756", "title": "Luke Chadwick", "text": "Carriera.\nCresciuto nelle giovanili del , ha giocato la maggioranza delle partite con questa squadra contro formazioni di pi\u00f9 basso profilo, segnando contro il Bradford nel gennaio del 2001 e contro il Leeds nel marzo del 2001.\n\u00c8 stato prestato all' per l'intera stagione 1999-2000, quindi \u00e8 passato con la stessa formula al Reading, dove ha segnato contro Gillingham, e Burnley.\nIn seguito \u00e8 stato quindi ingaggiato dal West Ham United all'inizio della stagione 2004-2005 in cui ha segnato contro il Leeds; quindi \u00e8 stato prestato allo Stoke City all'inizio della stagione 2005-2006 per essere poi acquistato dalla stessa squadra per \u00a3100,000.\nIl 13 novembre 2006 \u00e8 stato ingaggiato dal Norwich, ma un infortunio l'ha tenuto fuori dal campo per il resto della stagione ed altri problemi dovuti ad infortuni sono continuati nella stagione successiva.\nPrestato al MK Dons per tre mesi dal Norwich City a partire dal 1\u00ba ottobre 2008, successivamente viene ingaggiato per due anni e mezzo, a partire dal 1\u00ba gennaio 2009. Il 4 ottobre 2008 ha debuttato con la nuova maglia nella vittoria per 4\u20130 contro il Millwall."}
{"id": "1664767", "revid": "767487", "url": "https://it.wikipedia.org/wiki?curid=1664767", "title": "Cellule HEp-2", "text": "Le Cellule HEp-2 sono cellule epiteliali di carcinoma della laringe umana. Sono utilizzate per la diagnostica di laboratorio per la ricerca degli anticorpi autoimmuni ed in particolare degli anticorpi anti nucleo (ANA). Questo particolare tipo di cellule rappresenta il substrato d'elezione per la ricerca degli anticorpi autoimmuni con la tecnica dell'immunofluorescenza indiretta in quanto, per la loro natura tumorale, presentano un rapporto nucleo/citoplasma molto alto ed esprimono numerosi antigeni cellulari."}
{"id": "1664769", "revid": "78273", "url": "https://it.wikipedia.org/wiki?curid=1664769", "title": "Campionato italiano di Serie D", "text": ""}
{"id": "1664777", "revid": "486946", "url": "https://it.wikipedia.org/wiki?curid=1664777", "title": "Club Azzurri Brescia", "text": ""}
{"id": "1664778", "revid": "486946", "url": "https://it.wikipedia.org/wiki?curid=1664778", "title": "Azzurri Brescia", "text": ""}
{"id": "1664779", "revid": "287204", "url": "https://it.wikipedia.org/wiki?curid=1664779", "title": "Pretear - La leggenda della nuova Biancaneve", "text": " \u00e8 un manga \"sh\u014djo\" scritto da Jun'ichi Sat\u014d e disegnato da Kaori Naruse, pubblicato in Giappone sulla rivista \"Asuka Fantasy DX\" di Kadokawa Shoten dal maggio 2000 al luglio 2001. Lo stesso Sat\u014d ha tratto un anime di tredici episodi, trasmesso su WOWOW nel 2001. In Italia il manga \u00e8 stato pubblicato da Play Media Company dal luglio all'ottobre 2007 sulla collana \"One\u00b2Comix\", mentre l'anime \u00e8 stato distribuito in DVD da Fool Frame; il primo episodio \u00e8 stato trasmesso su MTV il 5 settembre 2005 in occasione dell'Anime Week.\nLa storia \u00e8 vagamente ispirata a quella della fiaba \"Biancaneve e i sette nani\", dove i sette nani vengono sostituiti da sette bei ragazzi, la mela diventa il simbolo dei riphe e la mela avvelenata ci\u00f2 che li distrugge e li divora.\nTrama.\nHimeno Awayuki \u00e8 una tranquilla ragazza di sedici anni il cui unico desiderio \u00e8 quello di poter vivere una vita normale e felice, soprattutto dopo la morte della madre e il nuovo matrimonio del padre con una donna molto ricca, che li ospita nella sua enorme villa. Intanto, Saihi, la Principessa dei disastri, invia sulla Terra i propri semi del male per succhiare l'energia vitale di tutte le creature viventi. Per scongiurare la catastrofe, sette cavalieri, i Riphe Knight, si mettono alla ricerca della Pretear, una principessa dotata di poteri magici in grado di generare nuovi riphe, la fonte della vita. Proprio Himeno si rivela essere la Pretear: insieme ai Riphe Knight, dovr\u00e0 sconfiggere Saihi.\nManga.\nIl manga, composto da 18 capitoli pi\u00f9 vari extra, \u00e8 stato pubblicato sulla rivista \"Asuka Fantasy DX\" a partire dal maggio 2000 al luglio 2001 e successivamente \u00e8 stato serializzato in 4 tank\u014dbon per conto della Kadokawa Shoten, pubblicati tra il 1\u00ba giugno 2000 e il 21 luglio 2001. Ad aprile del 2001 \u00e8 uscito un romanzo ad opera di Tamako Sarada intitolato (ISBN 4-04-444201-0).\nIn Italia \u00e8 stato pubblicato dalla Play Media Company dal luglio all'ottobre 2007.\nAnime.\nLo stesso Jun'ichi Sat\u014d, autore del manga, ha tratto un anime di tredici episodi, andato in onda tra aprile e giugno 2001 su WOWOW; tra agosto e dicembre dello stesso anno \u00e8 stato raccolto in 5 VHS e 5 DVD, e nel 2006 in un DVD-BOX. In Italia solamente il primo episodio \u00e8 stato trasmesso su MTV il 5 settembre 2005 in occasione dell'Anime Week, mentre la serie completa \u00e8 stata distribuita in DVD da Fool Frame.\nColonna sonora.\nDue dischi contenenti le soundtrack della serie sono usciti rispettivamente il 22 giugno e il 24 agosto 2001, distribuiti da Geneon Universal Entertainment. In Italia come sigle vengono usate quelle originali.\nDrama-CD.\n\u00c8 stato pubblicato un drama-CD sull'opera, uscito il 25 ottobre 2001 e intitolato .\nDifferenze tra il manga e l'anime.\nL'anime mantiene le linee guida principali del manga, ma opera numerosi cambiamenti."}
{"id": "1664780", "revid": "767487", "url": "https://it.wikipedia.org/wiki?curid=1664780", "title": "Live (Alan Parsons)", "text": "Live \u00e8 il primo album dal vivo da solista di Alan Parsons, pubblicato nel 1994 dalla Arcade Records.\nLive (1994).\nAlan Parsons dopo la pubblicazione, il 26 ottobre del 1993, dell'album \"Try Anything Once\" nel maggio del 1994 comincia un tour europeo, di nove date, che rappresenta il primo tour di Parsons in quasi 20 anni di attivit\u00e0 discografica. In questo tour si presenta come \"Alan Parsons Live Project\", e vi chiama a partecipare Ian Bairnson, Richard Cottle, Andrew Powell, Stuart Elliott, Jeremy Meek, Chris Thompson e Gary Howard. Dal tour viene estratto l'album \"Live\", prima registrazione dal vivo di Alan Parsons, pubblicato nel 1994 solo in Europa. L'album comprende brani tratti dal repertorio realizzato da Parsons assieme a Eric Woolfson con il The Alan Parsons Project.\nLa grafica e la copertina sono curate da Storm Thorgerson e Peter Curzon.\nDall'album vengono estratti e pubblicati come singoli \"Luciferama\" e \"The Raven\" nel 1994.\nThe Very Best Live (1995).\nNel marzo del 1995 l'album \"Live\" viene pubblicato anche negli USA col titolo \"The Very Best Live\", con una copertina differente, e con l'aggiunta di tre bonus track, registrate appositamente al ParSonics nel febbraio del 1995, \"When\", \"Take The Money And Run\" e la cover di \"You're The Voice\" di John Farnham dall'album Whispering Jack del 1986.\nCome per \"Live\", a parte le tre bonus track, L'album comprende brani tratti dal repertorio realizzato da Parsons assieme a Eric Woolfson con il The Alan Parsons Project.\nLa grafica e la copertina sono curate da Storm Thorgerson e Peter Curzon.\n\"The Very Best Live\" verr\u00e0 ripubblicato per il mercato europeo nel 1999\nMasterizzazione.\nPresso il \"Chop Em Out\" di Simon Heyworth a Londra."}
{"id": "1664784", "revid": "594360", "url": "https://it.wikipedia.org/wiki?curid=1664784", "title": "Pretear", "text": ""}
{"id": "1664787", "revid": "767487", "url": "https://it.wikipedia.org/wiki?curid=1664787", "title": "Giovanni Di Michele", "text": "Esponente di primo piano dell'arte della tarsia in legno, Giovanni di Michele da San Piero a Monticelli (o Ponticelli), fu uno dei maggiori maestri del suo tempo.\nAttivo soprattutto nell'area fiorentina e toscana, \u00e8 autore (vi appose la firma \u201cJoanne Michaellis de Sancto Petro ad Monticellos\u201d) degli arredi conservati nella sacrestia vecchia della Cattedrale di Pescia, intarsiati fra il 1449 e il 1479 e restaurati tra il 1926 e il 1932 da Basilio e Angelo Rangoni.\nTracce del suo stile, con motivi ad anfora da cui fuoriescono trionfi floreali stilizzati, sono presenti a Lucca e soprattutto a Firenze: in Santa Maria del Fiore dove inizi\u00f2 la sua attivit\u00e0, nel bancone centrale e nella cassapanca della sagrestia di Santa Croce e nei banconi della Sacrestia Vecchia della Basilica di San Lorenzo."}
{"id": "1664797", "revid": "15756", "url": "https://it.wikipedia.org/wiki?curid=1664797", "title": "Teleangectasia emorragica ereditaria", "text": "La teleangectasia emorragica ereditaria, (abbreviata internazionalmente con l'acronimo HHT, cio\u00e8 \"Hereditary Hemorrhagic Teleangiectasia\") \u00e8 conosciuta anche col nome di malattia di Rendu-Osler-Weber, in onore degli scopritori. Si tratta di una displasia a carico del sistema vascolare che colpisce i vasi sanguigni (soprattutto capillari e venule). L'HHT fa parte del gruppo delle malattie rare.\nSegni e sintomi.\nL'HHT \u00e8 una malattia ereditaria che causa anomalie vascolari. \u00c8 infatti caratterizzata da connessione diretta tra vene e arterie senza frapposizione di capillari. I vasi anormali risultano fragili e predisposti al sanguinamento. Le malformazioni vascolari che riguardano i piccoli vasi sono dette teleangectasie, quelle dei grossi vasi sono, invece, chiamate malformazioni artero venose (MAV). Le teleangectasie (vasi superficiali che presentano dilatazioni puntiformi o diramazioni a stella, di colore rosso-violaceo) compaiono sul viso e sulle labbra, sulla mucosa orale e sulla lingua, sulla mucosa nasale, sui polpastrelli delle dita delle mani, sulle orecchie e sulla testa. Gli organi interni che presentano MAV includono stomaco, fegato, polmoni e cervello e colonna vertebrale. Una sintomatologia propria dell'HHT non esiste. Il sintomo pi\u00f9 frequente \u00e8 l'epistassi (sangue dal naso) spontanea e ricorrente. I sanguinamenti da MAV del tratto digestivo, possono insorgere in tarda et\u00e0 ed essere causa di gravi anemie da carenza di ferro. La presenza di malformazioni vascolari, in organi come il cervello e i polmoni, possono dare emorragie che mettono seriamente in pericolo la vita. L'HHT comunque presenta manifestazioni cliniche eterogenee, rendendo quasi impossibile evidenziare in uno stesso individuo il quadro completo delle lesioni.\nDiagnosi.\nLa diagnosi clinica di hht \u00e8 basata sui criteri di Cura\u00e7ao stabiliti nel giugno del 1999 da Scientific Advisory Board of the HHT Foundation International. I criteri di Cura\u00e7ao sono i seguenti:\nLa diagnosi di HHT \u00e8 classificata come \"certa\" se sono presenti 3 criteri, \"sospetta\" se sono presenti 2 criteri ed \"improbabile\" se sono presenti meno di 2 criteri.\nQuando si sospetta l'HHT, l'esame clinico si concentra sul controllo della pelle per rilevare le teleangiectasie che si trovano solitamente sulle dita, polpastrelli e labbra. Le teleangiectasie possono essere rilevate molto frequentemente anche sulla lingua e il palato. Con l'ausilio di tecniche di indagine strumentali e, invece, possibile evidenziare l'interessamento di altri organi\nGenetica.\nL'HHT \u00e8 per definizione una malattia ereditaria. In quasi tutti i casi di HHT si riscontra una storia familiare identificabile della malattia. L'HHT si trasmette con carattere autosomico dominante. La mutazione \u00e8 portata da un allele dominante di un gene difettoso che \u00e8 presente su un autosoma (cromosoma non sessuale). Vi \u00e8 una probabilit\u00e0 su due che un individuo con HHT abbia un figlio affetto. Sono state descritte quattro forme:\nE ' possibile rilevare nei pazienti la presenza di mutazioni in Endoglina, ALK-1 e SMAD4. Quando la mutazione \u00e8 stata riscontrata in un individuo affetto \u00e8 possibile testare i familiari in modo da identificare le persone a rischio di sviluppare la malattia.\nFisiopatologia.\nIl meccanismo alla base della formazione delle malformazioni vascolari non \u00e8 completamente chiarito, ma sembra molto probabile che sia coinvolta la via di segnalazione di transforming growth factor-\u03b21. Un difetto della via di segnalazione di TGF-\u03b2 influenza negativamente il tessuto connettivo preposto a sostenere e guidare i vasi sanguigni durante la fase di proliferazione dell'angiogenesi. Ci\u00f2 pare provochi fragilit\u00e0 della parete vascolare, dilatazione dei vasi (teleangiectasia, fistole) e conseguente rottura.\nTrattamento.\nNon esiste un trattamento specifico per l'HHT. Non \u00e8 possibile prevenire le lesioni, ma \u00e8 possibile intervenire quando esse sono causa di rischio significativo e di gravi complicanze. Per esempio l'epistassi grave, che negli anni passati era trattata dai medici ORL con la cauterizzazione dei vasi, oggi \u00e8 affrontata mediante dermoplastica del setto o anche chiusura delle cavit\u00e0 nasali. I primi risultati indicano che la laser terapia e la termocoagulazione con argon plasma risultano promettenti contro l'epistassi recidivante. I sanguinamenti di MAV del tratto digestivo possono causare anemia, e quindi, richiedere ripetute trasfusioni di sangue, somministrazione di ferro per via endovenosa, ed eventuale terapia ablativa con cauterizzazione. La terapia estrogenica sembra essere efficace nel trattamento di emorragie gastrointestinali croniche. Raramente MAV del fegato possono causare insufficienza epatica e scompenso cardiaco tali da richiedere un trapianto di fegato. Infine, \u00e8 consigliata una profilassi antibiotica, ad ogni paziente con MAV polmonari, in caso sia sottoposto ad intervento odontoiatrico.\nEpidemiologia.\nL'HHT ha una vasta distribuzione geografica. Colpisce in ugual modo maschi e femmine.\nL'incidenza dell'HHT in Europa \u00e8 stata stimata intorno ad 1-2 casi su 10.000 abitanti. Nella contea danese di Funen l'incidenza di HHT era di 13.6 casi su 100.000 abitanti nel 1974. Negli USA la frequenza \u00e8 di 1 caso su 16.500 abitanti. La pi\u00f9 alta percentuale \u00e8 stata riscontrata nelle Antille olandesi con una stima di 1 caso su 200 abitanti e di 1 su 1.331 a Cura\u00e7ao."}
{"id": "1664800", "revid": "76963", "url": "https://it.wikipedia.org/wiki?curid=1664800", "title": "Thomas Clifford, I barone Clifford di Chudleigh", "text": "Fu creato barone il 22 aprile 1672 dal re d'Inghilterra Carlo II Stuart.\nNacque nella cittadina di Ugbrooke, figlio di Hugh Clifford di Chudleigh, citt\u00e0 del Devon, e da sua, moglie Mary, figlia di Sir George Chudleigh, baronetto del regno. Fu battezzato nella chiesa di Ugbrooke il 4 agosto 1630. Frequent\u00f2 l'Exeter College di Oxford, diplomandosi nel 1650.\nVita pubblica ed impegno politico.\nDivenne barrister del Middle Temple ed in seguito un membro del Parlamento rappresentante della citt\u00e0 di Totnes dal 1660 al 1672. Si distinse in battaglie navali; alla fine della seconda guerra anglo-olandese si oppose alla pace, preferendo sostenere gli interessi della Francia. Dopo la cacciata di Edward Hyde, conte di Clarendon, Carlo II cre\u00f2 un nuovo governo formato dalla Cabal, un gruppo di cinque statisti: a farne parte cham\u00f2 anche Clifford.\nBen presto per\u00f2 il Test Act escluse ogni cattolico dalla possibilit\u00e0 di ricoprire cariche pubbliche e Clifford fu spogliato delle sue mansioni.\nMor\u00ec nel 1673 probabilmente suicida."}
{"id": "1664803", "revid": "158913", "url": "https://it.wikipedia.org/wiki?curid=1664803", "title": "Giairo", "text": "Giairo (: o ) o Iairo ( o ; il nome deriva dalla trascrizione greca dell'ebraico \"Yair\", \u201cJahve irradia\u201d)\n\u00e8 un personaggio evangelico a cui Ges\u00f9, secondo le Scritture, resuscit\u00f2 la figlia morta.\nNotabile di Cafarnao, si rec\u00f2 sulle rive del mare di Galilea per pregare Ges\u00f9 di recargli soccorso. Marco e Luca affermano che era \u201ccapo della sinagoga\u201d; gli ebrei attribuivano a quei tempi tale titolo a coloro che presiedevano le riunioni della comunit\u00e0 ed esercitavano determinate funzioni amministrative in seno a essa.\nIl racconto di Marco \u00e8 pi\u00f9 ricco di particolari, ma quelli di Matteo e di Luca sono pi\u00f9 precisi circa la natura del miracolo compiuto dal Cristo di fronte alla fede mostrata da Giairo, che chiede al maestro di guarire la figlia malata. La fanciulla per\u00f2 era gi\u00e0 spirata all'arrivo di Ges\u00f9 e quelli della casa affermarono che a quel punto non valeva pi\u00f9 la pena di disturbare il taumaturgo. Ges\u00f9 per\u00f2 rassicur\u00f2 il padre e, rivolgendosi ai presenti che gi\u00e0 piangevano e gemevano per il lutto, pronunci\u00f2 le stesse parole che avrebbe detto prima della risurrezione di Lazzaro: \u201c\"La bambina non \u00e8 morta, ma dorme\"\u201d.\nPoi, alla presenza di Pietro, Giacomo e Giovanni, i discepoli pi\u00f9 intimi, e dei parenti della fanciulla, le prese la mano e le disse: \u201c\"Talit\u00e0 kum\"\u201d, in aramaico, la lingua che parlava Ges\u00f9. Queste parole vengono di solito tradotte liberamente, sulla linea della versione di Marco e della Vulgata di San Girolamo, con \u201c\"fanciulla, io ti dico, alzati\"\u201d. La fanciulla dodicenne si alz\u00f2 e cammin\u00f2, restituita alla vita e Ges\u00f9 ordin\u00f2 di darle da mangiare.\nI resoconti degli evangelisti non sono, per\u00f2, concordi in merito alla richiesta fatta da Giairo e al momento in cui questa viene fatta. Secondo infatti i vangeli di Marco e Luca (; ), Giairo chiede a Ges\u00f9 di seguirlo alla propria casa per guarire la figlia malata, che morir\u00e0 solo mentre si recano da lei; secondo invece il Vangelo di Matteo (), quando Giairo parla con Ges\u00f9, sua figlia \u00e8 gi\u00e0 morta e gli chiede quindi di venire a casa sua per resuscitarla e, sempre nella versione redazionale matteana, a differenza degli altri sinottici, quando \"Ges\u00f9 e i discepoli seguono il padre della piccola fino a casa, non si fa parola di \u00abintermediari\u00bb di alcun tipo [...] non ci sono rappresentanti, legazioni o avversari\"."}
{"id": "1664813", "revid": "216354", "url": "https://it.wikipedia.org/wiki?curid=1664813", "title": "Ammonio il Peripatetico", "text": ""}
{"id": "1664818", "revid": "15756", "url": "https://it.wikipedia.org/wiki?curid=1664818", "title": "Episodi di Private Practice (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Private Practice, per 22 episodi complessivi.\nNegli Stati Uniti, la seconda stagione \u00e8 stata trasmessa a partire dal 1\u00ba ottobre 2008 sul network ABC.\nIn Italia, la seconda stagione \u00e8 stata trasmessa in prima visione assoluta dal 26 gennaio 2009 al 22 giugno 2009 su Fox Life di Sky, con un episodio a settimana. In chiaro, invece, \u00e8 trasmessa da Rai 2 dal 12 giugno 2010.\nCose di famiglia.\nTrama.\nLa clinica ha subito molti cambiamenti: Dell \u00e8 diventato ambientalista, cambiando tazze del caff\u00e8, penne e camici; Pete chiede ad Addison di uscire e lei le risponde che deve pensarci; Violet organizza il solito viaggio con Cooper, che per\u00f2 la evita.\nIn clinica Cooper visita un ragazzino che gli confida che vuole avere rapporti con la sua ragazza. Cooper sa che il ragazzo ha l'HIV e si trova combattuto tra la decisione di rivelarlo al ragazzo andando contro la volont\u00e0 dei genitori, o non dirgli niente e rischiare di far ammalare la ragazza. Naomi e Addison si occupano di una donna che le supplica di far nascere la sua bambina prematura di sei mesi, per poter prelevare del sangue dal cordone ombelicale e poter curare il primogenito dalla leucemia; dopo varie discussioni etiche e moraliste, Addison far\u00e0 nascere la bambina e riuscir\u00e0 a tenerla in vita.\nViolet capisce che c'\u00e8 qualcuno nella vita di Cooper. Il quale cerca di nuovo di convincere Charlotte a rivelare a Violet riguardo alla loro relazione, ma Charlotte rifiuta.\nNaomi, durante una discussione con Addison, le rivela che la clinica versa in brutte acque oppressa da debiti e le fa promettere di non dire niente a nessuno. Dell intanto, cerca per tutto il giorno di parlare con Naomi, che lo evita; alla fine il ragazzo le dice di aver scoperto i debiti e rassegna le dimissioni. Addison allora va nell'ufficio di Sam e gli racconta della situazione economica della clinica, affermando che lui \u00e8 l'unico che pu\u00f2 affrontare Naomi. Il giorno dopo, egli indice una riunione dove spiega agli altri i problemi economici dell'Oceanside, e dichiara che d'ora in avanti sar\u00e0 lui a occuparsi della clinica. Naomi sconcertata si alza e in lacrime esce.\nSegreti.\nTrama.\nDopo aver detto a Sam del segreto di Naomi sui problemi economici della clinica, Naomi non rivolge pi\u00f9 la parola ad Addison e a Sam se non per motivi di lavoro. Addison e Naomi sono impegnate per far rimanere incinta una coppia giovane ma scoprono che i due oltre che marito e moglie sono in realt\u00e0 fratello e sorella, i propri genitori erano ricorsi alla inseminazione artificiale, ma nonostante questa sconcertante rivelazione i due vogliono lo stesso continuare la loro relazione e chiedono ad Addison di chiudere le tube della ragazza. Cooper continua a mentire a Violet sulla sua relazione con Charlotte e sta male per questo, anche Violet sta male e si sfoga con Pete, durante una seduta con una macchina nuova acquistata da Pete per \"succhiare il grasso\".\nLa coppia in cura con Addison e Naomi parla con loro della scelta fatta, dato che Addison si trova contraria e durante la discussione il ragazzo si tradisce confidando che lui sapeva gi\u00e0 tutto del loro legame di sangue, la ragazza allora sconvolta decide di lasciarlo, anche se lui non si rassegna. Cooper. che ha preso i pidocchi da dei suoi pazienti chiede a Violet una mano per toglierli e mentre lei gli fa lo shampoo le confida che si frequenta con Charlotte, dicendole anche che glielo sta dicendo perch\u00e9 gli faceva male tenere questo segreto con lei e anche perch\u00e9 sente che si sta innamorando di Charlotte.\nTutto il team si trova in difficolt\u00e0 per la nuova gestione di Sam e decide di fargli capire che i pazienti sono come una famiglia e non solo \"soldi\", lui si convince e chiede fiducia a tutti.\nAddison triste per la rottura dell'amicizia con Naomi chiama il poliziotto lasciandogli un messaggio abbastanza stupido in segreteria e pensa di averlo \"perso\" quando riattacca.\nLa puntata finisce con Addison e Sam che parlano della situazione affacciati ai rispettivi balconi, nel frattempo arriva Naomi che sembra voler andare da Addison, ma che cambia idea quando li vede affacciati che parlano e va da Sam, gli dice che \u00e8 furiosa e baciandolo gli dice che praticher\u00e0 solo rapporti sessuali feroci.\nNiente di cui parlare.\nTrama.\nAddison va in ospedale per una caduta. Qui, incontra Dell e scopre che ora il ragazzo lavora l\u00ec. Intanto, Charlotte occupa tutta la giornata di Addison per farla operare. La dottoressa ora si sente nuovamente viva per avere tanti pazienti in un giorno solo e, visto il suo entusiasmo, Charlotte ne approfitta per offrirle un nuovo posto di lavoro. All'ora di pranzo, Addison incontra Kevin e, insieme pranzano per poi darsi un appuntamento. Addison, finita la pausa, torna in sala operatoria, ma capisce che quella non \u00e8 pi\u00f9 la sua vita e rifiuta la nuova proposta di lavoro. Tornata in ufficio, nonostante l'ostilit\u00e0 che si \u00e8 creata dopo la sua confessione a Sam, Addison trova Pete d'accordo con lei e, dopo aver parlato con l'amico ritrovato, Addison si fa forza e confessa a Naomi di aver visto Dell in ospedale.\nViolet ha un colloquio con una donna che le chiede dei sonniferi. Violet capisce subito che qualcosa non va e riesce a far confessare la donna la quale dice di avere paura di suo figlio, considerandolo sociopatico e, confessa inoltre, che dopo la morte del padre ha ucciso il suo cane. La donna spaventata e in lacrime, riesce a farsi convincere e porta suo figlio da Violet. Il ragazzo, nonostante le pressioni di Violet, non parla e se ne va dopo non aver detto una parola. Violet preoccupata per il comportamento del ragazzo, si reca a scuola per parlare con compagni e insegnanti. All'uscita della scuola per\u00f2, incontra il ragazzo il quale, in preda alle lacrime, confessa tutto: ha ucciso il cane che era malato, non riusciva pi\u00f9 a vederlo soffrire e, inoltre, sapeva che le cure costavano molto e loro, dopo la morte del padre, non godevano pi\u00f9 di un benessere economico.\nPete ha a che fare con un vecchio amico, capo dei pompieri. L'uomo, riporta delle ferite lievi, ma confessa a Pete un segreto che si porta dentro da molto: sotto gli indumenti porta la \"lingerie\" femminile, solo cos\u00ec si sente vivo. Pete, dopo aver rassicurato l'amico, lo saluta e lo lascia andare. Poco dopo, l'uomo viene ricoverato di corsa in ospedale per delle ustioni riportate durante il lavoro. Pete accorre subito, richiesto esplicitamente dall'uomo, ma mentre lo sta curando, ecco che di fronte all'uomo, preoccupati, si schierano i compagni pompieri, che scoprono il segreto dell'uomo. Vergognandosi, l'uomo pensa che tutta la sua vita lavorativa sia finita, ma fortunatamente Pete riesce a farlo ragionare e lo rincuora.\nTra Sam e Naomi \u00e8 rinata un'intensa vita sessuale, nonostante ora al comando ci sia Pete. La cosa per\u00f2 non \u00e8 ben vista da Violet che sconsiglia all'amica di continuare su questa strada. Pi\u00f9 tardi, dopo aver scoperto che Dell lavora all'ospedale, Naomi va a trovarlo e gli chiede di tornare a lavorare con loro, trovando per\u00f2 il ragazzo contrario. Tornata in ufficio, e dopo aver parlato con Violet, Naomi capisce che probabilmente l'amica ha ragione e che Sam la sta solo sfruttando. Cos\u00ec, decisa, Naomi va in ufficio da Sam e tra i due scoppia una furiosa lite. Proprio in quel momento arriva Dell che presenta le sue richieste per riprendersi il posto e, solo grazie all'aiuto di Naomi, Sam accetta di riprendere il ragazzo a lavorare.\nIntanto, Cooper continua la sua relazione sessuale con Charlotte.\nPassato e futuro.\nTrama.\nAddison, appoggiata da tutto lo studio, decide di rinchiudere Sam e Naomi in una stanza per farli parlare e chiarire, per poter far tornare tutto come prima. Poco dopo, i due escono dalla stanza e comunicano la loro scelta: far votare allo studio chi sar\u00e0 il nuovo capo. Sconvolti per la decisione di Sam e Naomi, tutti si ritrovano a parlare quando arriva alla Oceanside una donna che porta con s\u00e9 Pete: \u00e8 Meg, dalla quale poi Addison e Violet scopriranno cose molto interessanti sul passato da medico di Pete.\nCooper intanto, ha a che fare con un bambino autistico che, all'et\u00e0 di quattro anni ha smesso di parlare. Cooper comincia a fare le sue analisi quando per\u00f2 la madre lo riconosce e capisce che l'aveva visto su di un sito per incontri tra adulti e, ritenendolo un pervertito, porta via il suo bambino. Cooper per\u00f2 va da Charlotte per raccontarle l'accaduto e trova l'appoggio della donna che lo spinge a continuare le sue ricerche. Durante la giornata, Cooper capisce che probabilmente non si tratta di autismo e lo va a comunicare alla donna. L'indomani, si presenta in studio la donna con il bambino che si apprestano alle cure consigliate da Cooper. Poco dopo, il bambino torna a parlare: Cooper \u00e8 riuscito a guarirlo. Tornato a casa, Cooper \u00e8 con Charlotte e decide di rimandare il rapporto sessuale per conoscersi meglio.\nAddison ha un nuovo caso: una ragazza di famiglia musulmana, si presenta allo studio per tornare vergine. Inizialmente contraria, Addison viene un po' mossa dalla sua posizione dopo aver scoperto che la ragazza vuole subire l'operazione a seguito di una violenza per poter poi sposarsi con un uomo che non ha mai conosciuto nel suo paese. Dalle prime analisi per\u00f2, si scopre che in realt\u00e0 la ragazza non ha subito violenza, bens\u00ec era consenziente: la ragazza confessa infatti di avere un ragazzo in America che per\u00f2 i suoi genitori non accetterebbero mai. Addison, ferma sulla sua decisione di non operare, ne parla con gli altri e, decide cos\u00ec di far parlare la ragazza con la madre. Nonostante il colloquio tra le due, la decisione rimane ferma sull'operazione e cos\u00ec, Addison si trova costretta ad operarla, nonostante la ragazza non sar\u00e0 felice.\nLa giornata \u00e8 finita ed \u00e8 ora delle votazioni: a gran sorpresa, tutto lo studio vota per Addison. Ora il nuovo capo sar\u00e0 lei. Quando tutti se ne stanno per andare, Naomi e Sam si ritrovano insieme, e tra loro accade qualcosa: i due si ritrovano a baciarsi. Tornata a casa, Addison chiama Kevin e capisce che non c'\u00e8 motivo per aspettare e che lei si sente pronta: i due finiscono per fare l'amore.\nLasciar andare.\nTrama.\nAddison, come nuovo capo, cerca dei miglioramenti per aumentare il profitto del posto. Successivamente, grazie a Dell, scopre che ci sono delle parcelle non pagate, e soprattutto che Sam e Naomi sono in possesso del quarto piano che per\u00f2 non vogliono dare in affitto perch\u00e9 quello era il loro primo sogno, e ora che sembra che tra loro stia tornando tutto come prima, non possono abbandonare e lasciare quel piano. Intanto, tutta l'\u00e9quipe \u00e8 impegnata con una paziente, Jenna, che vuole rimanere incinta in quanto sta per morire. Addison per\u00f2, venuta a conoscenza della situazione, si impone e dice di essere contraria a questo in quanto, la ragazza \u00e8 malata e in un futuro, quel bambino crescerebbe da solo. Poco dopo, Addison incontra il marito della ragazza con il quale parla e, scopre che lui \u00e8 titubante. Proprio mentre sta avvenendo l'inseminazione, interviene il ragazzo che dice che non se la sente e dice che \u00e8 grazie ad Addison se l'ha capito. La cosa degenera e ora Naomi \u00e8 ancora pi\u00f9 arrabbiata con l'amica, ma questa volte trova Pete a sostenere Addison. Poco dopo, ecco che torna Jenna che dice di volere ancora quel bambino e di cercare quindi un donatore, nonostante ci\u00f2 non sia possibile. Solo dopo aver parlato con Addison e capito la situazione, Naomi parla con la ragazza e le confessa che non pu\u00f2 farlo e, in quell'istante arriva il ragazzo con Pete che dice alla moglie di voler stare con lei, ma di non essere pronto per un figlio. A fine giornata, Naomi si ritrova a parlare con Sam, al quale dice di non poter continuare la loro storia, e che \u00e8 ora di lasciarsi andare. All'ascensore, Naomi incontra Addison e le dice di poter dare in affitto il quarto piano, cosa che lei ha gi\u00e0 fatto.\nViolet, sentendosi ancora tradita da Cooper che ormai \u00e8 preso da Charlotte, si incontra con la sua migliore amica di college che ora \u00e8 candidata alle elezioni. La donna chiede all'amica un grande favore: far sparire le sue cartelle mediche che mostrano che, da giovane, per difendersi uccise la madre e venne sottoposta a elettroshock. Violet \u00e8 titubante e, in ufficio, trova Cooper pronto ad ascoltarla, ma che, ovviamente, vuole dissuaderla dall'assecondare l'amica. Violet invita a pranzo l'amica che per\u00f2 non reagisce bene e rinfaccia a Violet di esserle stata vicina in passato. Toccata da ci\u00f2, Violet va in ospedale dove, grazie anche all'aiuto di Charlotte nonostante le pressioni di Cooper, riesce a prendere le cartelle. Pensando di fare la cosa giusta, Violet si reca dall'amica, ma quest'ultima decide di distruggere tutto. Ancora sotto shock, Violet torna in ufficio e piange sulla spalla di Cooper, che preferisce ascoltare l'amica piuttosto che controllare i risultati del test dell'HIV fatto con Charlotte a dimostrazione che la loro storia sta diventando importante per entrambi.\nPete intanto, si scopre innamorato di Meg alla quale chiede di rimanere o comunque, di tornare da lui non appena rientri dal Ghana.\nFiducia.\nTrama.\nLa storia tra Addison e Kevin va alla grande, fino a quando lui le dice \"ti amo\". Al lavoro, Addison si sfoga con Naomi per la sua paura per quelle due parole. Al lavoro, Addison ha come paziente una giovane donna che, con il marito, spera tanto di avere una bambina. L'ecografia mostra che veramente i due aspettano una bambina ma, purtroppo, la bimba ha una malformazione cardiaca che porta dei problemi. Poco dopo, si presenta l'uomo con un'altra donna: anche lei \u00e8 sua moglie. Anche la seconda moglie \u00e8 incinta e cos\u00ec, l'uomo ha paura che questa malformazione possa averla anche lei. Addison, per etica professionale visita la donna che risulta sana, ma per morale, sgrida l'uomo. Pete, che con lei assiste alle donne, le vieta di parlare della bigamia dell'uomo, ma Addison aggira l'ostacolo e fa s\u00ec che, l'indomani, le due donne si ritrovino insieme nella stessa stanza. Tornata a casa, stremata, Addison parla con Kevin il quale per\u00f2 deve andarsene per lavoro. Addison, ossessionata le controlla il telefono e decide di seguirlo. Scopre cos\u00ec che veramente Kevin era al lavoro, ma viene scoperta e arrestata, deludendo molto Kevin. L'indomani ecco che le due donne, come previsto, si incontrano e scoprono cos\u00ec di essere sposate con lo stesso uomo e, sentite le urla, intervengono Addison e Cooper che scoprono che a una delle due si sono rotte le acque. La donna comincia il travaglio e, in un momento di gioia e dolore, le due donne si ritrovano vicine e amiche entrambe convinte di non voler pi\u00f9 vedere il marito. La sera a casa, Addison \u00e8 triste per quello che ha fatto, ma ecco che suona al campanello Kevin: i due parlano e si ritrovano di nuovo insieme.\nSam, Cooper e Pete sono a bere in un bar quando vedono Charlotte. Cooper, forse un po' ubriaco, si avvicina alla donna e, insieme, escono lasciando senza parole Pete e Sam. L'indomani, tutti si riuniscono e, mettendo in mezzo Violet, scoprono che Cooper \u00e8 fidanzato con Charlotte. Cooper, un po' intimidito, se ne va. Poco dopo viene raggiunto da Violet contro la quale sfoga la sua rabbia incolpandola per aver parlato. A casa, Cooper incontra Charlotte alla quale racconta di aver detto tutto ai suoi amici e che ora le cose sono serie, trovando stranamente Charlotte non contraria.\nSam e Naomi seguono il caso di un'anziana coppia loro paziente. L'uomo, innamorato della moglie ora affetta da alzheimer, si rifiuta di mandarla in una casa di cura nonostante i problemi contro cui va: la donna non vuole prendere le sue pillole e solo la vista di Ellen, sua sorella defunta che riconosce in Naomi, accetta di prenderle. Dopo la visita, i due vanno a casa ma, poco dopo, Sam e Naomi vengono chiamati dall'ospedale: i due anziani sono stati ricoverati dopo una caduta. Dalle analisi fatte alla donna, Naomi pensa che non possa essere alzheimer e richiede, ed ottiene, il permesso per una cura grazie alla quale anche se per poco, potr\u00e0 tornare lucida. Pochi istanti dopo l'esperimento, la donna si sveglia e riconosce suo marito, al quale chiede di essere rinchiusa per potersi far curare. L'uomo, a malincuore, la porta nella casa di cura sotto gli occhi di Naomi e Sam che comprendono quando forte e grande sia il loro amore.\nIntanto allo studio, i lavori provenienti dal quarto piano stanno diventando sempre pi\u00f9 insopportabili tanto che Violet, stanca, decide di andare a lamentarsi con i nuovi, misteriosi, proprietari. Scesa, Violet si trova di fronte Charlotte, rimanendo allibita anche perch\u00e9 la donna non ha detto a Cooper che sar\u00e0 lei la nuova concorrenza. Infuriata, Violet minaccia Charlotte di andare a parlare lei stessa con Cooper. L'indomani, Violet scopre che Cooper \u00e8 ancora all'oscuro di tutto e lei \u00e8 in difficolt\u00e0 con l'amico. Violet sta per confessare tutto a Cooper quando per\u00f2 scopre che l'amico \u00e8 veramente felice con Charlotte e cos\u00ec, contenta per lui, torna a parlare della loro amicizia senza nominare Charlotte e il suo lavoro.\nDell, impegnato con il lavoro, chiede ad Addison un ufficio per s\u00e9, ma la donna dice che presto gliene trover\u00e0 uno. Il ragazzo per\u00f2, riesce a liberarsi uno spazio da s\u00e9 e, il pomeriggio, viene scoperto da Addison e Naomi nel suo nuovo \"ufficio\" dove sta giocando con una bambina. Solo dopo, Dell confessa loro che quella \u00e8 sua figlia e che ora \u00e8 con lui perch\u00e9 sua madre, tossico-dipendente, \u00e8 ricaduta nel tunnel della droga.\nTentati dalla fede.\nTrama.\nAddison torna a casa con Kevin e trovano la porta aperta. Pronto per mettere in fuga il probabile rapinatore, Kevin entra, ma dentro Addison trova Archer, suo fratello. L'indomani, mentre Addison sta raccontando dell'accaduto, Archer si presenta in ufficio riscuotendo successo tra Naomi e Violet. La sera, durante una festa, Archer e Naomi finiscono per copulare e, il giorno dopo, Sam lo viene a sapere, cosa che fa nascere in lui la gelosia.\nViolet deve occuparsi di un caso molto delicato che sconvolge la quiete dell'Oceanside: il suo nuovo paziente sar\u00e0 un uomo accusato di stupro plurimo su minori. Inizialmente Violet prova a difendere l'innocenza dell'uomo andando contro l'opinione dei colleghi, ma alla fine si convince anche lei che l'uomo non \u00e8 poi cos\u00ec innocente e innocuo. Poco dopo, Violet cerca l'aiuto di Cooper per risolvere il caso, ma scopre che l'amico \u00e8 ancora ignaro dei progetti di Charlotte e, alla fine, Violet non riesce pi\u00f9 a mantenere il segreto svelando tutto all'amico. Cooper, indignato, si infuria con Violet e va da Charlotte alla quale fa una scenata per poi lasciarla.\nAddison, \u00e8 occupata con una coppia che aspetta dei bambini: la donna \u00e8 infatti incinta di tre gemelli. Dall'ecografia per\u00f2 appare qualche anomalia in uno dei bambini che potrebbe essere eliminata con un'operazione, ma la donna si rifiuta in quanto pensa che la volont\u00e0 di Dio far\u00e0 s\u00ec che i suoi bambini nascano sani. La coppia se ne va ma, poco dopo, Addison viene chiamata dal pronto soccorso: la donna \u00e8 in gravi condizioni e, uno dei tre bambini \u00e8 morto. Ora la donna si convince a farsi operare in quanto quella non pu\u00f2 essere la volont\u00e0 di Dio. Finita l'operazione, due dei tre bambini sono sani e salvi. Mentre \u00e8 in ospedale, Addison viene chiamata da un collega di Kevin: l'uomo \u00e8 stato ferito ed \u00e8 in sala operatoria. L'operazione \u00e8 andata bene, ma ora Kevin dovr\u00e0 stare a riposo. A casa, Addison trova il fratello, al quale dice che deve andarsene. Poco dopo, va da Naomi per stare con la sua migliore amica.\nDell, sconvolto ancora per il caso di Violet, decide di chiederle aiuto: vuole un ottimo avvocato per ottenere la custodia della figlia.\nIntanto Pete, scopre che Meg \u00e8 tornata dal Ghana per stare l\u00ec con lui e che prover\u00e0 a smettere di fumare.\nDiritto di scelta.\nTrama.\nIl caso di una coppia da sempre paziente della Oceanside, divide lo studio: il marito ha assassinato la moglie dicendo che fu lei a chiederglielo. Ora Violet e Sam si ritrovano ad essere \"rivali\": Violet crede all'innocenza dell'uomo mentre Sam pensa che sua moglie, pur essendo malata, non avrebbe mai chiesto di morire. I due si trovano spesso a discutere delle loro posizioni, chiedendo anche il parere degli altri. Infine, nonostante la fiducia di Violet, la donna riesce a far confessare l'uomo che racconta di averla uccisa perch\u00e9 non riusciva pi\u00f9 a sopportarla.\nNel mentre, Addison si trova di fronte un caso particolare: una donna, in coma, aspetta un bambino che, dopo dei controlli, risulta sofferente ed Addison vorrebbe fare un cesareo, ma il marito, avendo sentito di una donna che in coma durante il parto, naturale, si era ripresa, non d\u00e0 il suo permesso. Ora Charlotte ed Addison si trovano con le mani bloccate ed hanno paura che il bambino possa morire da un momento all'altro. Messa sotto pressione da Addison, Charlotte trova una soluzione legale: la donna, non sposata, \u00e8 sotto la custodia dei genitori e cos\u00ec, questi ultimi, favorevoli alla nascita del nipote, accettano la proposta di Addison. Nonostante l'uomo sia contrario, non appena vede il bambino, si rende conto di amarlo e accettarlo nonostante tutto.\nIn ufficio, si presenta Meg destando meraviglia in tutti, soprattutto in Pete. Viene comunicato a tutti che da quel momento in poi, per aumentare i fondi, Meg lavorer\u00e0 con loro. Con l'aiuto di Dell, Meg riceve la prima paziente: la ragazza parla con Dell e gli dice che vuole abortire. Sconvolto dalla cosa, Dell manda via la ragazza e va a lamentarsi con Naomi ed Addison. Le donne, trovandosi su fronti diversi, grazie all'aiuto di Violet capiscono che l'aborto \u00e8 comunque una scelta propria. Poco dopo, la donna torna per portare a termine l'aborto.\nCooper, convinto della sua scelta, non cede alle richieste di Charlotte e continua a non rivolgerle parola e, addirittura, la rifiuta nonostante lei fosse andata a casa sua.\nAddison torna felice a casa dove ad aspettarla c'\u00e8 Kevin.\nSapere quando ritirarsi.\nTrama.\nCharlotte inaugura il suo nuovo studio aumentando cos\u00ec la concorrenza con l'Oceanside. Alla festa per l'inaugurazione vanno anche Pete e Sam che adocchiano dei pazienti. Attirano cos\u00ec un grande ciclista ma, mentre lo stanno curando, interviene la moglie chiedendo ai due di fermarsi in quanto l'uomo ha un problema cardiaco che potrebbe farlo morire. Nonostante le lamentele, l'uomo \u00e8 convinto di gareggiare, e cos\u00ec far\u00e0. Durante la gara, Pete e Sam lo seguono via internet e, felici, scoprono che l'uomo vince ma, a fine gara qualcosa non va. I due corrono in ospedale, ma trovano l'uomo morto.\nAddison intanto, ha a che fare con una paziente con un cancro ovarico ad uno stadio molto avanzato e l'unica soluzione per salvarla \u00e8 lo svuotamento, ma la donna \u00e8 contraria: vuole avere un bambino. Guardando la cartella della donna, Addison scopre che la falsa speranza della gravidanza \u00e8 stata data alla donna da un medico che lavora per Charlotte. I due hanno un alterco e si scopre che la donna ha rifiutato le cure di Addison per prestarsi alle cure del nuovo dottore di Charlotte. Alla notizia per\u00f2, Addison si rifiuta di dare le cartelle della sua paziente alla concorrenza, incontrando per\u00f2 le lamentele della donna che, alla fine, la convince a farsi dare i suoi documenti. Tornata a casa, Addison trova Kevin in procinto di uscire e ci\u00f2 crea una furiosa reazione nella donna, che preferisce andarsene piuttosto che litigare. L'indomani, Charlotte si ritrova obbligata a richiedere l'aiuto di Addison per la paziente che aveva rifiutato le sue cure, la quale, purtroppo, ha avuto delle complicazioni e ha urgente bisogno di essere operata. Durante l'operazione, Addison, assistita dal dottore rivale, scopre che il tumore sembra essere sparito. Finita l'operazione, la donna si riprende e, si scopre che il tumore si \u00e8 ridotto, ma la donna decide di operarsi. A casa, Addison trova Kevin ad aspettarla.\nIntanto, Cooper decide di liberarsi completamente dei ricordi di Charlotte restituendole tutte le sue cose. Durante la discussione tra i due per\u00f2, Cooper comincia a sospettare che Charlotte sia incinta. A casa, la donna continua a dare di stomaco e, forse, sorge in lei qualche dubbio, tanto da fare il test di gravidanza. Mentre aspettano i risultati, Charlotte e Cooper si ritrovano a parlare di probabili nomi per un eventuale figlio per poi per\u00f2, scoprire, con qualche risentimento, che il test risulta negativo. Nonostante ci\u00f2 per\u00f2, Cooper non cambia idea e non torna con lei.\nDell, continua con il suo praticantato e, mentre sta facendo un'ecografia entra in confidenza con la ragazza che gli confessa di voler dare il suo bambino in adozione. Questo, fa venire un'idea al ragazzo che la propone a tutti per aumentare gli introiti dello studio: l'adozione, fare cio\u00e8 da tramite tra le donne che vogliono dare in affidamento i loro bambini e quelle famiglie che vogliono adottare. Cos\u00ec facendo aumenterebbero i pazienti di Cooper, di Violet. L'indomani, l'idea di Dell comincia a realizzarsi: la paziente di Dell si appresta ad un colloquio con Violet e, dopo il colloquio tocca alla probabile nuova famiglia. Infine, la coppia si incontra con la ragazza creando cos\u00ec, una reale nuova opportunit\u00e0 per lo studio.\nViolet decide di accettare l'invito dello psichiatra del nuovo studio e, a fine serata, i due finiscono a letto insieme dove lui per\u00f2, ha qualche problema di erezione. L'indomani, Violet va a parlare con Pete il quale le d\u00e0 un rimedio per l'uomo. Violet cos\u00ec, invita di nuovo l'uomo il quale per\u00f2, le dice che lei \u00e8 troppo per lui e che non se la sente di intraprendere una storia. A fine serata, Violet si ritrova con Pete e tra i due scatta l'attrazione che li porta a cedere sessualmente.\nMondi diversi.\nTrama.\nCooper, arrivati in ufficio, capisce che Violet ha avuto un rapporto sessuale con qualcuno, ma l'amica, non vuole parlarne. Preso dal suo lavoro, Cooper si occupa di un bambino diabetico. Durante la visita, Cooper si accorge che la macchinetta per l'insulina collegata al corpo mediante una cannula, ha fatto infezione al bambino cos\u00ec, preoccupato, Cooper comincia a fare delle domande al bambino che confessa di dormire in macchina con il padre. Cooper chiama allora l'uomo che confessa di aver perso il lavoro e non potersi permettere una casa e che non pu\u00f2 aspettare il tempo necessario all'arrivo della nuova macchinetta perch\u00e9 lo aspetta un colloquio di lavoro. Dopo una breve discussione per\u00f2, Cooper convince l'uomo a rimanere. Per cercare una nuova macchinetta, Cooper d\u00e0 il codice dell'attuale scoprendo che appartiene ad un bambino rapito. Sconvolto dalla notizia, Cooper parla con il bambino che racconta di essere fuggito con il padre che fu l'unico a credergli quando raccont\u00f2 degli abusi subiti dal compagno della madre che, dopo la morte di quest'ultima, si trasfer\u00ec definitivamente a casa loro. Mentre i due stanno parlando, il bambino ha una crisi e sviene. Subito Cooper lo porta in ospedale dove riescono a salvarlo. Cooper, combattuto dal chiamare o meno la polizia, decide, nonostante tutto, di seguire la volont\u00e0 del bambino. Poco dopo per\u00f2, Charlotte informa Cooper che ha chiamato lei la polizia e che stanno arrivando. Infuriato, Cooper corre dai suoi pazienti e li fa fuggire. Tornato in ufficio, Cooper riceve la visita di Charlotte che lo informa di averlo coperto per evitare di fargli perdere il lavoro.\nIntanto, Addison si occupa di una sua vecchia paziente che, durante la visita, le dice di aver trovato il modo per fare parecchi soldi: la squillo. Sconvolta dalla notizia, Addison cerca di dissuaderla, ma riceve in cambio una moltitudine di pazienti. Durante una paura, Addison parla del suo caso agli altri, trovando per\u00f2 tutto lo studio contro. Tornata a casa, Addison ha una discussione con Kevin dopo che quest'ultimo ha scoperto che lei ha mandato una donna delle pulizie a casa sua. Mentre i due stanno parlando, Addison viene chiamata dalla sua paziente che le dice di essere stata picchiata. Addison accorre sul posto con Sam e i due trovano la ragazza in gravi condizioni. Subito viene portata in ospedale dove Addison capisce che la ragazza vuole continuare a fare quel lavoro e non vuole parlare con i suoi genitori. Solo dopo un colloquio con gli altri, Addison comunica alla ragazza che non potr\u00e0 pi\u00f9 essere il suo medico. Tornata a casa, Addison trova Kevin sul ciglio della porta che le comunica di tornare a casa sua e la ripaga per i lavori fatti a casa sua.\nAll'Oceanside si presenta un dottore del nuovo studio che vuole parlare con Naomi. Incuriosita, va da lui che gli mostra delle radiografie di una paziente malata di cancro che, grazie alle sue cure, \u00e8 ora guarita e vorrebbe avere un figlio. Il dottore chiede quindi a Naomi collaborazione e di lavorare con lui. Inizialmente titubante, Naomi trova contrari anche Sam ed Addison. L'indomani, in ufficio si presentano il dottore e la sua paziente che ha un colloquio con Naomi. La donna riesce a convincere Naomi, tanto che quest'ultima comunica di voler affrontare questo nuovo caso.\nPete, dopo aver avuto un rapporto sessuale con Violet, si trova in difficolt\u00e0 con la donna che, nonostante la sua confessione, non viene creduta da Cooper. Pete e Violet si ritrovano in ascensore e tra i due si sviluppa una forte attrazione che viene bloccata solo dall'apertura delle porte. Usciti dall'ascensore, Pete viene preso da Meg che lo bacia. I due, la sera vanno a cena e Meg capisce che qualcosa in Pete non va, ma l'uomo nega. Tornato in ufficio, Pete parla con Violet dell'accaduto e, mentre la donna lo sta accusando di essere un traditore, i due finiscono nuovamente per baciarsi. Proprio in quell'istante, entra Meg che, su tutte le furie fa una scenata a Pete.\nContaminazioni.\nTrama.\nNaomi si trova ancora alle prese con la paziente di Wyatt che vuole rimanere incinta, ma la ragazza \u00e8 troppo debole per mantenere nel suo corpo un embrione e quindi un futuro bambino. Riguardo alla questione di \"lavorare con il nemico\" Addison \u00e8 contraria, ma sostiene comunque l'amica. Poco dopo, Addison viene contattata sia da Wyatt sia da Naomi per aiutare la donna a fare un trapianto ovarico per poter sostenere una gravidanza. Alla proposta, Addison, anche sconvolta dall'amica, risponde con un secco no. Solo successivamente, si convincer\u00e0 che ognuno ha diritto a una possibilit\u00e0 e decide di operare la donna. Durante l'operazione per\u00f2, qualcosa va storto e la ragazza ha una forte emorragia dovuta alla poca resistenza delle pareti dell'utero della donna, dopo la chemioterapia. Addison, vista la situazione, si trova costretta ad interrompere l'operazione e a chiudere la donna. Usciti dalla sala operatoria, Wyatt dice ad Addison che probabilmente non ha dato il suo massimo perch\u00e9 quella non era una sua paziente, bens\u00ec sua...dell'uomo che lei odia profondamente. A fine giornata, turbata per quanto \u00e8 successo e per quanto le \u00e8 stato detto, Addison si confida con Naomi la quale per\u00f2 le conferma che lei ha fatto tutto il possibile e che deve rilassarsi. Tornata a casa, spinta dalle parole dell'amica, Addison fa il primo passa e chiama di nuovo Kevin.\nCooper, ha a che fare con un bambino che mostra i sintomi del morbillo. Preoccupato per tutto lo studio medico, Cooper fa chiudere lo studio e mette in quarantena tutti i pazienti per vedere chi \u00e8 stato contagiato. Preoccupato non solo per il piccolo paziente, ma anche per il fratellino, Cooper consiglia alla madre di far fare il vaccino al bambino, ma la donna si rifiuta dopo l'esperienza avuta con l'altro figlio, che secondo lei era diventato autistico in seguito al vaccino. Ora Cooper, riunitosi con tutti gli altri, si trova di fronte un muro visto che non pu\u00f2 scavalcare la madre del bambino. Dopo aver riaperto lo studio, la madre del bambino torna da Cooper, preoccupata per la febbre alta del figlio. Cooper, allarmato corre in ospedale dove, dopo le prime cure prestate al bambino, prova a convincere Charlotte a farsi aiutare nella battaglia del vaccino. Mentre i due stanno discutendo, il bambino che sembrava stesse migliorando, ha una crisi improvvisa: la situazione precipita fino a che il cuore del bambino non smette di battere, sotto gli occhi impotenti della madre. Cooper, in preda alla rabbia, esce dalla stanza e si dirige dal fratellino del bambino e, nonostante le urla contrariate della madre, gli fa il vaccino. Sconvolto ancora per la perdita del piccolo paziente, Cooper trova una spalla su cui piangere in Charlotte.\nIntanto, dopo l'allarme morbillo, Sam si trova costretto a chiamare il servizio sanitario che manda all'Ocean side un controllo. Si presenta all'ufficio Sonia che Sam reputa essere una fredda donna che vuole in tutti i modi distruggerlo. La donna, mette alla prova la prontezza di soccorso di Sam e dello studio e, quando vede che Sam ha fatto tutto il suo possibile e subisce anche le accuse di quest'ultimo, si sfoga con l'uomo dicendo che quello \u00e8 il suo lavoro e non lo fa per punire nessuno o per divertirsi. Sam, capendo la donna, si scusa con lei e, trovando una bella persona, la sera escono insieme.\nDell si sta occupando di Betsy mentre la madre sta cercando lavoro quando va nel panico all'allarme morbillo in quanto non sa se la bambina \u00e8 stata vaccinata. Prova a rintracciare la sua ex che per\u00f2 non risponde. Solo la sera, la ragazza si presenta e, venendo accusata di essere di nuovo fatta da Dell, si scusa dicendo che stava cercando lavoro. Dell, stanco di questa situazione, dice alla ragazza che vuole l'affidamento esclusivo di Betsy, sconvolgendo la ragazza. La sera per\u00f2, dopo aver parlato con Violet, Dell decide andare dalla ragazza per dirle di voler trovare un punto d'incontro per crescere accanto alla figlia.\nIntanto Violet, felice della sua vita sessuale con Pete, viene nuovamente corteggiata da Sheldon.\nLegami familiari.\nTrama.\nViolet di sveglia dopo aver passato la notte con Sheldon, e arrivata allo studio si confida con Cooper, che si complimenta con lei. Poco dopo, Violet comincia il suo lavoro e incontra una donna la quale, dopo aver avuto un ictus, viene spinta dal figlio a trasferirsi da lui in un altro Stato. La donna per\u00f2 non vuole andarsene e confessa a Violet di avere una relazione che dura da molto tempo, anche prima della morte del marito. L'unico problema \u00e8 confessare al figlio che la sua relazione \u00e8 una relazione omosessuale. Durante una lite tra il figlio e la donna, quest'ultima ha un nuovo attacco e viene ricoverata in ospedale. In ospedale, l'uomo, convintosi ancora di pi\u00f9 di voler portare con s\u00e9 sua madre, la obbliga a confessare tutto: l'uomo, venendo a conoscenza della verit\u00e0, sconvolto se ne va. Per qualche giorno l'uomo non si presenta in ospedale e la donna, triste, viene convinta anche dalla compagna a trasferirsi da lui. Poco dopo, il figlio, dopo aver parlato con Sam, si convince e va dalla madre mostrandole di aver accettato la cosa e le dice che pu\u00f2 rimanere l\u00ec e che sar\u00e0 lui ad andarle a trovare.\nIntanto, Cooper si occupa di una sua vecchia paziente con una malattia congenita. Il suo caso, successivamente, coinvolger\u00e0 anche Addison, Naomi, Pete e, addirittura Wyatt. La bambina, dopo aver fatto delle analisi, risulta molto malata, e visto che anche suo padre e suo fratello hanno la stessa malattia, non possono starle vicino. Addison e Naomi provano a cercare una soluzione per salvare la bambina ed \u00e8 allora che interviene Wyatt: l'uomo comunica ad Addison di aver provato una tipologia di analisi durante un cancro e che potrebbero provare con la bambina. L'\u00e9quipe allora tenta questa nuova opzione, ma i risultati sono negativi: la bambina non ce la far\u00e0. Posto di fronte questa situazione, il padre, conoscendo il rischio che corre, lascia il figlio ad Addison e decide di andare vicino a sua figlia, terrorizzata da quella situazione.\nCooper, dopo aver lasciato il caso nelle mani di Addison, raggiunge Charlotte a casa del padre. Qui, trova la donna distrutta visto che sar\u00e0 lei a dover staccare le spine che tengono in vita il padre. Dopo aver trovato il coraggio, Charlotte saluta per l'ultima volta suo padre. Durante il viaggio di ritorno, in aereo la donna ha una crisi di pianto e trova accanto a s\u00e9 Cooper, pronto a sorreggerla.\nA fine giornata, Violet \u00e8 nel suo ufficio a parlare con Pete quando entra Sheldon: ora Violet si trova costretta a confessare di copulare con entrambi, deludendoli, e ritrovandosi sola.\nAddison, ignorando l'appuntamento con Kevin, va da Wyatt lasciandosi trasportare dalla passione.\nNaomi, preoccupata e gelosa di Sonia, dopo che Maya le ha confessato di trovare la nuova compagna del padre simpatica, la incontra, riscontrando a sua volta che \u00e8 veramente una brava donna.\nNiente di cui aver paura.\nTrama.\nDopo aver passato la notte con Sheldon, al quale non importa della doppia relazione della donna, Violet scopre di essere incinta, ma non sa di chi. Arrivata in ufficio, nonostante il gelo tra lei e Pete, Violet si butta sul lavoro. La donna incontra una sua vecchia paziente, affetta da agorafobia che, a detta della figlia, sta peggiorando tanto da non volere neanche andare al matrimonio di quest'ultima. Violet, prova a convincere la donna che tutto va bene e che non ha niente di cui preoccuparsi tanto da convincerla ad andare al matrimonio. Proprio mentre la donna sta per scendere dalla macchina, la donna viene di nuovo colpita da un attacco di agorafobia e Violet si trova costretta a dover intervenire di nuovo. Dopo una lunga chiacchierata ecco che la donna, accompagnata da Violet, si fa coraggio ed entra in chiesa, riempiendo il cuore della figlia di felicit\u00e0.\nIntanto, Pete riceve la visita di un vecchio amico sia suo che di Sam, medico anche lui, molto malato. L'uomo, comunica ai due che sta per morire e che vorrebbe essere aiutato a morire. Inizialmente contrari, Pete e Sam si ritrovano a casa dell'uomo che sta soffrendo molto. Poco dopo, Pete si convince e porta all'uomo una dose molto elevata di morfina che lo aiuter\u00e0 a morire. Sam per\u00f2, seguendo l'etica medica, deve fermare Pete e d\u00e0 la siringa all'amico dicendogli che loro due casualmente lo perderanno di vista.permettondogli cos\u00ec di morire in pace.\nAddison, sentendosi colpevole per quanto \u00e8 accaduto con Wyatt, non riesce a guardare Kevin e decide cos\u00ec di buttarsi a capofitto nel lavoro. Collaborando con Dell e Naomi, Addison si occupa di un parto di una ragazza che, subito dopo aver partorito dar\u00e0 in affido il suo bambino. Durante il parto per\u00f2, qualcosa va storto e Addison scopre che il bambino ha una malformazione. Alla notizia, la futura famiglia affidataria, si rifiuta di prendere il bambino, sconvolgendo cos\u00ec la ragazza. Subito dopo il parto, la ragazza vede il suo bambino e decide di non volerlo pi\u00f9 dare in affido ma, successivamente capisce che da sola non ce la potrebbe mai fare e cos\u00ec, decide nuovamente di dare il bambino alla famiglia, ora sicura di volere quel bambino.\nCooper, dopo aver passato la notte con Charlotte, si sveglia accanto alla donna la quale gli propone di sposarsi.il giorno stesso.a Las Vegas, sconvolgendo l'uomo. Dopo questa notizia, Cooper va da Violet, chiusa in un armadio e, sedutosi accanto all'amico, le confessa di aver ricevuto la proposta di matrimonio da Charlotte e, a sua volta, Violet confessa all'amica di essere incinta, ma di non sapere di chi.\nA fine giornata, Addison, tornata a casa confessa a Kevin di non poter continuare la loro storia e, dopo averlo lasciato, si reca da Wyatt ma, quando entra nel suo ufficio vi trova suo fratello Archer con Naomi.\nUna seconda chance.\nTrama.\nAddison viene chiamata di corsa dall'ospedale dove ad aspettarla per collaborare al caso trova Archer. La donna da visitare, incinta, ha avuto un ictus durante una lite con il marito, con il quale prima della gravidanza stava per divorziare. La donna viene portata in sala operatoria per sistemare il problema neurologico e Addison \u00e8 l\u00ec accanto al fratello a monitorare il bambino. La donna esce dalla sala operatoria e, nonostante ancora non parli, sembra essere andato tutto per il meglio. L'indomani per\u00f2, la donna ha una nuova crisi e Archer assieme ad Addison, si vede costretto a portarla nuovamente in sala operatoria e, questa volta la fanno partorire mentre Archer cura il problema neurologico. L'operazione va bene e, quando Addison porta il bambino alla donna, il marito si rende conto che ama ancora sua moglie e la famiglia sembra essere stata riunita.\nDell incontra un uomo, evidentemente tossicodipendente, che cerca Pete. Accomodatosi nel suo ufficio, quando arriva Pete trova l'amico in preda ad un'overdose. Pete subito chiama un'autombulanza, ma quando l'uomo si risveglia, in preda a una crisi di panico, di rabbia, spinge Dell contro la libreria di Pete ferendolo, e se ne va. La sera, Pete va a casa dell'uomo dove trova la moglie che confessa all'amico di non vedere pi\u00f9 suo marito da molto tempo. L'indomani, Pete si reca in ospedale per visitare l'amico, il quale confessa di aver usato delle siringhe sporche e, inoltre, dice a Pete di volersene andare. Poco dopo, Pete trova l'amico pronto ad andarsene quando per\u00f2 irrompono nella stanza i servizi sociali, chiamati da Pete stesso.\nNaomi, in collaborazione con Violet, si occupa di una donna che vuole avere il bambino di sua figlia, morta poco prima. Naomi sembra propensa a soddisfare il desiderio della donna, ma Violet si oppone perch\u00e9 sa bene quanto la figlia odiasse la madre. Poco dopo per\u00f2, Violet cambia idea a seguito di una conversazione con la donna che confessa di volere quel bambino per essere una madre migliore. Naomi e Violet ora sono pronte all'operazione quando per\u00f2 la donna sembra ripensarci per paura di fallire di nuovo come madre. Ora toccher\u00e0 a Naomi convincerla e, finalmente l'operazione va a buon termine.\nCooper, l'unico a conoscenza del segreto di Violet, spinge l'amica a confessare tutto sia a Sheldon sia a Pete, ma la donna, dopo aver parlato con entrambi, capisce che nessuno dei due vuole diventare padre e cos\u00ec decide di non dire niente. Cooper allora, visto che l'amica ha bisogno di qualcuno, decide di trasferirsi da lei ma, proprio mentre sta per andare via arriva a casa sua Charlotte, che dopo i ripetuti tentativi dell'uomo di tornare con lei, ha capito di aver sbagliato a mandarlo via ma, quando scopre che Cooper sta andando a vivere da Violet, reagisce male e se ne va.\nSam, dopo non essere riuscito a copulare con Sonia, si confida con Naomi la quale gli consiglia di andare da Pete. L'uomo segue il consiglio e Pete gli d\u00e0 delle erbe che, a sua detta, dovrebbero aiutarlo a rilassarsi. Intanto, nonostante il parere contrario di Addison, Naomi continua a vedere Archer.\nApprovazione.\nTrama.\nL'episodio si apre con Addison disperata che chiama Derek, dicendogli di avere bisogno di lui.\n14 ore PRIMA:\nNaomi ha passato la notte con Archer quando gli dice di dover andare via, l'uomo per\u00f2 non vuole andarsene quando improvvisamente ha un attacco convulsivo. Naomi terrorizzata lo porta in ospedale dove per\u00f2, Archer si rifiuta di sottoporsi ad ulteriori controlli. Preoccupata per l'accaduto, Naomi cerca un dialogo con Archer, il quale le confessa di avere un tumore al cervello, inoperabile. Naomi, sconvolta va da Sam al quale confessa di avere un segreto importantissimo da dover nascondere per\u00f2 ad Addison. La donna, inizialmente convinta di mantenere il segreto, poi crolla e svela tutto ad Addison che, sconvolta smuove mari e monti per avere i risultati delle tac del fratello e, una volta ottenute, convoca tutti nel suo ufficio, Archer compreso. Quando il fratello arriva, scherza sulla faccenda, ma Sam nota qualcosa di strano: l'uomo non riesce a muovere l'occhio verso l'alto. Archer per\u00f2 vieta alla sorella di intromettersi. Preoccupata per quanto successo, Addison si confida con il fratello e gli confessa di non riuscire nemmeno a pensare la sua vita senza di lui. Archer, per assecondare e tranquillizzare la sorella, si sottopone ad una nuova tac dalla quale per\u00f2 evince che non si tratta di tumore, bens\u00ec di uova di vermi, conseguenti ad un viaggio fatto poco tempo prima. Addison propone di intervenire chirurgicamente, ma Archer si rifiuta e propone una cura alternativa, trovando d'accordo anche Naomi e Sam. L'indomani, sembra andare tutto per il meglio, quando per\u00f2 Archer ha un nuovo attacco, di fronte agli occhi di Addison che, terrorizzata corre in ospedale. La crisi di Archer non sembra passare e anche la stessa Charlotte consiglia di intervenire: a questo punto, Sam blocca le convulsioni dell'amico mediante un coma farmacologico mentre Addison, in preda alla disperazione chiama Derek. Poco dopo, arriva un'eliambulanza che trasporta Archer, Addison e Naomi al Seattle Grace.\nIntanto, le attivit\u00e0 delle studio proseguono e Dell si trova a fare i conti con la proprio coscienza: a seguito di un parto assistito, la bambina presenta un ematoma sulla testa che preoccupa molto il ragazzo, nonostante Addison gli abbia detto che \u00e8 normale. Dell, ossessionato dal fatto, parla anche con Violet, che a sua volta lo tranquillizza. Successivamente, Dell si rende conto che le sue preoccupazioni erano fondate su una base di ansia in quanto la bambina \u00e8 in piena forma.\nViolet, tranquillizzata per la presenza di Cooper a casa sua, ha dei dolori e chiede a Dell di farle la sua prima ecografia e di seguirla durante la gravidanza. Violet, a seguito dell'ecografia, che risulta perfetta, viene spinta da Cooper a confessare tutto a Pete e Sheldon: non appena i due vengono messi al corrente della gravidanza e anche della dicisione di Violet di continuarla, da sola, un po' allibiti, un po' arrabbiati, se ne vanno lasciandola sola.\nCooper, nonostante i continui litigi con Charlotte dovuti al suo improvviso trasferimento da Violet, continua a mantenere il segreto dell'amica e si immerge a capofitto nel lavoro. In ufficio arriva una sua paziente che ha un problema agli arti inferiori e che finalmente potr\u00e0 subire un intervento. La bambina d\u00e0 una lettera a Cooper nella quale i genitori dicono al dottore di non poter continuare a prendersi cura della figlia. Cooper, sconvolto dalla notizia, manda la bambina da Violet e anche la donna si convince che la famiglia va riunita. Cooper va dai genitori della bambina i quali per\u00f2, non vogliono pi\u00f9 occuparsene. Cooper allora si rivolge a Charlotte in quanto per poter portare a termine l'intervento \u00e8 necessario il consenso dei genitori, consenso ancora non firmato. Inizialmente contraria, Charlotte aiuta Cooper per il bene della bambina, la quale, dopo essere stata operata viene per\u00f2 affidata ai servizi sociali. Cooper e Charlotte, dopo l'accaduto riescono a parlare e Cooper confessa a Charlotte che Violet \u00e8 incinta, confessione che per\u00f2 non cambia le cose tra loro.\nEx-vita.\nTrama.\nL'episodio si svolge tra il Seattle Grace dove Addison, Naomi e Sam si ritrovano con Derek, Mark e tutto il personale dell'ospedale per curare Archer e tra lo studio della Ocean side dove le attivit\u00e0 sono lasciate nelle mani di Pete, Cooper, Violet e Dell.\nDerek, per fare un favore ad Addison, ha operato Archer che per\u00f2, al suo risveglio non sembra contento dell'esito del risultato e, nonostante le parole tranquillizzanti di Naomi, chiede ripetutamente alla dottoressa Bailey di fare un'altra tac. Mentre per\u00f2 Naomi sta coccolando l'ormai fidanzato, arriva Sam che viene colto da un attacco improvviso di asma e sviene. Subito la Bailey porta l'uomo in una stanza per fare nuovi accertamenti, ma sia lei sia Addison si convincono che la causa dell'attacco sia la gelosia che ha provato nel vedere l'ex moglie con l'odiato amico. Intanto il capo, decide di cogliere l'occasione per pubblicizzare l'ospedale: fare un'intervista con soggetto il miglior neurochirurgo al mondo (Derek) che ha guarito un famoso neurologo (Archer). Per far s\u00ec che tutto vada bene, il capo programma una nuova tac per Archer, nonostante Derek abbia detto che non fosse necessaria. Dalla tac per\u00f2, sembrano esserci ancora dei noduli tumorali che preoccupano Archer, il quale decide di chiedere perdono a tutti i suoi amici facendo delle confessioni pericolose. Poco dopo per\u00f2, arriva Derek che informa l'odiato ex cognato che quelle macchie che vedeva erano semplicemente dei riversamenti che si sarebbero riassorbiti poco dopo.\nIntanto, Sam \u00e8 ricoverato in ospedale e tutti gli accertamenti portano alla motivazione data da Addison. Solo pi\u00f9 tardi, quando l'uomo riceve la visita di Naomi e insieme parlano con la dottoressa Bailey, scoprono che la causa del malore era semplicemente la sua allergia, cosa che rincuora molto l'uomo.\nDerek, dopo aver operato Archer, chiede aiuto ad Addison per una sua paziente incinta che sta avendo delle complicazioni dopo una sua operazione. Inizialmente titubante, Addison accetta l'incarico e si trova a collaborare con Derek e Alex. Insieme, riescono cos\u00ec a salvare la donna.\nNel frattempo alla Ocean side, sono tutti occupati con il caso di una donna affetta da schizofrenia post partum. La donna, andata allo studio per far controllare la figlia, risulta molto nervosa e stressata e, portata all'esasperazione, confessa di aver tentato di uccidere sua figlia. Sconvolti, Cooper, Violet e Pete chiamano il marito della donna che, messo al corrente di ci\u00f2, non sa come comportarsi. Aiutato per\u00f2 dall'\u00e9quipe medica, riesce a perdonare la moglie e, insieme a superare la crisi.\nCharlotte, dopo aver visto un bel quadretto famigliare composto da Cooper, Violet e la bimba, confessa all'uomo che non pu\u00f2 sopportare questa situazione. A sua volta, Violet trova l'appoggio di Pete per la gravidanza.\nAspetta e vedrai.\nTrama.\nDopo lo scampato pericolo, Archer torna a vivere da Addison e sembra che le cose tra lui e Naomi vadano alla grande. Una sera per\u00f2, mentre Addison \u00e8 in veranda a parlare con Naomi, rientra in casa e trova Archer con un'altra donna. Preoccupata per l'amica, cerca di convincere il fratello a parlarle.invano. Intanto, per sviare il problema, Addison si occupa, assieme a Dell di un parto apparentemente normale. Non appena per\u00f2 il feto viene partorito, si viene a creare un grosso problema: il sesso del neonato non \u00e8 definito. Alla notizia, i genitori reagiscono in malomodo e perci\u00f2 viene inserita nel \"caso\" anche Naomi che dovr\u00e0 stabilire quali siano i geni sessuali maggiori. Dalle analisi risulta che il neonato \u00e8 pi\u00f9 femmina che maschio ma, nonostante ci\u00f2, i genitori accettano di sottoporre il neonato ad un'operazione per mascolinizzare il suo corpo chiudendo l'apertura vaginale. Inizialmente d'accordo, in sala operatoria per\u00f2, Addison si tira indietro ed esausta del segreto che sta tenendo all'amica, confessa a Naomi che Archer la sta tradendo. A questo punto, sconvolta, Naomi decide di andare dal padre del neonato che, dopo il ritiro di Addison, ha lasciato la moglie e gli fa un discorso molto duro che lo convince a tornare indietro e a prendersi le sue responsabilit\u00e0.\nIntanto, Violet viene invitata da Sheldon a prendere parte ad un progetto di terapia per coppie. Durante una paura delle sedute per\u00f2, Violet vede uno dei mariti insieme a una delle altre mogli. Obbligati dal loro mestiere i due vengono chiamati in privato e sembrano convinti a confessare tutto ma, durante la seduta l'uomo si tira indietro e torna con la moglie mentre la donna, dopo aver confessato l'adulterio, viene lasciata dal marito.\nPete si trova alle prese con una sua paziente malata di cancro che si sta sottoponendo a delle cure alternative. La cosa per\u00f2 sta diventando incontrollata e Pete le consiglia di sottoporsi a chemioterapia, ma la donna \u00e8 contraria al solo pensiero e continua a chiedere aiuto all'amico.\nCooper, a fine serata, incontra Charlotte la quale, inizialmente fredda e convinta come al suo solito, le confessa di essere andata a letto con Archer. Cooper, inizialmente scioccato, le dice per\u00f2 che non smetter\u00e0 di amarla per questo e, per questa volta la perdona. Il muro di Charlotte crolla e la donna cede alle lacrime tra le braccia di Cooper.\nTornata a casa, Addison trova le valigie di Archer che, per\u00f2, non ha neanche il coraggio di salutare Naomi che, a questo punto, lo odia.\nSam, dopo la giornata passata allo studio, passa la serata con Sonia ma, proprio mentre stanno avendo un rapporto sessuale lui la chiama Naomi.\nArrivi o te ne vai?\nTrama.\nCooper ha a che fare con una piccola paziente con un grave problema cardiaco. Dopo diversi anni, sembra che possa essere operata. L'operazione va per il meglio ma, una volta ripresa, la bambina viene informata dal dottore che non sono riusciti a togliere del tutto il problema e che dovrebbe sottoporsi ad altri cicli di chemioterapia per poi sottoporsi ad un'altra operazione. La bambina, disperata, chiede ai genitori di non farla operare, ma questi, per il bene della bambina non l'ascoltano e fanno ci\u00f2 che dice il dottore. Cooper rimane solo con la paziente la quale, in un momento di confidenza, dice all'amico-dottore di volere uscire insieme agli altri bambini, di voler far surf, di giocare.e che se i genitori la sottoporranno a quest'altra sofferenza continuer\u00e0 a vivere s\u00ec, ma una vita in ospedale. Cooper decide allora di comunicare il volere della bambina ai genitori e allo stesso dottore, nonch\u00e9 a Charlotte. Charlotte a questo punto, d'accordo con il dottore, si vede costretta a chiamare un avvocato il quale non ascolta la bambina e impone di sottoporla a nuove cure. \u00c8 arrivato il momento in cui la bambina sta per essere operata ma, finalmente, i genitori l'ascoltano e prendono la decisione giusta: liberano la bambina da tutti i tubi e macchinari medici e la lasciano vivere, anche se per poco, come una bambina normale.\nIntanto, Pete e Sheldon vanno da Violet per chiedere un test di paternit\u00e0. I tre stanno discutendo quando Pete viene chiamato dall'ospedale. Arrivato, trova una sua paziente in gravi condizioni dopo essere stata aggredita. Portata allo studio, la ragazza viene curata da Pete e, con l'aiuto di Violet, deve cercare di ricordare tutto. Le sedute vanno avanti e la ragazza, poco alla volta comincia a ricordare fino a che non \u00e8 in grado di riconoscere il suo aggressore. Dopo il riconoscimento per\u00f2, qualcosa nella sua mente comincia a reagire tanto da far diventare la ragazza paranoica: vede ovunque quel volto e non riesce pi\u00f9 a vivere bene. Pete cerca di convincere Violet a smettere, ma la donna \u00e8 convinta che per il bene della paziente deve arriva al giorno del processo e, accanto alla ragazza ci sono anche Pete e Violet. \u00c8 il suo turno per testimoniare quando la ragazza ha un blocco.non riesce pi\u00f9 a ricordare niente. Interviene allora Violet che riesce a tranquillizzarla e infine, tutto va per il meglio. Tornati in ufficio, Violet si trova di nuovo di fronte a Pete e Sheldon ai quali dice che non se la sente di fare il test.\nAddison riceve nel suo studio Morgan, una ragazza incinta che, gi\u00e0 in precedenza ha avuto degli aborti. La ragazza \u00e8 molto preoccupata per dei dolori che prova e Addison, per tranquillizzarla, instaura un rapporto d'amicizia con la paziente. Mentre sta uscendo dalla sala operatoria, Addison incontra un dottore (lo stesso che aiuta Cooper con la sua paziente) con il quale sembra esserci un certo feeling. I giorni e i mesi passano, cos\u00ec come la gravidanza di Morgan, la nuova amicizia tra le due donne e anche questo nuovo flirt. I due dottori si incontrano di nuovo ma, quando Addison (finalmente) si presenta, il dottore se ne va. L'indomani, arriva Morgan in ufficio e questa volta \u00e8 accompagnata da suo marito, Noah: Addison lo riconosce subito. \u00c8 il dottore. Inizialmente allibita, Addison continua con gli accertamenti su Morgan come se niente fosse. Poco dopo, Addison rimane sola con Noah il quale le dice che gi\u00e0 da prima il rapporto con sua moglie era finito. La sera, accompagnata da Naomi, Addison incontra Noah ma, grazie alla sua forza di volont\u00e0, riesce a resistergli.\nSam, dopo aver chiamato Sonia Naomi, cerca di rimediare e, stranamente, trova Naomi propensa ad aiutarlo. Le cose tra Sam e Sonia sembrano andare alla grande fino a quando per\u00f2, Naomi si rende conto, grazie anche a Dell e Addison, che non pu\u00f2 continuare ad organizzare la vita sentimentale dell'ex marito e cos\u00ec decide di tirarsi indietro. Dopo questo passo, Sam si rende conto che con Sonia non pu\u00f2 andare e la lascia confessandole di amare ancora Naomi.\nQuello che le donne vogliono.\nTrama.\nCooper arriva in ufficio e un ragazzo gli si avvicina per poi presentarsi: \u00e8 un vecchio paziente di Cooper che, da bambino, aveva problemi al viso che lo portavano ad isolarsi e a non parlare. Ora, dopo diverse operazioni, il viso del ragazzo \u00e8 normale e non ha pi\u00f9 problemi a socializzare tanto che presenta al dottore la sua bella ragazza. Cooper, felicissimo per il ragazzo, successivamente lo visita come richiesto da lui stesso, per un semplice mal di gola. Durante la visita per\u00f2, Cooper richiede l'intervento di Sam, trovando qualcosa di sospetto. Dopo degli esami, Cooper, supportato da Sam, deve dare una bruttissima notizia al ragazzo: ha un tumore alla gola, causato da HPV. Sentendo questa cosa, la ragazza scoppia in lacrime perch\u00e9 \u00e8 lei ad aver contagiato il ragazzo con il papilloma virus. Il ragazzo per\u00f2, la rassicura e le dice che supereranno anche questa, insieme. Poco dopo, il ragazzo ha una crisi ed \u00e8 portato di corsa in ospedale dove si precipitano anche Sam e Cooper. Dopo aver controllato le analisi ed essersi consultati, Sam e Cooper comunicano al ragazzo che, visto lo stadio avanzato della malattia, l'unica cosa da fare \u00e8 intervenire chirurgicamente rimuovendo per\u00f2, parte della mandibola. La ragazza, ascoltando tutto, decide di andarsene perch\u00e9, sentendosi cos\u00ec tanto in colpa, non riesce a sopportare tutto. Il ragazzo invece, vista la possibilit\u00e0 di intervenire con dei farmaci, rifiuta l'intervento rischiando cos\u00ec di morire lasciando attoniti Sam e Cooper.\nIntanto, arriva all'Ocean side una paziente in cura da Violet, incinta, per fare un'ecografia di controllo da Dell. Mentre sta aspettando il suo turno, la donna si trova a parlare con Pete che si rende conto che la donna, nonostante la felicit\u00e0 per la gravidanza ha ancora qualche disturbo. Arriva il turno della donna per l'ecografia e a sostenerla, oltre Dell, entrano anche Pete e Violet. La donna \u00e8 entusiasta e racconta ai medici di tutti i suoi progetti per la sua bambina. Durante l'ecografia per\u00f2, Dell ha dei problemi e chiama Addison che gli conferma che stava facendo tutto bene e che il problema non \u00e8 il suo: il feto non ha battito. Alla notizia, la donna, incredula, attacca Addison e Dell e se ne va, con la sua bambina. Visti i rischi che corre la donna portando in grembo un feto morto, Violet decide di andarla a trovare a casa dove trova la donna che sta preparando il corredino per la bimba. L'indomani, dopo essere stata raggirata da Violet, la donna si presenta allo studio per un ulteriore controllo, ma gi\u00e0 \u00e8 troppo tardi: la donna ha la febbre molto alta e devono subito intervenire. La donna per\u00f2 si rifiuta, perch\u00e9 la sua bambina \u00e8 viva e scappa in corridoio, dove incontra Dell. Il ragazzo, sconvolto dopo che la sua bambina \u00e8 stata portata via di nascosto dalla madre, riesce a parlare con la donna e a convincerla di lasciar andare la sua bambina.\nAddison, dopo aver parlato con Pete della sua storia d'amore platonica, in ospedale decide di andare da Morgan che ha avuto dei problemi, e di dirle che non pu\u00f2 pi\u00f9 seguirla a causa dei suoi turni. La donna, sconvolta, rimane malissimo per la decisione dell'amica, ma l'accetta. Uscita dalla stanza, Addison viene raggiunta da Noah, il quale le chiede di cambiare idea, ma Addison conferma all'uomo la sua decisione, in quanto quello che lui sente per lei non \u00e8 univoco. Addison poi, parla con i suoi amici e capisce che non \u00e8 da lei abbandonare una sua paziente e cos\u00ec decide di tornare da Morgan per informarla che continuer\u00e0 ad essere il suo medico.\nA fine giornata, Violet con il sostegno del suo medico Dell, e di Pete, fa un'ecografia dalla quale risulta che il feto sta benissimo e che \u00e8 maschio.\nNaomi chiede a Sam di organizzarle un appuntamento, ma l'uomo, di nascosto, non lo fa perch\u00e9 si rende conto di amarla ancora. Solo dopo aver parlato con Addison si rende conto che non pu\u00f2 andare avanti cos\u00ec e organizza l'appuntamento all'ormai ex moglie.\nTornato a casa, Cooper trova Charlotte e Violet che si stanno facendo la manicure e pedicure. Sconvolto dalla visione, se ne va per paura di essere attaccato dalle sue due donne.\nFai la cosa giusta.\nTrama.\nAddison viene chiamata di corsa da Noah per dei forti crampi che hanno preso Morgan. Subito Addison si precipita a casa loro e qui Noah non perde occasione per mostrarle il suo amore, ma Addison riesce, ancora una volta, a resistergli. Arrivata in camera da Morgan, trova la donna dolorante e decide di farla trasportare in ospedale. Qui, le cose sembrano migliorare, quando Noah confessa ad Addison che non fa altro che pensare a lei. Poco dopo, Morgan ha una crisi e rischia di morire quando Noah, assistito da Addison, riesce a farla riprendere. Sconvolto, Noah se ne va e, seguito da Addison, comincia ad urlarle contro che non riesce pi\u00f9 a guardare sua moglie perch\u00e9 ama lei, lasciando sconvolta Addison. L'indomani, il giorno dell'intervento per far partorire Morgan, Addison trova Noah pensieroso e, per convincerlo a stare vicino alla moglie gli parla come non era mai riuscita a fare. \u00c8 arrivato il momento dell'intervento e Morgan non vuole dare il permesso finch\u00e9 non arriva Noah. L'uomo sembra non presentarsi quando, dopo molto, eccolo che arriva. Morgan, rincuorata, d\u00e0 il permesso ed Addison pu\u00f2 operarla.\nCooper intanto, si occupa di una sua paziente tredicenne. Durante la visita, Cooper rimane solo con la madre la quale le chiede una ricetta per far prendere la pillola alla figlia. Sconvolto dalla cosa, Cooper prova a capire il motivo di questa richiesta e la donna confessa che la figlia ha gi\u00e0 rapporti sessuali con il fidanzatino e che \u00e8 lei stessa a permetterglielo, cos\u00ec da evitare che la figlia faccia delle cose azzardate. Cooper, contrario alla cosa, ne discute con gli altri i quali pensano che in fin dei conti il comportamento della madre, pur azzardato, non \u00e8 del tutto sbagliato. Nonostante sia contrario, Cooper fa fare delle analisi alla bambina dalle quali risulta incinta. Arrabbiato, Cooper d\u00e0 la notizia alla bambina e alla madre, attaccandola. La donna decide di far abortire, a tempo debito, la figlia, ma quest'ultima, ancora sconvolta dalla notizia, decide di tenerlo. A questa decisione, la madre reagisce molto male, costringendo Cooper ad intervenire per farla ragionare.\nSam viene contattato da un suo caro amico avvocato per testimoniare a favore di un altro medico, accusato di aver lasciato morire un uomo arrivato in pronto soccorso durante il suo turno di lavoro. Sam si presenta in tribunale, ma le cose non vanno come ci si aspettava e Sam viene messo con le spalle al muro. Umiliato e frustrato, trova l'appoggio di Naomi e non si d\u00e0 per vinto, bens\u00ec si rimbocca le maniche e comincia a studiare ogni dettaglio del caso. Durante l'analisi dei documenti per\u00f2, Sam si rende conto che qualcosa non quadra e decide di andare a parlare direttamente con il medico. Messo di fronte ai fatti, l'uomo confessa che ha fatto sparire il foglio delle allergie per l'uomo in quanto di fronte al caso, per intervenire repentinamente, non aveva controllato la scheda dell'uomo e gli aveva somministrato dell'aspirina, alla quale era allergico. Sconvolto dalla cosa, Sam l'indomani non riesce a mentire e confessa tutto, facendo accusare il dottore. Usciti dall'aula, il suo amico avvocato per\u00f2 \u00e8 infuriato con Sam e, attaccandolo per non avergli raccontato il fatto, se ne va.\nPete accoglie nel suo studio un suo piccolo paziente in cura da lui per alleviare le allergie. Questa volta per\u00f2 viene accompagnato dalla mamma e il bambino, innamorato di Pete, riesce a combinare un appuntamento ai due facendoli, successivamente, fidanzare. Questo fatto per\u00f2, fa ingelosire Violet.\nA fine giornata, Naomi confessa a Sam di avere un appuntamento con l'avvocato, facendo ingelosire, segretamente, Sam.\nAddison, arrivata a casa, si sta preparando per la notte quando bussano alla sua porta: fuori, sotto la pioggia, c'\u00e8 Noah. I due cominciano a baciarsi, ma Addison riesce a resistergli e a cacciarlo.\nCosa si fa per amore.\nTrama.\nAddison arriva allo studio dove ad aspettarla c'\u00e8 una donna in procinto di partorire, accompagnata dal cognato. Addison comincia la visita, ma nota qualcosa di strano e consiglia cos\u00ec il ricovero in ospedale, dove nuovamente dovr\u00e0 collaborare con Noah. Arrivati in ospedale, dopo vari accertamenti, Noah e Addison si trovano costretti a dover comunicare alla donna che ha una malformazione al cuore che sta compromettendo non solo la sua salute, ma anche quella del bambino. Alla notizia, il cognato e il fratello, nonch\u00e9 marito della donna giunto il prima possibile in ospedale, reagiscono malamente, in quanto si sentono impotenti di fronte a quanto sta succedendo. Noah cerca per\u00f2 di rincuorarli, dicendo loro che hanno messo la donna in lista d'attesa per un trapianto. Le condizioni della donna peggiorano, ma, casualmente, il marito della donna muore: l'uomo \u00e8 un donatore di organi. Subito Noah e Addison, nonostante i dubbi di quest'ultima riguardo alla morte dell'uomo, preparano tutto per il trapianto quando per\u00f2 vengono interrotti da Charlotte: la morte risulta troppo sospetta e, da buon medico, Charlotte si \u00e8 vista costretta a chiamare i servizi sanitari per fare gli accertamenti. Il tempo stringe e Addison cerca di convincere Charlotte ad accelerare i tempi. Finalmente possono fare il trapianto. Tutto va per il meglio e al risveglio la donna, addolorata per la morte del marito, \u00e8 sana e senza pi\u00f9 problemi. Addison intanto, ancora sicura dell'omicidio, accusa il cognato della donna di aver ucciso suo fratello per salvare la vita della donna che lui ama, ma, poco dopo, verr\u00e0 smentita dai risultati delle analisi che mostrano che l'uomo si \u00e8 suicidato.\nAllo studio, Sam incontra una sua paziente la quale ha un'infezione intima. La donna si fa prescrivere dei medicinali e tutto sembra andare per il meglio. Poco dopo per\u00f2, dall'ospedale viene chiamato Cooper per un suo paziente ricoverato. Cooper assieme a Sam si reca in ospedale dove trovano in ragazzo ricoverato per una reazione allergica. Tornati allo studio, Sam riceve nuovamente la sua paziente la quale confessa di essere la causa del ricovero del ragazzo: i due sono amanti. La donna racconta di come il ragazzo, suo studente, inizialmente era preso solo dalle lezioni, ma che, a mano a mano, tra i due \u00e8 nato qualcosa. Sam, insieme a Cooper, subito sconsiglia alla donna di continuare questa relazione in quanto il ragazzo \u00e8 ancora minorenne, ma la donna continua a sostenere il suo amore. Intanto, giunti in ospedale, Sam e Cooper provano a parlare con il ragazzo che a sua volta sostiene il suo amore. Arrivano i genitori del ragazzo e poco dopo arriva anche l'insegnante. In un clima di tensione, i genitori capiscono tutto e cacciano la donna. I due intanto, comunicano a Sam che hanno sporto denuncia contro la donna. Alla notizia, quest'ultima si dispera e, accompagnata da Sam e Cooper decide di andare a parlare con il ragazzo e troncare la relazione, nonostante tutto l'amore e i progetti fatti insieme.\nNaomi riceve un invito dal capo del quarto piano. L'uomo si complimenta con lei e le offre il posto di direttrice, cio\u00e8 il posto che al momento ricopre Charlotte. Naomi, lusingata per l'offerta si rifiuta in quanto fedele all'Ocean side. Nonostante il rifiuto, l'uomo continua a vedere Naomi e a farle la stessa proposta, ricevendo sempre un no in risposta. Intanto per\u00f2, Charlotte si rende conto che l'uomo sta facendo visita a tutti tranne che a lei e perci\u00f2 si insospettisce. Per rimediare al fatto, va lei dall'uomo non ricevendo per\u00f2 l'accoglienza desiderata. A fine giornata, Naomi va da Sam per parlare, ma l'uomo le confessa di non essere pi\u00f9 disposto a continuare questa amicizia e che ha bisogno dei suoi spazi. Sconvolta dalla cosa, Naomi se ne va.\nIntanto Pete continua la sua relazione con la mamma del suo piccolo paziente. Tutto sembra andare per il meglio quando per\u00f2 si rende conto che in realt\u00e0 lui ha bisogno di Violet e che vuole starle vicino durante e dopo la gravidanza. La donna, capendo i bisogni di Pete, lo lascia andare. Pete si decide allora di andare a parlare con Violet, quando per\u00f2 viene superato da Sheldon che si precipita da Violet per raccontargli di un paziente e per confessarle il suo amore e chiederle di sposarlo.\nTuo, mio, nostro.\nTrama.\nViolet sembra dover partorire da un momento all'altro, tutti sono pronti, Dell \u00e8 in posizione, giungono sul posto Cooper, Addison, Pete, Sheldon, ma niente... \u00e8 un falso allarme.\nNaomi riceve due pazienti rimaste incinte nello stesso periodo e diventate ora amiche. Naomi compie gli esami di routine per assicurarsi che entrambi i feti stiano bene ma, una volta letti i risultati delle analisi, Naomi scopre che una delle due mamme aspetta un bambino malato. Dopo aver parlato con entrambe le donne, Naomi si rende conto che durante la pratica di inseminazione, ha scambiato gli ovuli e quindi le donne aspettano il bambino l'una dell'altra. Le donne, messe di fronte alla cosa e dopo aver scoperto che lo scambio \u00e8 avvenuto tra loro due, reagiscono in maniera differente: una, sposata e con il marito accanto, decide di abortire per poi riprovare, mentre l'altra vorrebbe continuare le due gravidanze in quanto rimasta vedova quella \u00e8 l'unica ed ultima possibilit\u00e0 per avere un bambino suo e del suo defunto marito. Nonostante le due donne parlino, la decisione non cambia.\nAddison si trova nuovamente di fronte a Morgan che \u00e8 in procinto di partorire. La gravidanza sta terminando per il meglio quando lei, Morgan e Noah si trovano faccia a faccia per pianificare il parto. Una volta che Noah lascia la stanza, Morgan si insospettisce e chiede ad Addison se ha una relazione con suo marito, lasciando di stucco la donna che prontamente smentisce. Poco dopo, Addison si ritrova sola con Noah per discutere dell'accaduto e l'uomo continua a sostenere il suo amore per Addison, quando anche la dottoressa cede all'attrazione per lui. I due cominciano a baciarsi quando squilla il telefono di Addison: \u00e8 Morgan. Entrambi corrono dalla donna che sta per partorire. In sala parto per\u00f2, Addison, vedendo Noah accanto a sua moglie, ha un blocco e se ne va, facendosi sostituire da Dell.\nDell intanto, riceve la visita della sua ex compagna che, nuovamente fatta, gli chiede del denaro ricattandolo di non fargli pi\u00f9 vedere sua figlia. Dell, non sapendo cosa fare chiede un prestito a Naomi la quale per\u00f2 viene dissuasa da Sam, il quale dice a Dell che non \u00e8 quello il modo per riavere sua figlia. Dell ora non sa che fare quando, poco dopo, entra nel suo studio Sam, il quale si scusa per il suo comportamento e gli concede il prestito. Dell incontra la donna, ma, dopo aver riabbracciato sua figlia, la manda via senza darle i soldi e minacciandola di denunciarla.\nSam intanto, parla nuovamente con Naomi confessandole di essere ancora innamorato di lei. Sconvolta dalla notizia, solo dopo Naomi confessa di aver accettato il nuovo lavoro, che ha avuto come conseguenza il licenziamento di Charlotte.\nPete riceve la visita della donna che, poco tempo prima, aveva perso il suo bambino. La donna, apparentemente stabile, \u00e8 in realt\u00e0 esaurita e confessa a Pete di non prendere pi\u00f9 le sue medicine, reputandole inutili in quanto ora sta bene. Dopo un po', inoltre, Pete si rende conto che la donna rifiuta di aver perso la bambina. Resosi conto delle condizione della donna, Pete chiede a Violet di intervenire. Durante la seduta per\u00f2, la donna sembra interessata solo al bambino di Violet. Poco dopo, la donna se ne va e Violet e Pete rimangono a discutere sulle condizioni della donna. Violet torna nel suo ufficio e, poco dopo la raggiunge Pete che le confessa di essere innamorato di lei. Inizialmente Violet rifiuta Pete ma, dopo, si rende conto di aver sbagliato e va nel suo ufficio dove finalmente riesce a dichiararsi. Violet torna a casa mentre in ufficio si presenta Sheldon che per\u00f2, tramite le parole di Pete capisce che la scelta di Violet non \u00e8 ricaduta su di lui. Intanto, a casa, Violet si sente finalmente felice e realizzata quando bussano alla porta. Va ad aprire ed \u00e8 la stessa donna della mattina che, dopo averla colpita e tramortita, prepara il tutto per fare un cesareo a Violet. La donna pensa che il bambino in grembo di Violet sia la sua bambina e che Violet gliel'ha rubata. Violet, spaventata, cerca di dissuadere la donna la quale per\u00f2 ormai \u00e8 convinta di ci\u00f2 che sta facendo. \u00c8 sera e Cooper torna a casa. Violet da dentro prova a chiamarlo, ma non riesce ad urlare. Mentre Cooper sta per aprire la porta, lo chiama Charlotte, in lacrime per essere stata licenziata e cos\u00ec, Cooper se ne va lasciando Violet nella disperazione pi\u00f9 totale. La donna si \u00e8 convinta: sta per incidere la pancia di Violet quando \u00e8 quest'ultima stessa a dirle dove dover tagliare. Ci siamo...la donna sta per iniziare..."}
{"id": "1664819", "revid": "196159", "url": "https://it.wikipedia.org/wiki?curid=1664819", "title": "Giaele", "text": "Giaele (in ebraico \"stambecco della Nubia\") \u00e8 un personaggio del libro dei Giudici. \nUn breve episodio del libro dei Giudici narra come Sisara, il giovane generale del re di Cazor, nemico degli israeliti, fosse battuto da Barac, come vaticinato dalla profetessa Debora: egli fugg\u00ec e credette di trovare asilo nella tenda di Eber, che riteneva alleato del suo sovrano. Giaele, moglie di Eber, gli offr\u00ec la sua ospitalit\u00e0 e gli diede da bere, ma dopo che Sisara si fu posto a dormire gli conficc\u00f2 un picchetto nella tempia; poi and\u00f2 incontro a Barac e gli mostr\u00f2 il nemico abbattuto.\nConoscendo la sacralit\u00e0 di cui \u00e8 investito presso gli orientali l'ospite straniero, ci si potrebbe stupire - e soprattutto scandalizzare - dell'episodio. Ma il cantico di Debora, che pure accenna a una natura nobile di Sisara, molto premuroso verso l'anziana madre, tende essenzialmente a esaltare la temerariet\u00e0 di Giaele; non pu\u00f2 esserci salvezza per chi come Sisara venera d\u00e8i fasulli (\u201c\"Sia benedetta fra le donne Giaele [...] cos\u00ec periscano tutti i tuoi nemici, Signore\"\u201d).\nLa figura di Giaele \u00e8 rievocata da Manzoni in \"Marzo 1821\": \" \"Quel [Dio] che in pugno alla maschia Giaele / Pose il maglio ed il colpo guid\u00f2.\" \"\nNel 1921 il compositore italiano Ildebrando Pizzetti port\u00f2 a termine la propria opera \"Debora e Jaele\", traendo spunto per il libretto dalla vicenda biblica. L'opera venne rappresentata per la prima volta al Teatro alla Scala il 16 dicembre 1922."}
{"id": "1664820", "revid": "486946", "url": "https://it.wikipedia.org/wiki?curid=1664820", "title": "Avant-garde rock", "text": ""}
{"id": "1664829", "revid": "1305772", "url": "https://it.wikipedia.org/wiki?curid=1664829", "title": "Ambrosini", "text": ""}
{"id": "1664830", "revid": "121635311", "url": "https://it.wikipedia.org/wiki?curid=1664830", "title": "Enea (Bibbia)", "text": "Enea \u00e8 un personaggio degli Atti degli Apostoli ().\nEra un paralitico, guarito da San Pietro quando questi visit\u00f2 la comunit\u00e0 di Lidda, nella pianura di Sharon, nel corso di un viaggio apostolico. Fermo su un lettuccio da otto anni, Enea si alz\u00f2 al richiamo dell'apostolo che gli disse di alzarsi perch\u00e9 Ges\u00f9 Cristo lo aveva guarito. Il prodigio fece convertire molti abitanti della regione e fu seguito a breve dalla risurrezione di Tabita."}
{"id": "1664831", "revid": "118031", "url": "https://it.wikipedia.org/wiki?curid=1664831", "title": "Luca Damiano", "text": ""}
{"id": "1664832", "revid": "1718925", "url": "https://it.wikipedia.org/wiki?curid=1664832", "title": "Category 5", "text": "Category 5 \u00e8 il quinto album in studio del gruppo musicale statunitense FireHouse. \u00c8 stato originariamente distribuito solo in Giappone nel 1998, per poi venire pubblicato negli Stati Uniti l'anno successivo dalla Lightyear Entertainment. Si tratta del primo lavoro pubblicato dal gruppo senza la Epic Records.\nLo stile musicale dell'album si distacca notevolmente da quello dei lavori precedenti del gruppo, nonostante siano ancora presenti alcuni tratti distintivi come le solite ballate."}
{"id": "1664833", "revid": "438678", "url": "https://it.wikipedia.org/wiki?curid=1664833", "title": "Ho incontrato anche zingari felici", "text": "Ho incontrato anche zingari felici (\"Skupljaci perja\") \u00e8 un film del 1967 diretto da Aleksandar Petrovi\u0107, vincitore del Grand Prix Speciale della Giuria al 20\u00ba Festival di Cannes, nominato all'Oscar al miglior film straniero.\nNel 1976 il film ha ispirato il titolo dell'album \"Ho visto anche degli zingari felici\" di Claudio Lolli.\nTrama.\nDopo una storia d'amore con Len\u010de, lo zingaro Beli Bora Perjar si innamora della giovane Tisa gi\u00e0 promessa ad un altro. I due fuggono e riescono a sposarsi in chiesa. Mentre Tisa cerca di raggiungere Belgrado, Beli colpisce a morte un uomo durante una rissa. Viene anche loro impedito il ritorno nel loro campo quindi devono continuare da soli la loro avventura."}
{"id": "1664835", "revid": "380654", "url": "https://it.wikipedia.org/wiki?curid=1664835", "title": "WWF Forceable Entry", "text": "WWF Forceable Entry \u00e8 un album prodotto dalla World Wrestling Federation nel 2002, il primo ad essere realizzato con la collaborazione della Columbia Records.\n\u00c8 l'ultimo album dalla federazione a presentare nel titolo la sigla \"WWF\", poich\u00e9 la compagnia cambi\u00f2 il suo nome in World Wrestling Entertainment nello stesso anno.\nI brani sono stati realizzati da diverse rock band e utilizzate come theme song (musiche d'ingresso) da alcuni wrestler. Quest'album ha un sequel, pubblicato nel maggio del 2006."}
{"id": "1664838", "revid": "438678", "url": "https://it.wikipedia.org/wiki?curid=1664838", "title": "Vivere per vivere", "text": "Vivere per vivere \u00e8 un film del 1967 diretto da Claude Lelouch. Fu candidato all'Oscar al miglior film straniero."}
{"id": "1664839", "revid": "37401", "url": "https://it.wikipedia.org/wiki?curid=1664839", "title": "Spartizione di Babilonia", "text": "La spartizione di Babilonia fu la suddivisione dei territori conquistati da Alessandro Magno tra i suoi generali, avvenuta poco dopo la sua morte nel giugno del 323 a.C., e decisa a seguito di un confronto volto a scegliere il successore di Alessandro: da una parte c'era la fazione di Meleagro, comandante della fanteria, che voleva dare pieni poteri al fratello di Alessandro, Filippo III di Macedonia; dall'altra la fazione di Perdicca, comandante della cavalleria, che voleva invece attendere la nascita del figlio di Alessandro e Rossane (il futuro Alessandro IV di Macedonia) per nominarlo re sotto il controllo di un reggente. Secondo l'accordo raggiunto, Filippo III divenne re, ma Perdicca regn\u00f2 in qualit\u00e0 di reggente e sanc\u00ec la spartizione dei territori del vasto impero di Alessandro tra i vecchi generali e satrapi di Alessandro. Meleagro e circa 300 dei suoi seguaci furono eliminati da Perdicca subito dopo.\nIl problema della successione.\nAlessandro Magno mor\u00ec il 10 o l'11 giugno 323 a.C., senza aver provveduto a nominare alcun erede; subito dopo, i suoi generali si riunirono per scegliere il successore di Alessandro. Il problema della successione derivava dal fatto che nel Regno di Macedonia l'erede al trono doveva appartenere alla casa reale, essere indicato dal suo predecessore, avere il consenso dei collaboratori del re (i Compagni) e infine quello del popolo e dell'esercito. Poich\u00e9 Alessandro aveva eliminato tutti i possibili contendenti al suo trono, non esisteva un chiaro discendente maschio della dinastia degli Argeadi:\nInoltre Alessandro non aveva designato un erede, limitandosi a consegnare il proprio anello a Perdicca sul letto di morte. Infine, le forze, le risorse e gli ambiziosi generali di Alessandro non erano tutti concentrati a Babilonia (Cratero era in Cilicia con l'esercito e l'equipaggiamento raccolto da Alessandro per la sua prossima campagna, Antipatro governava sulla Macedonia), e dunque sarebbe stato necessario un laborioso lavoro diplomatico per determinare con successo l'identit\u00e0 del successore di Alessandro.\nTra i generali presenti a Babilonia al momento della morte di Alessandro, vi erano tutti i componenti della sua somatofilachia (\u00abguardia del corpo\u00bb), sette generali scelti a ricoprire un incarico per lo pi\u00f9 onorifico, che indicava il favore regale \u2013 Aristono, Leonnato, Lisimaco, Peitone, Perdicca, Peucesta e Tolomeo; tra questi, Perdicca aveva anche ricoperto l'incarico di chiliarca (comandante in seconda) di Alessandro e comandante della Cavalleria degli Eteri (\u00abCompagni\u00bb) sin dalla morte di Efestione, avvenuta nel 324. Al di fuori della somatofilachia, le figure principali presenti a Babilonia comprendevano Seleuco, comandante della fanteria pesante d'\"\u00e9lite\" degli \"Hypaspistai\", Eumene di Cardia, segretario e archivista di Alessandro, e Nearco di Creta, comandante della flotta indiana.\nIl primo concilio.\nLa mattina dopo la morte di Alessandro, fu riunito un concilio delle personalit\u00e0 pi\u00f9 prominenti, i sette appartenenti alla somatofilachia e i Compagni, per un totale di una cinquantina di persone; lo scopo era quello di giungere ad una scelta del successore condivisa tra gli alti ufficiali, da presentare poi secondo la tradizione all'assemblea dei Macedoni, che a Babilonia coincideva con la componente macedone dell'esercito. Accadde per\u00f2 che diversi ufficiali inferiori e addirittura alcuni soldati riuscirono ad accedere al consiglio, mentre il resto dei soldati macedoni rimase fuori dal luogo di riunione, pronto ad approvare o rigettare la scelta fatta dagli ufficiali riuniti. La riunione fu aperta con una cerimonia, in cui Perdicca si rec\u00f2 dinanzi al trono vuoto di Alessandro, decorato con le sue vesti regali e su cui era poggiato il diadema, per porvi l'anello ricevuto dal re sul letto di morte.\nPerdicca propose di attendere la nascita del figlio di Alessandro e di Rossane, attesa in un paio di mesi, e di riconoscere come erede al trono l'eventuale maschio; nel frattempo Perdicca avrebbe governato in qualit\u00e0 di reggente, carica che avrebbe mantenuta fino alla maggiore et\u00e0 del bambino, e che nel recente esempio di Filippo II (reggente, appunto, per il nipote Aminta IV) era stata anticamera del regno. Ad opporsi al progetto di Perdicca fu Nearco di Creta, il quale condivideva l'idea di porre sul trono un figlio di Alessandro, ma riteneva che non si dovesse attendere l'eventuale figlio di Rossane, ma riconoscere Eracle figlio di Barsine; naturalmente la proposta lealista di Nearco non era indipendente dal fatto che nei matrimoni celebrati per volere di Alessandro l'anno precedente a Susa tra generali macedoni e donne orientali, a Nearco era toccata la sorellastra di Eracle. Ad ogni modo, il fatto che Alessandro non avesse mai riconosciuto Eracle fu la ragione per la quale la maggioranza dei convenuti rigett\u00f2 la proposta di Nearco. \nAd intervenire successivamente fu Tolomeo; egli era in contrasto con Perdicca, e un accordo che riconoscesse la preminenza del chiliarca sugli altri generali lo avrebbe inevitabilmente penalizzato. Sottoline\u00f2 il problema comune ad Eracle e al futuro Alessandro IV, quello di non essere di puro sangue macedone, in quanto figli di Alessandro e di due donne orientali: questi bambini non avrebbero ricevuto un riconoscimento da parte del popolo macedone. Avanz\u00f2 poi la propria soluzione, consistente nel sancire il ruolo di consiglieri e collaboratori nell'amministrazione dell'impero ricoperto dalle Guardie e dai Compagni mentre Alessandro era in vita, con la costituzione un concilio di pari che si sarebbe dovuto riunire per decidere la politica dell'impero, ma ricevendo al contempo ciascuno una porzione dell'impero da governare; la proposta di Tolomeo, per quanto scarsamente pratica, guadagn\u00f2 un ampio consenso, se non altro perch\u00e9 prevedeva in effetti che molti avrebbero guadagnato un notevole potere personale.\nIntervenne allora Aristono, il quale fece notare che il problema della successione sarebbe stato risolto se Perdicca, che aveva sangue reale, avesse ottenuto la corona, come forse era stato volere di Alessandro nel consegnargli il proprio anello; anche questa proposta fu accolta con calore, ma Perdicca rifiut\u00f2 la corona, forse conscio del fatto che questa nomina sarebbe stata comunque messa in discussione da coloro che, leali alla dinastia argeade, si sarebbero prima o poi raccolti dietro il figlio di Alessandro e Rossane. A confermare la difficolt\u00e0 di trovare un accordo fu la posizione di un comandante della fanteria, Meleagro, che rifiutava ogni reggenza di una singola persona equiparandola alla nomina di un re non appartenente alla dinastia degli Argeadi. I soldati della fanteria, che attendevano al di fuori della sala del trono, premevano affinch\u00e9 fosse nominato re Arrideo figlio di Filippo II e di Filinna, loro favorito, membro della dinastia, adulto e presente a Babilonia; i generali che discutevano in concilio, invece, erano contrari a conferire il trono ad un re con problemi mentali. \nUna posizione di intermediazione fu allora proposta da Peitone, e vedeva Perdicca e Leonnato dividersi la reggenza della parte orientale dell'impero per il figlio di Rossane, Antipatro e Cratero quella della parte europea; su questa posizione si accordarono i generali, e il primo concilio ebbe fine.\nSpartizione.\nMarco Giuniano Giustino descrive in dettaglio come furono spartiti i vari territori:\nA questa spartizione segu\u00ec la spartizione di Triparadiso, avvenuta nel 320 a.C."}
{"id": "1664840", "revid": "287204", "url": "https://it.wikipedia.org/wiki?curid=1664840", "title": "Musica dura", "text": "Musica dura \u00e8 un romanzo di Michael Connelly, edito nel 1997. Continuano le indagini aventi come protagonista il detective Harry Bosch. Questo \u00e8 il quinto libro della serie.\nIl titolo.\nCon il termine musica dura l'autore allude all'omicidio mafioso usando la traduzione della locuzione \"trunk music\" usata in Stati Uniti d'America per questo genere di delitti.\nTrama.\nBosch, da poco rientrato da un periodo di sospensione, indaga sulla morte di un piccolo produttore di Hollywood di nome Tony Aliso, trovato ucciso con due colpi di arma da fuoco nel bagagliaio della sua auto da un poliziotto di nome Powers. Bosch, aiutato dai colleghi Edgar e Rider indaga sulla moglie, Veronica, e poi sui giri d'affari del cineasta. Le indagini lo conducono a Las Vegas dove scopre che Aliso riciclava soldi per la mafia e dove incontra una sua vecchia fiamma, Eleanor Wish, ex agente F.B.I., da poco uscita di prigione per essere invischiata in una serie di furti. La presenza di impronte digitali di un sospetto, tale Goshen e il ritrovamento dell'arma del delitto nell'appartamento di Goshen fanno ritenere a Bosch di avere concluso le indagini. Si scopre invece che Goshen, in realt\u00e0, \u00e8 un infiltrato dell'F.B.I. e il suo vero nome \u00e8 Lindell. Il caso si rivolta contro Bosch che viene sospettato di avere messo illegalmente l'arma nell'appartamento del sospetto per incastrarlo. Bosch viene sospeso dalle indagini, ma continua a investigare ugualmente fino a scoprire che il poliziotto che ha ritrovato il cadavere, Powers, in combutta con la moglie della vittima, \u00e8 il vero assassino di Aliso. Dopo avere arrestato ed essersi lasciato scappare Powers Bosch torna a Las Vegas per chiudere il caso e scopre che anche un investigatore del posto \u00e8 invischiato con la mafia."}
{"id": "1664843", "revid": "767487", "url": "https://it.wikipedia.org/wiki?curid=1664843", "title": "La mia notte con Maud", "text": "La mia notte con Maud (\"Ma nuit chez Maud\") \u00e8 un film del 1969 scritto e diretto da \u00c9ric Rohmer.\nPresentato in concorso al 22\u00ba Festival di Cannes e nominato all'Oscar al miglior film straniero, \u00e8 il terzo capitolo (nell'ordine della serie, ma quarto in ordine cronologico) del ciclo dei \"Sei racconti morali\" (\"Six contes moraux\"), una serie di opere del regista francese composta da un cortometraggio, un mediometraggio e quattro lungometraggi. Segue \"La collezionista\" (1967) e precede \"Il ginocchio di Claire\" (1970).\nTrama.\nJean Louis \u00e8 un ingegnere di 33 anni, che, dopo aver lavorato una decina d'anni in America, torna in Francia, a Clermont-Ferrand, dove trova impiego alla Michelin. Una mattina a messa vede Fran\u00e7oise, una studentessa di 22, e se ne innamora. La segue in automobile mentre si allontana sulla bicicletta, ma la perde di vista. Una sera, a un bar, ritrova un vecchio compagno di scuola, Vidal, professore di filosofia, che lo invita a casa di una amica, Maud, una pediatra divorziata. I tre cenano, parlano di Pascal e del cattolicesimo. I due lo criticano per il suo conservatorismo, soprattutto per ci\u00f2 che riguarda l'amore.\nIntanto fuori inizia a nevicare. Vidal si congeda e Maud propone a Jean Louis, sapendo che abita lontano e che il percorso in auto sulla strada ghiacciata \u00e8 rischioso, di restare per la notte. Continuando a chiacchierare confidenzialmente, gli racconta del suo divorzio: il marito amava una studentessa e lei aveva un amante, che in una giornata nevosa, era morto in un incidente d'auto. Jean Louis \u00e8 combattuto fra l'attrazione che prova nei confronti di Maud, la consapevolezza della disponibilit\u00e0 di lei e gli scrupoli morali. Uscito il mattino dopo dalla casa della pediatra incontra casualmente Fran\u00e7oise. Fanno conoscenza e si danno appuntamento per il giorno dopo a messa. Convinto che lei \u00e8 la donna della sua vita, le dichiara le sue intenzioni e Fran\u00e7oise confessa di aver avuto un amante sposato. Jean Louis le ribadisce il suo amore.\nCinque anni pi\u00f9 tardi la coppia ha un figlio ed \u00e8 in vacanza al mare. In modo del tutto casuale incontrano Maud. Lei e Fran\u00e7oise si conoscono gi\u00e0: l'uomo con cui era stata Fran\u00e7oise era l'ex marito di Maud. Jean Louis non reagisce. Insieme accompagnano il figlio a fare il bagno.\nProduzione.\nSoggetto.\nIl soggetto \u00e8 una riscrittura di una sceneggiatura ispirata a un racconto di Rohmer del 1945 ambientato durante l'occupazione.\nNell'intervista concessa a \"Cahiers du cin\u00e9ma\", nell'aprile 1970, Rohmer racconta che l\u00e0 era il coprifuoco che costringeva un uomo e una donna a trascorrere la notte insieme, qui \u00e8 la neve, ma la sostanza la esprimono bene i versi del poeta Paul \u00c9luard: \"Era tardi / Era scesa la notte / Ci siamo innamorati l'una dell'altro\" e cos\u00ec via. Era questa l'idea.\nCast.\nRohmer aveva programmato il film ancora prima de \"La collezionista\" ma attese due anni per girarlo per avere come attore protagonista Jean-Louis Trintignant, prima impegnato in altre lavorazioni. Riteneva indispensabile avere un interprete di valore per il ruolo del narratore. (Michele Mancini, op. cit., p.\u00a060.)\nCritica.\nIl finale.\nMichele Mancini scrive:\nBibliografia.\nLa sceneggiatura del film \u00e8 pubblicata in \"L'Avant-Sc\u00e8ne\", n. 98, dicembre 1969."}
{"id": "1664845", "revid": "599013", "url": "https://it.wikipedia.org/wiki?curid=1664845", "title": "Gabriel Mercado", "text": "Soprannominato \"Gabi\" o \"El Negro\", possiede anche il passaporto spagnolo.\nCaratteristiche tecniche.\nGioca prevalentemente come terzino destro, ma essendo un calciatore duttile, pu\u00f2 essere schierato anche come difensore centrale sia in una difesa a tre o a quattro uomini. Molto forte fisicamente \u00e8 abile nelle marcature difensive, fa della caparbiet\u00e0 e dell'intensit\u00e0 i suoi due punti principali di forza, nonostante la statura non troppo alta (181\u00a0cm.) sa farsi valere anche sulle palle inattive e nel gioco aereo.\nCarriera.\nClub.\nRacing Club.\nHa debuttato in Primera Divisi\u00f3n, il 21 febbraio 2007 con la maglia del Racing Club nella partita giocata in casa contro il San Lorenzo. Era uno dei cinque calciatori selezionati per il Campionato mondiale di calcio Under-20 2007 appartenenti al Racing Club.\nEstudiantes.\nNell'estate 2010 il giocatore si trasferisce, per la somma di 640.000 euro, all'Estudiantes dove in due anni colleziona in campionato 66 presenze, segnando anche 10 gol.\nRiver Plate.\nNel luglio del 2012 viene acquistato dal River Plate per 700.000 euro. Con il River in cinque stagioni, colleziona globalmente in tutte le competizioni 146 presenze ed 11 gol all'attivo.\nSiviglia.\nIl 1\u00ba agosto 2016 viene acquistato per 2.2 milioni di euro dal Siviglia, squadra per cui firma un contratto triennale. Il 20 settembre seguente realizza di testa la sua prima rete in maglia andalusa, decisiva nel derby vinto 1-0 contro il Betis. Il 25 febbraio 2017 si ripete nuovamente, andando ancora a segno nel derby andaluso, siglando la rete della vittoria.\nAl-Rayyan e Internacional.\nL'11 giugno 2019 firma per i qatarioti dell'.\nIl 5 luglio 2021 viene acquistato dall'.\nNazionale.\nIl 10 febbraio 2010 esordisce da titolare in amichevole, con l' venendo convocato dall'allora CT. Diego Armando Maradona per l'amichevole contro la . Segna il suo primo goal con la maglia dell\"'albiceleste\", il 24 marzo 2016 nella partita valida per le qualificazioni ai mondiali di Russia, contro il . Convocato per la Copa Am\u00e9rica Centenario negli Stati Uniti, in cui \u00e8 sceso in campo in cinque occasioni, il 9 giugno 2017 sigla la rete della vittoria nell'amichevole disputata a Melbourne contro il . Nel 2018 viene convocato per i Mondiali organizzati in Russia, venendo annoverato dal commissario tecnico Jorge Sampaoli tra i titolari e segnando il gol del provvisorio 2-1 nell'ottavo di finale perso per 3-4 contro la Francia.\nStatistiche.\nPresenze e reti nei club.\n\"Statistiche aggiornate al 3 maggio 2019.\""}
{"id": "1664846", "revid": "599013", "url": "https://it.wikipedia.org/wiki?curid=1664846", "title": "Claudio Yacob", "text": "\u00c8 soprannominato \"La Flaca\" (in italiano \"La Magra\"). Possiede il passaporto spagnolo.\nCaratteristiche tecniche.\n\u00c8 un centrocampista completo e di personalit\u00e0, carattere e freddezza, abile sia a livello tattico, sia a livello tecnico. Tatticamente, oltre a fornire equilibrio alla squadra, \u00e8 particolarmente attento alla fase difensiva, a cui abbina puntualit\u00e0 nelle chiusure, pressing e recupero di palloni (\u00e8 abile nei contrasti); ma sa muoversi anche in fase offensiva poich\u00e9 \u00e8 capace di frenare l'azione degli avversari, facendo filtro quando serve e partecipando all'organizzazione della manovra per mezzo dei suoi passaggi semplici e ordinati e della sua visione di gioco; \u00e8 affidabile e disciplinato.\nTecnicamente \u00e8 bravo nelle palle alte poich\u00e9 possiede una buona elevazione, e fa della concretezza un suo punto di forza; possiede anche un potente tiro dalla lunga distanza, forza atletica e dimestichezza nei dribbling (prova spesso interventi in tackle scivolato).\nCarriera.\nClub.\nConsiderato in patria come uno dei giovani di maggiore prospettiva., a dodici anni era stato tesserato dal Boca Juniors, ma a Buenos Aires sentiva la nostalgia dei genitori, che erano rimasti a Carcara\u00f1\u00e1, una citt\u00e0 in provincia di Santa Fe; ci\u00f2 lo spinse a lasciare la metropoli, avvinandosi ai genitori e giocando per il Villa Bosch.\nL'anno seguente si trasferisce al Racing Club, con la cui maglia conquista due titoli giovanili portando la fascia di capitano.\nDebutta in prima squadra l'8 novembre 2006 contro il Banfield, partita persa per 3-2. Chiude quella stagione con 14 presenze totali.\nNella stagione 2007-2008 ottiene 30 presenze in campionato, ancora senza reti all'attivo.\nAlla vigilia dell'Apertura 2008, a 21 anni, ottiene la fascia di capitano della squadra, divenendo un leader con il passare del tempo. Nella stagione 2008-2009 \u00e8 sceso in campo 28 volte di cui 26 da titolare, segnando 2 reti: la prima, che \u00e8 anche la prima della carriera di club, viene realizzata di testa contro l'Arsenal de Sarand\u00ed al 35' della partita vinta poi per 4-1, mentre la seconda, nella giornata successiva, viene marcata ancora con un colpo di testa nel pareggio per 2-2 contro il V\u00e9lez S\u00e1rsfield, sbloccando la partita.\nNella stagione 2009-2010 ha giocato 27 partite in campionato, tutte da titolare, segnando anche stavolta 2 gol, prima contro il Lan\u00fas (la sua rete ha permesso alla squadra di pareggiare per 1-1) e poi ancora contro il V\u00e9lez S\u00e1rsfield (partita vinta dai suoi per 3-1).\nLa stagione 2010-2011 inizia in maniera positiva per lui, poich\u00e9 nella partita del 14 agosto 2010 (2\u00aa giornata di campionato) in casa del Boca Juniors, sua ex squadra, una sua rete ha poi permesso alla sua formazione di vincere per 2-1 espugnando il campo dei rivali dopo sessantun'anni dalla volta precedente; questa impresa gli ha fatto ricevere molti elogi dai giornali argentini. Si \u00e8 imposto nella squadra in coppia con Franco Zuculini.\nNella stagione 2011-2012 \u00e8 stato messo fuori rosa poich\u00e9 ha deciso di non rinnovare il contratto in scadenza.\nIl 24 luglio 2012 passa alla societ\u00e0 inglese del West Bromwich Albion.\nSegna il suo primo goal in Premier League, il 6 ottobre 2013, nel pareggio interno (1-1) al The Hawthorns, contro l'Arsenal.\nIl 10 luglio 2015 rinnova con i \"Baggies\" il suo contratto fino al giugno 2017. Rimasto svincolato, nel settembre 2018 firma un contratto biennale con il Nottingham Forest societ\u00e0 militante in Championship (seconda serie inglese).\nNazionale.\n\u00c8 stato uno dei cinque selezionati per il Campionato mondiale di calcio Under-20 2007 appartenenti al Racing Avellaneda. Di tale manifestazione giocata in Canada \u00e8 stato un protagonista, realizzando anche un gol nella semifinale vinta per 3-0 contro il Cile.\nIl 17 marzo 2011 ha esordito in Nazionale maggiore nell'amichevole vinta per 4-1 sul , subentrando a Fabi\u00e1n Rinaudo al 61'. Il 20 aprile seguente, alla seconda apparizione in maglia biancoceleste, realizza la prima rete in Nazionale al 31' di Argentina- (2-2); partito titolare, ha lasciato il campo al 43' per far posto a Lucas Viatri.\nStatistiche.\nPresenze e reti nei club.\n\"Statistiche aggiornate al 15 aprile 2018\""}
{"id": "1664847", "revid": "767487", "url": "https://it.wikipedia.org/wiki?curid=1664847", "title": "Mat\u00edas S\u00e1nchez", "text": "Caratteristiche tecniche.\nGioca come centrocampista difensivo che pu\u00f2 giocare anche come esterno destro.\nCarriera.\nClub.\nEra uno dei cinque selezionati per il Mondiale Under-20 2007 appartenenti al Racing Club."}
{"id": "1664854", "revid": "3082", "url": "https://it.wikipedia.org/wiki?curid=1664854", "title": "Wu Cheng'en", "text": ""}
{"id": "1664856", "revid": "33751", "url": "https://it.wikipedia.org/wiki?curid=1664856", "title": "Salicacee", "text": ""}
{"id": "1664857", "revid": "438678", "url": "https://it.wikipedia.org/wiki?curid=1664857", "title": "Sciusci\u00e0 nel Vietnam", "text": "Sciusci\u00e0 nel Vietnam (\"Hoa-Binh\") \u00e8 un film del 1970 diretto da Raoul Coutard.\nFu nominato all'Oscar al miglior film straniero e vinse il premio per la migliore opera prima al 23\u00ba Festival di Cannes."}
{"id": "1664858", "revid": "287204", "url": "https://it.wikipedia.org/wiki?curid=1664858", "title": "Jos\u00e8 Saramago", "text": ""}
{"id": "1664861", "revid": "1543377", "url": "https://it.wikipedia.org/wiki?curid=1664861", "title": "William Least Heat-Moon", "text": "Biografia.\nWilliam Least Heat-Moon \u00e8 un insegnante di lingua inglese con origini native americane che all'et\u00e0 di 38 anni, dopo essersi separato dalla moglie, cambia nome (che nel linguaggio nativo americano significa \"Luna del calore\") e si mette in viaggio negli Stati Uniti per tre mesi con un furgone malandato nel quale dorme. Durante tale periodo scrive quello che \u00e8 considerato il suo capolavoro, \"Strade blu\", divenuto oggi un classico della letteratura di viaggio \"on the road\", tradotto in moltissimi paesi: primo di una trilogia narrativa di viaggi attraverso gli Stati Uniti che ripercorre la via della colonizzazione e della conquista dell`Ovest selvaggio, i testi sono arricchiti da citazioni bibliografiche e dissertazioni filosofiche sul tema dell'esplorazione e della scoperta di luoghi periferici e dimenticati, che avvicinano lo stile di Least-Heat Moon a quello di Bruce Chatwin.\n\"Strade blu\" - per 34 settimane ai vertici della classifica dei best seller del \"New York Times\" tra il 1982 e il 1983 - \u00e8 la cronaca di un viaggio di tre mesi attraverso gli USA, che l'autore ha realizzato nel 1978 dopo aver perso il suo lavoro di insegnante ed essere stato lasciato dalla moglie. L'autore ha viaggiato per 13.000 miglia, quanto pi\u00f9 possibile su strade secondarie, spesso segnate in blu sulle cartine, cercando di evitare le citt\u00e0. Vivendo nel retro del suo van, egli ha visitato piccole citt\u00e0 come Nameless (Tennessee), Hachita (Nuovo Messico) e Bagley (Minnesota) per toccare luoghi in America non toccati dalle catene di fast food e dalle autostrade. Il libro racconta dei colloqui con la gente incontrata nei bar come della propria ricerca interiore.\nOltre alla trilogia, Least Heat Moon ha scritto anche \"Columbus in the Americas\" (2002), una breve storia del viaggio di Cristoforo Colombo e \"Roads to Quoz\" (2008), un altro libro di viaggi che differisce dal modello della trilogia nel senso che non descrive un solo lungo viaggio ma una serie di viaggi brevi."}
{"id": "1664862", "revid": "200568", "url": "https://it.wikipedia.org/wiki?curid=1664862", "title": "Christopher Hamill", "text": ""}
{"id": "1664878", "revid": "228568", "url": "https://it.wikipedia.org/wiki?curid=1664878", "title": "Giornata della Sardegna", "text": ""}
{"id": "1664879", "revid": "228568", "url": "https://it.wikipedia.org/wiki?curid=1664879", "title": "Giorno della Sardegna", "text": ""}
{"id": "1664884", "revid": "123323686", "url": "https://it.wikipedia.org/wiki?curid=1664884", "title": "Iron Storm", "text": "Iron Storm \u00e8 uno sparatutto in prima persona, pubblicato da DreamCatcher Games e da MC2 France nel 2002. Una diversa versione chiamata World War Zero fu pubblicata per PlayStation 2 e Pc, ambientato in una storia alternativa in cui la prima guerra mondiale non si \u00e8 mai conclusa, il gioco \u00e8 ambientato nel 1964, al 50\u00ba anno di guerra e incentrato su un soldato alleato, in missione per fermare l'Impero Russo-Mongolo dal creare armi nucleari e i suoi effetti in guerra.\nTrama.\nPoco dopo la Rivoluzione russa, lo zar \u00e8 stato detronizzato e i bolscevichi hanno effettivamente preso il potere, ma solo per breve tempo. L'Armata Bianca del barone Nikolai Alexsandrovich von Ugenberg ha schiacciato la rivoluzione nel sangue e alle bandiere sovietiche si sono sostituite quelle di un nuovo impero. Quindi, in pochi anni, il barone con il suo esercito si \u00e8 stabilito in Russia, e ha assorbito il cadente Impero Germanico, portando la guerra a un punto di stallo. Alleandosi con l'Imperatore Hirohito ha aiutato il Giappone ad invadere la Manciuria nel 1941. L'ambizioso Ugenberg mira a sottomettere l'Occidente, per costruire uno smisurato Impero Russo-Mongolo che vada dall'Oceano Atlantico ai mari della Cina.\nIn questo scenario il tenente occidentale James Anderson si trova a dover rischiare la vita per disinnescare una bomba nucleare, che funziona tramite acqua pesante (sostanza creata dai russi mongoli), riuscir\u00e0 nell'intento guidato via radio dal capitano Cecile Newcastle e dal colonnello dei servizi segreti occidentali Mitchell. Quest'ultimo uccider\u00e0 il barone, che voleva creare una tregua tra il blocco occidentale e quello orientale; James capisce che l'occidente combatteva solo per il predominio della borsa e che tra le file alleate stava avvenendo una sorta di cospirazione. Dopo aver ucciso Mitchell, James fugge da quel che rimane di Berlino e del Reichstag mentre all'interno dell'impero un nuovo dittatore/capitalista \u00e8 al potere, aiutato dall'industria Dragunov crea nuovi mezzi bellici.\nModalit\u00e0 di gioco.\nContrariamente alla maggior parte degli sparatutto in prima persona che sono ambientati durante la seconda guerra mondiale, Iron Storm \u00e8 un misto tra tattiche della prima guerra mondiale come la guerra di trincea e l'uso di Iprite, e alcune armi della seconda guerra mondiale come mitragliatrici, mortai, carri armati, e lanciamissili, e la tecnologia pi\u00f9 contemporanea, come gli elicotteri, il wireless, i satelliti spia, mine terrestri e torrette-robot automatiche. In un certo senso \u00e8 la guerra definitiva.\nIl gioco viene considerato relativamente difficile; innanzitutto il giocatore non pu\u00f2 subire molti danni prima di morire, e molti nemici sono equipaggiati con armi potenti, come fucile di precisione e fucile anticarro.\nLivelli.\nIl gioco conta 16 livelli:\nAmbientazione.\nIl gioco si svolge in Germania. Si parte da sud di Wolfenburg fino a Berlino e procedendo verso nord il gioco diventa sempre pi\u00f9 in solitaria, dalla fabbrica chimica al treno corazzato a Berlino il gioco \u00e8 in solitaria, mentre ai primi livelli in trincea e a Wolfenburg il gioco \u00e8 insieme ad alcuni soldati."}
{"id": "1664888", "revid": "1516566", "url": "https://it.wikipedia.org/wiki?curid=1664888", "title": "Grattacieli di Los Angeles", "text": "La lista qui proposta degli edifici pi\u00f9 alti a Los Angeles classifica i grattacieli in base all'altezza. Los Angeles \u00e8 una delle pi\u00f9 estese citt\u00e0 del mondo, e ha uno degli skyline pi\u00f9 vasti. La citt\u00e0 ha 553 grattacieli entro i suoi limiti secondo \"skyscraperpage.com\", classificandosi al terzo posto dopo New York City e Chicago. Il pi\u00f9 alto edificio a Los Angeles \u00e8 il Wilshire Grand Center, che si eleva per 335,3 metri.\nLos Angeles sta ancora crescendo: pi\u00f9 persone sono in cerca di casa e pi\u00f9 sviluppatori stanno mirando alle aree di South Park (nella Downtown di Los Angeles) e della Miracle Mile, per sviluppare alti edifici residenziali.\nLista degli edifici pi\u00f9 alti.\nQuesta lista classifica i grattacieli di Los Angeles che si innalzano per almeno 400 piedi (122\u00a0m), in base alla misurazione standard. Questa include guglie e dettagli architettonici, ma non considera supporti di antenne. Le strutture esistenti sono incluse a fini di classificazione basata sull'altezza attuale.\nGli edifici pi\u00f9 alti in costruzione, approvati e proposti.\nIn costruzione.\nQuesta lista classifica gli edifici che sono in costruzione a Los Angeles e sono progettati per elevarsi come minimo per 400 piedi (122 metri). Palazzi in costruzione che hanno gi\u00e0 un'impalcatura all'ultimo piano sono inclusi.\nApprovati.\nQuesta lista elenca i palazzi di Los Angeles che sono approvati e sono progettati per elevarsi fino ad almeno 400 piedi (122\u00a0m).\nProposti.\nQuesta lista elenca gli edifici di Los Angeles che sono stati proposti e progettati per elevarsi fino ad almeno 400 piedi (122\u00a0m)."}
{"id": "1664891", "revid": "3082", "url": "https://it.wikipedia.org/wiki?curid=1664891", "title": "Gallia narbonense", "text": ""}
{"id": "1664892", "revid": "125674529", "url": "https://it.wikipedia.org/wiki?curid=1664892", "title": "Pino Tuccimei", "text": "Biografia.\nInizi\u00f2 ad interessarsi di management nel 1967. In un primo momento di dedico alla gestione di gruppi minori, successivamente incontr\u00f2 nel 1968 i Pooh, all'epoca poco conosciuti, e ne divent\u00f2 il manager fino al 1973; fu su suo consiglio che Stefano D'Orazio, nel 1971, entr\u00f2 nel gruppo in sostituzione di Valerio Negrini.\nNel frattempo cur\u00f2 gli interessi di molti altri artisti e gruppi tra i quali gli Osanna, i The Trip, Raccomandata Ricevuta di Ritorno, Metamorfosi, Procession, i Jaguars, i Rokketti e per alcuni di essi fu anche il produttore discografico.\nDal 1975 inizi\u00f2 ad organizzare in proprio grandi eventi. In collaborazione con Franco Mamone di Milano port\u00f2 in Italia in tour gruppi come Genesis, Van der Graaf Generator, Hookfoot, Emerson, Lake &amp; Palmer, Jethro Tull, Colosseum. Negli anni '80 organizz\u00f2 assieme a Vincenzo Ratti e David Zard il primo tour italiano di Elton John. Nel 1970, 1971, 1972 fu direttore artistico dei tre famosi raduni pop di Caracalla e Villa Pamphili a Roma dove nel 1972 si radunarono circa 200.000 persone. Con questi raduni diede un impulso decisivo al lancio del rock progressivo. Poi con la politicizzazione di quel tipo di sound lentamente si spost\u00f2 su musica pi\u00f9 soft e divent\u00f2 il manager della cantante irlandese Kay McCarthy, cos\u00ec come di Gilbert B\u00e9caud e di Juliette Gr\u00e9co. Dal 1982 fu il manager dei The Platters, storico gruppo vocale statunitense.\nNel 2012 si rimise in gioco e divent\u00f2 il manager dei Just, gruppo vocale italiano.\nVita privata.\nNel 1966 spos\u00f2 Marina Comin, dalla quale quello stesso anno ebbe una figlia, Emanuela. A seguito della sua separazione con Marina, nel 1982 conobbe la ballerina Lucia Colavalle, con la quale si spos\u00f2 nel 1988 e da cui ebbe due figli, Mario (1988) e Lavinia (1995). Il 6 ottobre 2019 ha sposato con rito religioso Lucia Colavalle alla quale era unito col solo rito civile. Le sue ceneri riposano nel cimitero di Trevignano Romano dove viveva dal 1983."}
{"id": "1664899", "revid": "1543377", "url": "https://it.wikipedia.org/wiki?curid=1664899", "title": "Cimitero di guerra del Commonwealth di Cassino", "text": "Il cimitero di guerra del Commonwealth di Cassino \u00e8 un cimitero militare di Cassino, in provincia di Frosinone, dove riposano i soldati dei paesi Commonwealth, ma contenente anche vittime canadesi ed ebree, caduti nella battaglia di Montecassino durante la seconda guerra mondiale.\nVi sono 4.266 tombe di militari provenienti dagli attuali Regno Unito, Canada, Australia, Nuova Zelanda, Sudafrica, India, Nepal e Pakistan ed un soldato dell'Armata Rossa. 284 di questi militari non sono stati identificati.\nSempre a Cassino vi \u00e8 anche un cimitero militare polacco ed uno tedesco, mentre il cimitero militare francese e italiano si trovano in due comuni limitrofi (il primo a Venafro, a circa 20\u00a0km da Cassino, l'altro a Mignano Monte Lungo, a circa 15\u00a0km dalla Citt\u00e0 Martire)."}
{"id": "1664900", "revid": "767487", "url": "https://it.wikipedia.org/wiki?curid=1664900", "title": "Pap\u00e0, sei una frana", "text": "Pap\u00e0, sei una frana (\"Author! Author!\") \u00e8 un film del 1982 diretto da Arthur Hiller con Al Pacino.\nTrama.\nIvan Travalian, noto commediografo, abbandonato da Gloria, la sua seconda moglie, resta con cinque figli: uno suo e gli altri di Gloria, avuti dai precedenti mariti. Travalian viene sommerso dalla caotica vita familiare e dal dolore della perdita della moglie che ancora ama, tanto che non riesce a terminare la commedia che sta per andare in scena a Broadway. Cerca conforto stringendo una relazione con Alice Detroit, la sua prima attrice, ma il problema dei bambini \u00e8 troppo impegnativo per la donna, che ben presto rinuncia ad una convivenza diventata impossibile. Ivan cerca per l'ultima volta di ricondurre a casa la moglie ma senza successo. Durante il loro tempestoso colloquio, Travalian si accorge che Gloria non merita il suo amore e torna a casa per finire la commedia. L'amore dei bambini e il successo della commedia riporta la serenit\u00e0 nella casa di Travalian."}
{"id": "1664901", "revid": "124955409", "url": "https://it.wikipedia.org/wiki?curid=1664901", "title": "Minima separazione verticale ridotta", "text": "In aeronautica una rotta con minima separazione verticale ridotta (in inglese \"reduced vertical separation minima\" o anche \"minimum\") o RVSM \u00e8 una rotta ATS con riduzione, da 2000 a 1000 piedi, della separazione verticale tra velivoli che volano tra i livelli di volo 290 (29\u00a0000 piedi) e 410 (41\u00a0000 piedi).\nCon tale procedura, aumentando la capacit\u00e0 di traffico che lo spazio aereo pu\u00f2 disporre, si riducono i ritardi alla partenza e in rotta, che valgono tempo e denaro per le compagnie aeree. \u00c8 infatti noto che un motore a turbina con l'aumentare dell'altitudine, diminuendo la densit\u00e0 dell'aria, consuma meno per nodo percorso.\nTale procedura aumenta il numero di velivoli che possono volare in sicurezza in un determinato spazio aereo.\nLa norma per la separazione verticale era di 1000 piedi dalla superficie terrestre a FL290, 2000 piedi da FL290 a FL410 e 4000 piedi al di sopra di FL410. Questo perch\u00e9 l'accuratezza dell'altimetro barometrico (lo strumento utilizzato per determinare l'altitudine in base alla pressione atmosferica) diminuisce con l'altezza. Nel corso del tempo, l'uso degli air data computer (ADC, componenti avionici in grado di correggere i dati forniti dai sensori a bordo degli aeromobili) ha reso possibile una misura dell'altitudine pi\u00f9 precisa ed un mantenimento del livello di volo pi\u00f9 agevole. Per molti aerei moderni, quindi, la separazione di 2000 piedi divenne troppo restrittiva. Pertanto \u00e8 stato proposto dall'ICAO che questa separazione fosse ridotta a 1000 piedi.\nStoria.\nLe prime implementazioni di questa riduzione di separazione avvennero nell'area del Nord Atlantico, inizialmente solo tra FL330 e FL370. In quest'area sono presenti infatti traffici omogenei e rotte pressoch\u00e9 parallele. Per poter usufruire di questa riduzione, il velivolo deve possedere degli standard minimi ben definiti dall'ICAO.\nDal gennaio 2002 in tutta Europa lo spazio aereo \u00e8 diventato spazio RVSM. Tutti gli spazi aerei confinanti con quello italiano sono ormai RVSM, tra cui si segnalano Malta e la Tunisia come spazi di transizione, che gestiscono il passaggio da RVSM a non-RVSM e viceversa.\nTra il 1997 e il 2005 l'implementazione dell'RVSM ha riguardato nell'ordine gli spazi aerei sovrastanti l'intera Europa, il Nord Africa, il Sud-Est Asiatico, il Nord America, il Sud America, il Nord Atlantico, il Sud Atlantico ed il Pacifico.\nIl 20 gennaio 2005 tutto l'emisfero occidentale \u00e8 stato classificato RVSM tra FL290 e FL410.\nAlcuni detrattori del progetto RVSM paventavano la pericolosit\u00e0 di tale riduzione della separazione verticale, sostenendo che sarebbe aumentato il rischio di collisioni in volo e conflitti di traffico; tuttavia, dalla data della sua implementazione, nessuna collisione o sotto-separazione tra aeromobili \u00e8 mai stata imputata alla procedura RVSM.\nEquipaggiamento minimo richiesto per volare nello spazio aereo RVSM.\nSolo gli aeromobili provvisti di un equipaggiamento adeguato possono volare all'interno di spazi aerei RVSM; a meno di specifiche esenzioni, gli altri velivoli devono quindi sorvolare tali spazi aerei o mantenervisi al di sotto.\nQueste certificazioni vengono rilasciate dall'agenzia per l'aviazione civile (in Italia l'ENAC) del paese di appartenenza del velivolo. \u00c8 possibile che tale abilitazione venga meno anche per motivi contingenti (ad esempio turbolenza o avaria ad uno dei due altimetri obbligatori), nel qual caso sono previste procedure di limitazione.\nL'equipaggiamento minimo richiesto per l'abilitazione ai voli RVSM \u00e8:\nIn caso di avaria di uno dei due sistemi indipendenti per la misurazione dell'altitudine, va comunicato \"Unable RVSM due equipment\" all'ente ATS di competenza ed abbandonare lo spazio aereo RVSM; salvo voli non RVSM approvati RVSM dall'autorit\u00e0 competente (STS/NONRVSM)."}
{"id": "1664903", "revid": "31530", "url": "https://it.wikipedia.org/wiki?curid=1664903", "title": "RVSM", "text": ""}
{"id": "1664913", "revid": "599013", "url": "https://it.wikipedia.org/wiki?curid=1664913", "title": "Congregazione dei rosariani", "text": "La Congregazione dei Rosariani (in latino \"Congregatio Sanctissimi Rosarii\", in inglese \"Rosarian Fathers\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla C.S.R.\nStoria.\nLa congregazione, detta in origine dei Servi di Nostra Signora del Rosario, venne fondata dal sacerdote cingalese Anthony Thomas (1886-1964), religioso degli Oblati di Maria Immacolata che era stato molto attivo nella predicazione missionaria nella diocesi di Jaffna.\nSu richiesta del vescovo di Jaffna Guyomard, suo confratello, rispondendo all'appello di papa Pio XI affinch\u00e9 si praticassero forme austere di vita contemplativa anche in terra di missione (encicliche \"Rerum Ecclesiae\" e \"Miserentissimus Redemptor\"), il 2 febbraio 1928 a Tholagatty apr\u00ec un monastero (o \"ashram\") e vi impiant\u00f2 una comunit\u00e0 dedita alla vita claustrale a imitazione dei trappisti.\nLa congregazione venne eretta canonicamente il 15 agosto 1934; le sue costituzioni, preparate dal fondatore nel 1928, ottennero l'approvazione diocesana il 18 febbraio 1939.\nL'istituto venne approvato dalla Santa Sede l'8 giugno 2002.\nAttivit\u00e0 e diffusione.\nI rosariani si dedicano alla preghiera contemplativa; la loro spiritualit\u00e0 \u00e8 di ispirazione mariana e praticano l'adorazione eucaristica perpetua; provvedono alle loro necessit\u00e0 con il lavoro manuale; osservano una mitigata forma di digiuno, con astinenza perpetua dalle carni (eccetto in caso di malattia).\nSono presenti soprattutto in India e Sri Lanka. Il moderatore supremo dei rosariani, che porta il titolo di Priore generale, risiede a Bangalore.\nNel 2004 la congregazione contava 20 case e 174 religiosi, 42 dei quali sacerdoti."}
{"id": "1664916", "revid": "316629", "url": "https://it.wikipedia.org/wiki?curid=1664916", "title": "Septem Provinciae", "text": "La diocesi delle Sette Province (in origine diocesi di Vienna) fu una diocesi del tardo Impero romano sotto il comando della Prefettura del pretorio delle Gallie. Comprendeva l'Aquitania e parte della Narbonense, cio\u00e8 la Francia a sud e a ovest della Loira, compresa la Provenza. Di fatto comprendeva le seguenti province: Aquitanica Prima, l'Aquitanica Secunda, la Novempopulana (Aquitanica Tertia), la Narbonense Prima, la Narbonense Secunda, la Gallia Viennense e le Alpi Marittime. Secondo la \"Notitia Dignitatum\", nel V secolo alla diocesi di \"Septem provinciae\" furono aggiunte le dieci province della diocesi della Gallia (che comprendeva quella parte di Gallia a nord della Loira).\nStoria.\nQuesta diocesi fu creata dalle riforme di Diocleziano e Costantino I attorno al 314. Nel 407 Vandali, Alani e Svevi invasero la Gallia, devastandola, per poi passare in Spagna nel 409. Successivamente la diocesi sub\u00ec il passaggio dei Visigoti di Ataulfo che nel 412 si stabilirono nella Gallia meridionale, ma furono poi costretti dal generale Flavio Costanzo dapprima a spostarsi in Spagna e successivamente a negoziare con l'Impero.\nI Visigoti ricevettero il titolo di \"foederati\" da Roma affinch\u00e9 l'aiutassero contro i Vandali, gli Alani e gli Svevi in Spagna, e in cambio ebbero il permesso dall'imperatore Onorio nel 418 di insediarsi nell'Aquitania, attorno a Tolosa. Sebbene nominalmente soggetti a Roma, i Goti erano praticamente indipendenti, come l'ormai morente Impero romano d'Occidente riconobbe ufficialmente nel 475. I Visigoti, comunque, nel 418 controllavano due province (Aquitania e Novempopulana), mentre le altre cinque province della diocesi continuavano a obbedire completamente a Roma.\nNel 418 il regime di Costanzo, per ristabilire pacifiche relazioni con i proprietari terrieri della Gallia (alcuni dei quali avevano stretto buoni rapporti con i Visigoti, certamente non un buon segno per l'Impero, dato che ci\u00f2 minava la fedelt\u00e0 di tali proprietari a Roma), decise di ristabilire un concilio delle sette province, nelle quali si riunivano il prefetto del pretorio, i governatori civili e i proprietari terrieri. Sembra che all'epoca la diocesi delle sette province fosse l'unica parte della Gallia controllata effettivamente dal governo centrale, perch\u00e9 le province a nord della Loira o si erano staccate dall'Impero sotto la spinta autonomistica dei separatisti Bagaudi (in Armorica) o erano devastate dai barbari (come Franchi, Burgundi, Alemanni), e l'Impero poteva intervenire in queste regioni soltanto militarmente. Una conferma di ci\u00f2 si ha anche dalla commedia del V secolo \"Querolus\" in cui si afferma che se si vuole vivere senza seguire le leggi di Roma non si deve far altro che trasferirsi a nord della Loira. Costanzo, comunque, sembra che cerc\u00f2 di ripristinare il dominio romano anche nelle regioni a nord della Loira, e in parte ci riusc\u00ec.\nLa regione dovette poi subire le spinte espansionistiche dei Visigoti, che tra il 425 e il 439 tentarono invano di impadronirsi di Arelate, venendo pi\u00f9 volte sconfitti da Ezio, forte del sostegno dei suoi alleati Unni (che poi gli venne meno con l'ascesa di Attila). Nella seconda met\u00e0 del V secolo il dominio romano nella Gallia meridionale venne meno, non solo per via dei Visigoti ma anche per la minaccia dei Burgundi. Nel 462 Ricimero cedette ai Visigoti anche la Narbonense Prima, per ottenere il loro sostegno contro il \"magister militum per Gallias\" ribelle Egidio, e la situazione non fece che peggiorare ulteriormente per Roma con l'ascesa al trono visigoto di Eurico (466). Questi comprese che l'Impero d'Occidente non aveva pi\u00f9 motivo per esistere e, con l'appoggio dei proprietari terrieri romano-gallici e di alcuni funzionari dell'Impero in Gallia (tra cui il prefetto del pretorio Arvando), invase nel 469 le rimanenti province a sud della Loira. Sconfisse l'esercito romano condotto da Antemiolo, figlio dell'Imperatore Antemio, nel 471, e, nonostante la strenua resistenza di alcuni proprietari terrieri rimasti fedeli a Roma (tra cui Sidonio Apollinare), nel 476 aveva occupato tutta la diocesi, causando la sua fine.\nLe terre della diocesi delle Sette Province fecero parte del Regno dei Visigoti, anche se ben presto i Franchi si impossessarono dell'Aquitania e cos\u00ec solo l'area costiera meridionale (Septimania) rimase ai Goti."}
{"id": "1664918", "revid": "49022", "url": "https://it.wikipedia.org/wiki?curid=1664918", "title": "Diocesi romana", "text": ""}
{"id": "1664920", "revid": "1347902", "url": "https://it.wikipedia.org/wiki?curid=1664920", "title": "F\u00ebdor F\u00ebdorovi\u010d Trepov", "text": "Carriera.\nIniziato la sua carriera militare il 28 maggio 1831, partecipando alla repressione della rivolta polacca del 1830-1831, comandando un reggimento di cavalleria dei gendarmi di Kiev. Il 15 febbraio 1861 \u00e8 stato promosso a maggiore generale.\nDopo il tiro Dmitrij Vladimirovi\u010d Karakozov, il 17 aprile 1866 \u00e8 stato nominato capo della polizia di San Pietroburgo, e il 30 agosto dello stesso anno venne promosso a tenente generale. L'anno successivo \u00e8 stato promosso ad aiutante generale.\nDal 10 aprile 1873 al 23 maggio 1878 ricopr\u00ec la carica di sindaco di San Pietroburgo, salendo al grado di generale di cavalleria.\nNel luglio del 1877 il governatore di Pietroburgo, generale Trepov, noto per la sua brutalit\u00e0 fin da quando era stato a capo della polizia di Varsavia, fece frustare in carcere fino a farlo impazzire un detenuto politico, Aleksej Bogoljubov, colpevole di non essersi tolto il berretto innanzi a lui. Per vendicarlo, il 24 gennaio 1878 Vera Zasuli\u010d si present\u00f2 nell'ufficio di Trepov e gli spar\u00f2 a bruciapelo, ferendolo gravemente.\nDurante il XIX secolo c'erano delle voci che sostenevano fosse il figlio illegittimo di Guglielmo I di Germania.\nMatrimonio.\nSpos\u00f2 Vera Vasil'evna Luka\u0161evic (1821-1866). Ebbero nove figli:\nCollegamenti esterni.\n breve biografia in russo"}
{"id": "1664926", "revid": "324090", "url": "https://it.wikipedia.org/wiki?curid=1664926", "title": "Lough Ree", "text": "Il Lough Ree (\"Loch R\u00ec\" o \"Loch R\u00edbh\" in gaelico irlandese) \u00e8 in ordine di grandezza il secondo dei tre grandi laghi formati dal corso del fiume Shannon, e si trova nell'Irlanda centrale. Gli altri due grandi laghi sono il Lough Allen, a nord, e il Lough Derg, a sud-ovest.\nLocalizzazione.\nIl lato occidentale del lago si trova nel territorio della contea di Roscommon, mentre la riva orientale \u00e8 per la met\u00e0 settentrionale nella contea di Longford e per la met\u00e0 meridionale nella contea di Westmeath.\nEconomia.\nLe popolazioni che abitano nei villaggi presso le rive del lago sono per lo pi\u00f9 dedite all'agricoltura e nel settore del commercio della torba, che abbonda soprattutto sulla riva orientale del lago.\nFauna.\nIl lago \u00e8 ricco di pesce. Si possono trovare le anguille, trote, triotti, lucci e altre variet\u00e0 di pesce. La zona lacustre \u00e8 inoltre popolata da una variegata serie di uccelli.\nCuriosit\u00e0.\nNella citt\u00e0 di Athlone \u00e8 possibile noleggiare barche o prendere parte a gite organizzate in traghetto."}
{"id": "1664932", "revid": "110157", "url": "https://it.wikipedia.org/wiki?curid=1664932", "title": "Gone to Earth (Barclay James Harvest)", "text": "Gone to Earth \u00e8 l'ottavo album della band rock britannica Barclay James Harvest, pubblicato nel 1977."}
{"id": "1664933", "revid": "767487", "url": "https://it.wikipedia.org/wiki?curid=1664933", "title": "La rivincita dei nerds", "text": "La rivincita dei nerds (\"Revenge of the Nerds\") \u00e8 una commedia del 1984 diretta da Jeff Kanew e incentrata sulle vicende di un gruppo di studenti americani emarginati dai propri coetanei liceali perch\u00e9 goffi, trasandati e dall'apparenza di sprovveduti, nonostante l'ottimo profitto scolastico, dunque dei \"nerd\", non in linea con la moda e lo stile di vita audace della maggioranza (\"cool\").\nUna divertente locandina promozionale ritraeva due personaggi con abbigliamento ed accessori bizzarri.\nTrama.\nArizona, due adolescenti entrano nel prestigioso Adam's College imparando presto la loro \"condizione\" e sottoposti alle angherie del gruppo leader \"Alpha Beta\", proverbialmente costituito dalla locale squadra di football americano. Lo stesso allenatore ha pi\u00f9 potere del direttore del college. I nostri, assieme ad altri ragazzi del genere \"nerd\", tra i quali un giovanissimo precoce, costituiscono la loro confraternita, \"Lambda Lambda Lambda\", e nonostante gli scherzi pessimi da parte dei nerboruti Alpha, tentano di emergere avvalendosi della loro intelligenza, vincendo le elezioni scolastiche ed arrivando a sedere al Consiglio Greco, massima autorit\u00e0 studentesca. Gli \"Alpha Beta\" indignati, tentano un'ultima azione di forza ma tutto il College \u00e8 ormai dalla parte dei \"Tri-Lambda\", osannandoli.\nSequel.\nNegli anni seguenti sono stati realizzati diversi seguiti, come \"La rivincita dei nerds II - Nerds in paradiso\" (1987) e \"La rivincita dei nerds III - The next generation\" (1992), inoltre nel 1994 \u00e8 stato realizzato il film tv \"La rivincita dei nerds IV - Nerds in love\".\nIl remake cancellato.\nNel 2006, la Fox Atomic annunci\u00f2 la messa in produzione di un rifacimento di \"La rivincita dei nerds\" previsto per l'uscita nell'agosto dell'anno seguente, con Kyle Newman alla regia e una squadra composta da: Gabe Sachs, Jess Judah, Adam Jay Epstein, Andrew Jacobson e Adam F. Goldberg a scrivere la sceneggiatura. McG e David Manpearl si sarebbero incaricati della produzione esecutiva.\nIl cast artistico era stato ultimato, e gli accordi di ingaggio formulati, comprendendo come principali interpreti: Adam Brody (anche in veste di coproduttore), Dan Byrd, Katie Cassidy, Kristin Cavallari, Jenna Dewan, Chris Marquette, Ryan Pinkston, Efren Ramirez e Nick Zano.\nI location manager della Fox Atomic avevano trovato l'ambiente adatto per le riprese nell'Emory College, ma la cosa non and\u00f2 in porto dopo che i dirigenti scolastici declinarono l'accordo dopo aver visionato il copione. In merito a queste vicende, il set fu spostato ad Atlanta (USA) tra Agnes Scott College e Georgia State Capitol per gli interni e l'Inman Park per le scene in esterni ma qualche tempo dopo, il 21 novembre 2006, la Fox, diramando un comunicato ufficiale, annull\u00f2 la produzione alla luce delle possibili difficolt\u00e0 e problematiche portate dal filmare un'intera pellicola in spazi cos\u00ec ristretti come quelli del campus dell'Agnes Scott College."}
{"id": "1664935", "revid": "287204", "url": "https://it.wikipedia.org/wiki?curid=1664935", "title": "Crush Tour", "text": "Il Crush Tour \u00e8 stato un tour musicale della rock band statunitense dei Bon Jovi, intrapreso durante il 2000 per promuovere il settimo album in studio del gruppo \"Crush\"."}
{"id": "1664937", "revid": "767487", "url": "https://it.wikipedia.org/wiki?curid=1664937", "title": "Dmitrij F\u00ebdorovi\u010d Trepov", "text": ""}
{"id": "1664942", "revid": "767487", "url": "https://it.wikipedia.org/wiki?curid=1664942", "title": "Leonardo Sigali", "text": "Carriera.\nClub.\nHa lasciato il retrocesso Nueva Chicago per approdare al Lan\u00fas giusto in tempo per vincere il Torneo di Apertura 2007.\nNel 2008 si trasferisce al Godoy Cruz.\nNazionale.\nHa partecipato al Campionato mondiale di calcio Under-20 2007, senza mai scendere in campo.\nStatistiche.\nPresenze e reti nei club.\n\"Statistiche aggiornate al 18 febbraio 2017.\""}
{"id": "1664943", "revid": "125868732", "url": "https://it.wikipedia.org/wiki?curid=1664943", "title": "Alejandro G\u00f3mez", "text": "Caratteristiche tecniche.\nSoprannominato \"el Papu\", pu\u00f2 giocare come ala, come seconda punta o trequartista. Dotato di grande velocit\u00e0 in progressione e di una notevole tecnica individuale, \u00e8 abile nel dribbling (grazie anche al suo baricentro basso) e nel tiro dalla distanza. \u00c8 anche un ottimo uomo-assist.\nCarriera.\nClub.\nArsenal de Sarand\u00ed e San Lorenzo.\nInizia la sua carriera nel settore giovanile dell' nel 2003, debuttando in prima squadra nel 2005 e diventando titolare nel Torneo di Apertura 2006, nel quale disputa 15 partite e segna 2 gol, aiutando l'Arsenal ad ottenere il quinto posto finale. Nell'annata successiva va a segno in altre due occasioni, la pi\u00f9 importante delle quali \u00e8 il 30 novembre 2007 nella partita di andata della finale di Copa Sudamericana contro l', gol che porta la sua squadra sul 3-2. All'inizio del 2009 il centrocampista, non ancora ventunenne, poteva vantare un totale di 77 presenze in campionato, con un bottino di 16 reti fra campionato e coppe.\nNel gennaio del 2009 passa in compropriet\u00e0 al . Diventa poi un titolare della squadra e nell'unica stagione colleziona 48 presenze, segnando 8 gol.\nCatania.\nIl 21 luglio 2010 il San Lorenzo comunica il tesseramento di Gomez da parte della squadra italiana del , per 3 milioni di euro. Otto giorni pi\u00f9 tardi, la societ\u00e0 etnea annuncia ufficialmente l'ingaggio del giocatore. Debutta il 12 settembre 2010, a 22 anni, subentrando a Ricchiuti al 58' nella partita vinta 2-1 contro il . Gioca per la prima volta da titolare nella partita vinta, in casa, contro il Cesena per 2-0. Il 17 ottobre 2010, durante Catania-Napoli, realizza al 69' il suo primo gol con la maglia etnea (la partita si chiuder\u00e0 1-1).\nNelle due stagioni successive ottiene l'11\u00ba e l'8\u00ba posto con il Catania guidato rispettivamente da Vincenzo Montella e Rolando Maran.\nDopo 3 stagioni chiude la sua esperienza in Sicilia con un bilancio di 111 presenze e 18 gol tra Serie A e Coppa Italia.\nMetalist.\nIl 2 agosto 2013 viene ceduto a titolo definitivo per 7 milioni di euro agli ucraini del . Tuttavia, l'esperienza in terra ucraina non si rivela delle pi\u00f9 felici, per via delle delicate condizioni politiche attraversate dal paese, che inducono il giocatore a chiedere di essere ceduto, nonostante una buona stagione in cui (con il numero 15 sulle spalle) scende in campo in 23 occasioni e realizza tre reti.\nAtalanta.\nIl 1\u00ba settembre 2014 viene acquistato dall', facendo cos\u00ec ritorno in Italia. Realizza il primo gol con la formazione orobica il 26 aprile 2015, in occasione del pareggio casalingo per 2-2 contro l'. Il 18 ottobre seguente segna direttamente da calcio d'angolo nella partita contro il , vinta 3-0; nel finale di campionato subisce una squalifica di 3 giornate, poi ridotta a 2, per una gomitata a Hetemaj.\nDurante il campionato 2016-2017 realizza 16 reti, contribuendo alla qualificazione dei bergamaschi in Europa League: \u00e8 inoltre suo il gol all'Empoli che assicura la qualificazione diretta ai gironi della competizione europea.\nIl 14 settembre 2017 esordisce nelle competizioni UEFA per club, andando tra l'altro a segno nel successo casalingo con l'.\nAnche nel campionato 2018-2019, l'argentino fornisce il proprio apporto ai risultati dei nerazzurri; nei turni preliminari di Europa League segna una doppietta al , ripetendosi poi contro il in campionato. Nei play-off della competizione europea contro il , conclusa con un complessivo 0-0 tra andata e ritorno, concorre all'eliminazione della squadra fallendo uno dei calci di rigore.\nNella stagione 2019-2020 esordisce in Champions League, disputando da titolare la prima giornata della fase a gironi, persa per 4-0 sul campo dei croati della . Il successivo 26 novembre, nella gara di ritorno contro i croati, segna il suo primo gol in carriera in questa competizione, realizzando il definitivo 2-0 (che \u00e8 inoltre la prima vittoria del club orobico in Champions League). L\u201911 luglio 2020 raggiunge le 300 presenze in Serie A in occasione di Juventus-Atalanta (2-2).\nNella stagione 2020-2021 segna 4 gol e fornisce 2 assist nelle prime 3 giornate di campionato, a cui si aggiunge un gol in Champions nella prima partita del girone, contro i danesi del . Nelle settimane seguenti, per\u00f2, il tecnico Gian Piero Gasperini lo utilizza sempre meno, lasciandolo ai margini della squadra per scelta tecnica.\nSiviglia.\nIl 26 gennaio 2021 si trasferisce al a titolo definitivo. Debutta il 3 febbraio, venendo schierato dal primo minuto di gioco nella gara dei quarti di finale di Coppa di Spagna vinta in casa dell' (0-1), mentre il 6 febbraio seguente bagna l'esordio in Primera Divisi\u00f3n con una rete nella vittoria interna per 3-0 contro il . Esordisce in UEFA Champions League con la nuova maglia il 17 febbraio, giocando da titolare la sfida d'andata degli ottavi di finale contro il Borussia Dortmund, terminata 2-3 per i tedeschi. Il 12 aprile successivo, sancisce la rete della vittoria nel rocambolesco 4-3 in trasferta degli andalusi contro il .\nNazionale.\nHa giocato nella selezione Under-20 dell'Argentina. Nel 2007 vince il Campionato mondiale di calcio Under-20 e in seguito si qualifica ai Giochi Olimpici di Pechino 2008.\nNonostante abbia ottenuto la cittadinanza italiana, la FIFA lo ha dichiarato non convocabile per la nazionale italiana, poich\u00e9 all'epoca della sua partecipazione al Campionato mondiale di calcio Under-20 2007 con l'Argentina non possedeva ancora tale doppia cittadinanza.\nIl 19 maggio 2017 viene convocato per la prima volta nella nazionale maggiore argentina, in occasione delle amichevoli contro Brasile e Singapore; debutta il 13 giugno 2017 contro Singapore, partita in cui segna anche la sua prima rete in nazionale.\nNell'ottobre 2020 viene convocato dal commissario tecnico Lionel Scaloni per due partite valide per le qualificazioni al campionato mondiale di calcio 2022, tornando a distanza di tre anni in nazionale.\nViene convocato per la Copa Am\u00e9rica 2021, in cui torna anche a segnare, il 22 giugno, segnando un gol contro il e uno contro la Bolivia. \nStatistiche.\nPresenze e reti nei club.\n\"Statistiche aggiornate al 21 dicembre 2021.\""}
{"id": "1664947", "revid": "1305772", "url": "https://it.wikipedia.org/wiki?curid=1664947", "title": "Love Lies Bleeding", "text": ""}
{"id": "1664950", "revid": "339392", "url": "https://it.wikipedia.org/wiki?curid=1664950", "title": "Fouad II re d'Egitto", "text": ""}
{"id": "1664954", "revid": "124123", "url": "https://it.wikipedia.org/wiki?curid=1664954", "title": "Nati nel 1041", "text": ""}
{"id": "1664960", "revid": "1431409", "url": "https://it.wikipedia.org/wiki?curid=1664960", "title": "George McLaughlin", "text": "Fu membro ed in seguito capo della cricca criminale \"Charlestown Mob\", stanziata a Charlestown (Massachusetts). George ed i fratelli (Bernie e Punchy) lavoravano all'inizio come bracci destri per il loro partner, Buddy McLean. Secondo un detto locale, George era responsabile per l'inizio di tutte le varie guerre di quartiere in Boston, soprattutto nelle aree meridionali. George fu una volta colpito da una violenta bastonata ed il fratello Bernie tent\u00f2 di vendicarlo. Bernie chiese a McLean alcune spiegazioni sul fatto, ma dopo il rifiuto di quest'ultimo Bernie giur\u00f2 vendetta anche su McLean. Il giorno successivo a questo evento, infatti, McLean scopr\u00ec una bomba piantata sotto la sua macchina ma riusc\u00ec a salvarsi. In seguito McLean spar\u00f2 a Bernie McLaughlin uccidendolo nella piazza di Charlestown, in piena giornata. George ed il fratello Punchy uccisero Russell Nicholson, primo uomo pi\u00f9 fidato di McLean. George fu arrestato in seguito per l'assassinio di un impiegato bancario e da allora \u00e8 ancora in prigione."}
{"id": "1664966", "revid": "404338", "url": "https://it.wikipedia.org/wiki?curid=1664966", "title": "Pesce", "text": "Con il termine pesci, dal latino \"piscis\", si intende un gruppo eterogeneo di organismi vertebrati fondamentalmente acquatici, coperti di scaglie e dotati di pinne, che respirano attraverso le branchie. Con oltre specie per ora conosciute, coprono quasi il 50% del totale delle specie del subphylum vertebrata.\nNelle vecchie tassonomie assurgevano a classe sistematica dei vertebrati, mentre la zoologia moderna non riconosce ai pesci valore di categoria tassonomica, ma un insieme di tratti esteriori evolutivamente convergenti o costanti, come l'idrodinamicit\u00e0 e la presenza di pinne, che permettono loro di muoversi nell'elemento fluido con particolare efficacia, oltre alla respirazione prevalentemente branchiale dell'ossigeno disciolto. Tali dati comuni fanno tuttora variamente utilizzare la denominazione, anche se in ambito non tassonomico, ad esempio in itticoltura e ecologia.\nIl pi\u00f9 antico pesce fossile \u00e8 lo \"Haikouichthys\" vissuto durante il Cambriano 500 milioni di anni fa, imparentato con le lamprede.\nIl pi\u00f9 grande pesce vivente \u00e8 lo squalo balena (\"Rhincodon typus\") che pu\u00f2 raggiungere i 20 metri di lunghezza e pesare fino a 34 tonnellate, il \"Paedocypris progenetica\" invece \u00e8 il pesce pi\u00f9 piccolo vivente, infatti i maschi raggiungono i e le femmine possono essere lunghe solo .\nI taxa del raggruppamento pesci.\nNon avendo valore tassonomico, i gruppi parafiletici, considerabili in senso lato dei pesci, non sono strettamente definiti ma, generalmente, sono comprensivi di rappresentanti di:\n-Le ultime tre classi erano denominate \"Osteichthyes\", Osteitti o pesci ossei, e la terminologia ancora permane, anche in alcune tassonomie.\n-Oltre ai gruppi citati, strettamente definiti, si considerano \"pesci\", diversi altri raggruppamenti, tutti esclusivamente fossili, riuniti sotto il clade Tetrapodomorpha, clade che procede da organismi morfologicamente definibili \"pesci\" fino ad altri evidentemente e anatomicamente \"anfibi\", e ancestrali ai tetrapodi.\n-Dipnoi e Crossoprterygii in molte tassonomie, vengono riuniti sotto la classe Sarcopterygii, che altre tassonomie arricchiscono anche del clade Tetrapodomorpha\nOvvero i pesci in senso lato comprendono tutti i rappresentanti del \"subphylum\" dei vertebrati, escludendo il gruppo dei \"Tetrapoda\", ovvero dei vertebrati, primitivamente dotati dei quattro arti e variamente adattati all'ambiente terrestre, classicamente, anfibi, rettili, uccelli e mammiferi.\nI pesci si distinguono tra i vertebrati per il lungo periodo di evoluzione (iniziato oltre 500 milioni di anni fa) che ne ha consentito la diversificazione in tutte le forme attuali, sviluppate e adattate a molteplici tipi di condizione e alimentazione, specializzandosi e occupando quasi tutte le nicchie ecologiche dei vari ambienti acquatici.\nHabitat e distribuzione.\nI pesci hanno colonizzato qualsiasi mare, oceano, fiume o lago del pianeta, con forme, colori e dimensioni diverse tra loro.\nVi sono specie tipiche dei corsi d'acqua montani (come i Salmonidae o i Cyprinidae) o dei laghi (come la comune \"carpa\" - \"Cyprinus carpio\"), adatti alla vita sul fondale alla ricerca del cibo. Talvolta le specie possono essere endemiche di habitat ristretti; in Italia, ad esempio, \"Salmo fibreni\" nel Lago di Posta Fibreno e \"Salmo carpio\" nel Lago di Garda.\nGli ambienti a salinit\u00e0 variabile, come gli estuari dei fiumi e le lagune, accolgono specie specializzatesi nel sopportare sbalzi anche grandi della concentrazione del sale disciolto, dette eurialine (i Mugilidae, ad esempio, tra cui il comune \"cefalo\" - \"Mugil cephalus\"), al contrario le specie incapaci di adattarsi ad ambienti con salinit\u00e0 variabile sono dette stenoaline.\nIn mare, nelle zone tipiche dei domini pelagici, lontani dalle coste e privi di ogni nascondiglio, i pesci sono spesso caratterizzati da livree argentate per riflettere quanto pi\u00f9 possibile il blu delle acque circostanti e nascondersi cos\u00ec ai predatori. Molti hanno una forma slanciata, adatta al nuoto veloce per favorire la fuga o la caccia (come i tonni), altri cercano la sicurezza radunandosi in branchi numerosi.\nVicino alle coste i fondali rocciosi, ricchi di alghe marine, sono frequentati da una grande abbondanza di pesci tipicamente vegetariani (come la \"salpa\" - \"Sarpa salpa\"), ma anche di predatori delle altre specie animali che vivono tra le alghe, come molluschi o anellidi. Le praterie di \"Posidonia oceanica\" offrono un ulteriore nutrimento e, pi\u00f9 spesso, nascondiglio ad altre specie di pesci (come al \"pesce ago cavallino\" - \"Syngnathus typhle\") o a forme giovanili di queste. I fondali mobili, composti da fango, ghiaia o sabbia offrono un ulteriore habitat per pesci che si sono specializzati nella caccia (ad esempio la \"rana pescatrice\" - \"Lophius piscatorius\") o nel nascondersi, mutando la propria struttura fisica per muoversi a stretto contatto col terreno (come la \"sogliola\" - \"Solea solea\") o infossandosi in esso velocemente (ad esempio il \"ghiozzo rasposo\" - \"Gobius bucchichi\").\nGrotte ed anfratti bui delle secche e delle scogliere offrono rifugi ai pesci di tana (la \"cernia bruna\" - \"Epinephelus marginatus\") o a pesci notturni (come le murene e gli Scorpaenidae) che vi si nascondono di giorno per poi uscire in caccia di notte.\nLe barriere coralline, di supporto ad un grandissimo numero di specie, offrono il migliore esempio di quanta sia la diversit\u00e0 tra le forme e i colori di questi animali.\nAltre specie, adatte alla vita abissale (come i Saccopharyngiformes e i Lophiiformes), hanno sviluppato forme completamente diverse dai loro parenti della superficie, perfezionando tecniche di caccia basate, ad esempio, sulla bioluminescenza per attirare le prede.\nAnche le acque dell'Antartico ospitano alcune specie di pesci specializzate per la vita nel gelo e che possono spingersi fino a oltre quattromila metri di profondit\u00e0.\nSebbene quasi tutti i pesci siano esclusivamente acquatici, esistono delle eccezioni. I perioftalmi, per esempio, hanno sviluppato degli adattamenti che permettono loro di vivere e muoversi sulla terraferma per diversi giorni.\nPesca e piscicoltura.\n\"La pesca commerciale \u00e8 la attivit\u00e0 di cattura dei pesci che vivono nelle acque marine\"\nLa piscicoltura \u00e8 l'allevamento dei pesci in spazi recintati dove i pesci vivono, si nutrono e si riproducono.\n\"Il pesce allevato costituisce il 50% del pesce venduto\"\nAnatomia.\nMolto diversi, tutti i pesci presentano caratteristiche comuni, necessarie alla sopravvivenza. I lunghi tempi di evoluzione hanno tuttavia permesso la divisione in oltre specie diverse, alcune delle quali divise in sottospecie. Si pu\u00f2 quindi comprendere la difficolt\u00e0 nell'integrare tutta questa biodiversit\u00e0 in un solo schema.\nMorfologia.\nL'habitat dove la specie \u00e8 stanziata e il tipo di alimentazione hanno plasmato, mediante l'evoluzione, il corpo dei pesci, rendendoli estremamente diversificati. In generale la forma del loro corpo, adatta alla vita acquatica, \u00e8 idrodinamica. Le forme anatomicamente pi\u00f9 comuni sono:\nLe dimensioni dei pesci variano dai dello squalo balena (\"Rhincodon typus\") ai circa della \"Schindleria brevipinguis\", considerato il vertebrato pi\u00f9 piccolo del mondo\nBocca.\nNei pesci la bocca si \u00e8 evoluta in base allo stile di vita e all'habitat colonizzato.\nSolitamente si tende a classificare i diversi tipi di bocca in base alla direzione che essa assume, in quanto pesci che vivono in superficie hanno \"bocca rivolta verso l'alto\", pesci che vivono a mezza altezza hanno la \"bocca parallela al corpo\" e pesci di fondo hanno la \"bocca orientata verso il basso\".\nCi\u00f2 \u00e8 vero, ma esistono numerose altre tipologie, come \"la bocca a ventosa\", tipica dei pesci di fondo, dove le labbra si sono allargate per formare un organo di ancoraggio.\nAltri pesci hanno sviluppato bocche tubolari, per meglio aspirare oppure piluccare tra gli anfratti rocciosi. I pesci predatori presentano \"bocche estroflettibili\", che permettono loro di allungare la mandibola per una maggior portata. Altamente specializzata \u00e8 la bocca di predatori come piranha e squali, questi ultimi forniti di file multiple (fino a 7) di denti ossei e di un'apertura boccale sufficiente a contenere foche o esseri umani.\nDenti.\nLa dentatura dei pesci varia da specie a specie. I denti possono essere assenti oppure abbondanti e diversi per forma e disposizione. Possono essere presenti su entrambe le mascelle (\"denti mascellari\" e \"premascellari\"), sul vomere (\"vomerini\"), sul palato (\"palatini\"), sulle ossa della faringe (\"faringei\"). La forma in genere \u00e8 conica e nelle specie cacciatrici i denti sono \"caniniformi\", cio\u00e8 appuntiti, spesso seghettati e adatti ad afferrare le prede e strapparne parti di tessuti. In alcune specie, come le cernie, questi denti sono aghiformi e rivolti all'indietro. Le specie che si nutrono di alghe invece presentano denti \"incisiviformi\", appiattiti ed adatti a raschiare e a strappare alghe e altri organismi che vivono adesi ai fondali. Alcuni pesci, come i saraghi (\"Diplodus sp.\") possiedono anche denti \"molariformi\", utilizzati per schiacciare i gusci di molluschi e crostacei. Nei Selaci i denti, triangolari e seghettati lateralmente, sono disposti in pi\u00f9 file. I denti della fila anteriore, gli unici funzionanti, vanno incontro periodicamente a lesioni e cadono; i denti delle file posteriori hanno il compito di sostituirli.\nPinne.\nGli organi di locomozione dei pesci sono le pinne, delle strutture formate da raggi ossei negli osteitti o cartilaginei nei selaci, collegati da una membrana di pelle. Negli osteitti i raggi possono essere spinosi oppure molli e il loro numero ha valore sistematico ed \u00e8 quindi utile per l'identificazione dei pesci.\nLe pinne sono suddivise in\nLe pinne dorsali possono variare in numero da 1 a 3 e a volte possono fondersi con l'anale e la caudale, formando un'unica grande pinna.\nLa pinna caudale \u00e8 responsabile della principale spinta propulsiva del pesce, \u00e8 disposta verticalmente rispetto al piano del pesce e si muove da destra verso sinistra e viceversa. Questa caratteristica permette di distinguere a prima vista un pesce da un cetaceo, in cui la pinna caudale \u00e8 disposta orizzontalmente e si muove dal basso verso l'alto.\nPinne particolari.\nOltre alle normali pinne alcune famiglie (Salmonidae, Characidae, ecc) presentano un'ulteriore pinna dopo quella dorsale: essa prende il nome di \"pinna adiposa\" poich\u00e9 \u00e8 composta soltanto da un lembo di tessuto adiposo. Le sue dimensioni variano a seconda delle specie e sembra serva ad aumentare la stabilit\u00e0 durante gli spostamenti orizzontali.\nAltre specie presentano il primo (o pi\u00f9) raggio delle pinne dorsali e pettorali come una spina o addirittura un aculeo cavo collegato a dotto velenifero (Scorpaenidae) utilizzati a scopo difensivo ma anche in delicati momenti riproduttivi.\nSempre a scopo riproduttivo altre famiglie di pesci (Poeciliidae, Goodeidae, Anablepidae, ecc) hanno sviluppato un particolare organo riproduttore, chiamato \"gonopodio\" e adatto alla fecondazione interna di questi pesci ovovivipari: esso consiste in una modifica della pinna anale in un tubo munito di microscopici uncini all'estremit\u00e0 che viene incastrato nella papilla genitale femminile e permette il passaggio del liquido seminale nel corpo della femmina. Il gonopodio non \u00e8 erettile ma rigido e mobile.\nIn alcune specie, soprattutto quelle appartenenti alla famiglia Scombridae, sul peduncolo caudale tra la pinna dorsale, l'anale e la caudale sono presenti delle pinnule prive di raggi.\nScaglie e pelle.\nCome tutti i vertebrati, i pesci presentano una pelle composta da due strati: l'epidermide (la parte esterna) e il derma (riccamente vascolarizzato e localizzato nella parte interna della pelle). Tuttavia la maggioranza dei pesci ossei (Osteitti) sono ricoperti da \"scaglie\", posizionate sopra l'epidermide, di materiale osseo (simile alla dentina) incastrate una con l'altra come tegole di un tetto, che crescono come crescono agli animali unghie e peli.\nLa loro funzione \u00e8 quella di coprire il corpo del pesce rendendolo liscio e idrodinamico; in questo sono aiutate da un muco secreto dal derma e fatto fluire fino all'epidermide e quindi alle scaglie: una sorta di \"pelle invisibile\" vischiosa che aiuta il pesce a scivolare nell'acqua.\nLe scaglie si dividono in:\nMa non tutti i pesci hanno le scaglie: alcune specie, soprattutto quelle che vivono sui fondali, presentano piuttosto delle piastre ossee o estremamente cheratinizzate, tanto da venire chiamati anche \"pesci corazzati\", altre hanno solo pelle nuda ispessita. Addirittura l'intero corpo pu\u00f2 essere ricoperto di vere e proprie placche ossee come in certi \"pesci scatola\" o di scaglie evolute in spine, come nei pesci palla o istrici.\nOrgani interni.\nSistema nervoso.\nIl sistema nervoso centrale della maggior parte dei pesci \u00e8 costituito dal cervello e dal midollo spinale, anche se la forma e le dimensioni delle varie parti del cervello variano sensibilmente nelle diverse specie.\nSe confrontati con gli altri vertebrati, i pesci presentano un cervello piuttosto piccolo in relazione alla grandezza del corpo. Alcuni squali per\u00f2 possiedono un cervello relativamente grande in relazione alla dimensione corporea, paragonabile a quello di uccelli e marsupiali.\nL'encefalo dei pesci \u00e8 diviso in diverse regioni. Nella parte frontale si trovano i lobi olfattivi, delle strutture che ricevono ed elaborano i segnali che giungono dalle narici attraverso i nervi olfattivi.\nI lobi olfattivi sono molto sviluppati nei pesci che cacciano basandosi principalmente sull'olfatto, come squali e pesci gatto.\nDietro ai lobi olfattivi si trova il telencefalo bilobato, che nei pesci \u00e8 strettamente correlato all'olfatto. Queste due strutture, nei pesci, formano il cervello.\nIl diencefalo connette il cervello al mesencefalo ed \u00e8 responsabile di diverse funzioni associate al controllo ormonale ed al mantenimento dell'omeostasi.Al di sopra del diencefalo si trova la ghiandola pineale, che svolge diverse funzioni tra cui il mantenimento dei ritmi circadiani e il controllo dei cambiamenti di colore.\nIl mesencefalo contiene due lobi ottici, molto sviluppati nei pesci che cacciano affidandosi alla vista, come i ciclidi o la trota iridea (\"Oncorhynchus mykiss\").\nIl metencefalo \u00e8 coinvolto principalmente nel controllo del nuoto e dell'equilibrio.\nIl cervelletto \u00e8 una struttura costituita da un singolo lobo, di solito ha grandi dimensioni e infatti costituisce la parte pi\u00f9 grande di tutto l'encefalo.\nIl mielencefalo controlla le funzioni della maggior parte dei muscoli e degli organi e nei pesci ossei regola anche la respirazione e l'osmoregolazione.\nOrgani di senso.\nL'udito viene percepito mediante la vescica natatoria, la quale trasferisce le vibrazioni all'apparato di Weber, connesso al cervello.\nIl gusto viene normalmente percepito ed elaborato nella bocca e nel cavo faringeo e serve principalmente a distinguere i cibi ed evitare sostanze dannose. Molto spesso i pesci immettono nella bocca qualsiasi cosa capiti davanti a loro: trattengono questa sostanza giusto il tempo per capire se \u00e8 digeribile e, in caso contrario, la sputano. La stessa cosa succede negli squali, i quali prima addentano per \"assaggiare\" e in base al sapore decidono se quel che hanno morso \u00e8 una preda oppure no (a ci\u00f2 si devono fortunatamente i numerosi sopravvissuti agli attacchi degli squali: non siamo di loro gradimento!). In molte specie gli organi gustativi sono posizionati anche all'esterno della testa e nei barbigli attorno alla bocca. Gli osfronemidi addirittura presentano recettori del gusto sulle pinne ventrali, trasformate in sottili appendici mobili che il pesce usa tastando quel che ha intorno.\nI pesci presentano inoltre le narici, che non hanno funzione respiratoria (tranne che nei pesci con apparato boccale a ventosa) ma prettamente olfattiva: esse sono delle rientranze tubolari ricoperte di rosette olfattive che percepiscono le particelle odorose provenienti da sangue, putrefazione di organismi, muco di altri pesci, piante. L'acqua \u00e8 convogliata all'interno e poi estromessa.\nLa vista \u00e8 un senso che i pesci hanno sviluppato in maniera differente, in base al loro stile di vita. La maggior parte di essi presenta gli occhi ciascuno su un lato: ci\u00f2 consente loro di avere un campo visivo di quasi 360\u00b0 e una visione monoculare (ognuno dei due occhi mette a fuoco indipendentemente dall'altro) e grandangolare, non ad alta definizione ma che permette di controllare l'eventuale avvicinarsi di un pericolo.\nI predatori e i pesci sdraiati su un fianco presentano invece occhi ravvicinati e visione binoculare, con un campo visivo ad alta definizione davanti alla loro testa, adatto ad avvicinarsi alle prede.\nTuttavia moltissime specie di pesci abitano in grotte o negli abissi marini, dove filtra pochissima luce oppure regnano le tenebre eterne. Alcuni pesci (ad esempio, gli \"Opisthoproctus\")\nhanno sviluppato occhi telescopici e fortemente ingrandenti, adatti a sfruttare la flebile luce che proviene dall'alto. Alcune specie che vivono nelle grotte o nei profondi abissi (come l\"Astyanax\") hanno addirittura atrofizzato i loro occhi fino a farli sparire, poich\u00e9 nel loro habitat sono inutili.\nI pesci presentano anche un organo di senso non presente in altri vertebrati: la linea laterale. Essa \u00e8 costituita da una serie di canalicoli che corrono lateralmente nella testa e nel corpo dell'animale, collegati con l'esterno tramite piccoli pori, e ha la funzione di percepire variazioni di bassissima frequenza o flebili campi elettrici.\nNel 2003, il ricercatore scozzese Lynne Sneddon dell'Universit\u00e0 di Edimburgo ha condotto delle ricerche su \"Oncorhynchus mykiss\" ed giunto alla conclusione che i pesci possiedono i nocicettori ed esibiscono dei comportamenti in risposta al dolore.\nQuesto lavoro \u00e8 stato criticato dal professor James D. Rose dell'Universit\u00e0 del Wyoming, che ha dichiarato che lo studio era difettoso. Il dottor Rose aveva pubblicato un suo studio un anno prima di Sneddon, sostenendo che i pesci non possono sentire dolore a causa della mancanza dell'appropriata neocorteccia nel cervello.\nI Selaci, i Dipnoi e le lamprede (Petromyzontiformes) possiedono dei recettori sensoriali, gli \"elettrocettori\", in grado di rilevare i campi elettrici. Gli elettrorecettori possono essere a forma di ampolla o di forma tubulare. I primi, detti \"ampolle di Lorenzini\", possono essere considerati come una prosecuzione della linea laterale e sono riempiti da una sostanza gelatinosa che possiede una buona conducibilit\u00e0 elettrica. L'elettrorecezione viene usata per l'identificazione delle prede, per l'orientamento e per gli spostamenti.\nApparato respiratorio.\nLa maggior parte dei pesci compie gli scambi gassosi attraverso branchie localizzate ai lati della faringe. I pesci cartilaginei possiedono da 4 a 7 aperture branchiali prive di opercolo, mentre i pesci ossei sono dotati di una sola apertura per lato coperta da un opercolo.\nLe branchie sono costituite da strutture filamentose, fortemente vascolarizzate. Quando il pesce assume acqua ricca di ossigeno attraverso la bocca la fa passare attraverso le branchie a livello delle quali avviene l'assunzione dell'ossigeno e l'eliminazione dell'anidride carbonica. Nelle branchie la circolazione del sangue va in controcorrente rispetto a quella dell'acqua. Questo sistema consente ai pesci di assorbire una grande quantit\u00e0 di ossigeno disciolto.\nAlcuni pesci sono in grado di respirare l'aria mediante diversi meccanismi.\nLa pelle delle anguille, come quella degli anfibi, \u00e8 in grado di assorbire l'ossigeno; la cavit\u00e0 boccale dell\"Electrophorus electricus\" pu\u00f2 essere utilizzata per respirare aria; i pesci gatto delle famiglie Loricariidae, Callichthyidae e Scoloplacidae sono capaci di assorbire l'aria mediante il loro tratto digestivo.\nI Dipnoi possiedono una coppia di polmoni simili a quelli dei tetrapodi e devono raggiungere la superficie dell'acqua per ingoiare aria attraverso la bocca ed eliminare l'aria respirata attraverso le branchie. I lepistoseidi presentano una vescica natatoria vascolarizzata che viene utilizzata come un polmone. Cobitidi e molti pesci gatto respirano facendo passare l'aria attraverso l'intestino. Molti pesci hanno sviluppato degli organi respiratori accessori utilizzati per estrarre l'ossigeno dall'aria. I pesci labirintici, come i gourami e i pesci combattenti hanno un organo, il labirinto, che svolge questa funzione. Pochi altri pesci presentano delle strutture che ricordano il labirinto. Tra questi vi sono le famiglie di pesci gatto Channidae, Osphronemidae e Clariidae.\nLa capacit\u00e0 di respirare aria \u00e8 tipica di quei pesci che vivono in acque basse e a variabilit\u00e0 stagionale, dove la concentrazione dell'ossigeno pu\u00f2 abbassarsi in certi periodi dell'anno. Quando questo avviene, i pesci che si affidano solo alla respirazione dell'ossigeno presente nell'acqua moriranno velocemente per asfissia, mentre quelli capaci di respirare aria possono sopravvivere per pi\u00f9 tempo, in alcuni casi anche all'interno del fango. Alcuni casi estremi sono rappresentati dai pesci in grado di sopravvivere per settimane dopo che l'acqua si \u00e8 asciugata del tutto, andando in estivazione e risvegliandosi con il ritorno dell'acqua.\nAlcuni pesci, come i dipnoi africani, devono obbligatoriamente respirare aria periodicamente per sopravvivere e sono chiamati \"respiratori d'aria obbligati\"; altri, come l\"Hypostomus plecostomus\", respirano l'aria solo quando ne hanno realmente bisogno e sono detti \"respiratori d'aria facoltativi\". La maggior parte dei pesci che respirano l'aria appartengono a questa categoria, poich\u00e9 la respirazione aerea ha un costo energetico non indifferente per raggiungere la superficie dell'acqua e inoltre in questo modo i pesci si esporrebbero alla predazione da parte dei predatori della superficie.\nVescica natatoria.\nLa vescica natatoria nasce nel corso dell'evoluzione per permettere a determinati organismi, quali vertebrati teleostei, movimenti lungo una colonna d'acqua. \u00c8 un organo tipicamente appartenente all'anatomia dei pesci, formatosi tramite l'ingestione di una bolla d'aria e l'introflessione di una parte del tratto gastro-esofageo, che facilita i loro movimenti nell'elemento liquido.\nEsistono due tipi diversi di vesciche natatorie: se la stessa risulta connessa al tratto gastro-esofageo il pesce sar\u00e0 di tipo fisostomo, mentre se non risulta connessa sar\u00e0 fisoclisto.\nApparato digerente.\nNei pesci il cibo viene ingerito attraverso la bocca, e passando poi per l'esofago, e lo stomaco. Intervengono anche nella digestione enzimi provenienti da fegato e pancreas. Le sostanze nutritive vengono assorbite tramite l'intestino e le feci espulse tramite l'ano.\nApparato circolatorio.\nNei pesci l'apparato circolatorio \u00e8 chiuso e semplice. Il sangue \u00e8 pompato da un cuore a due camere verso le branchie, da dove raggiunge l'intero corpo dell'animale per ritornare poi al cuore.\nIl cuore \u00e8 adiacente alla regione branchiale, racchiuso in un pericardio. Il sangue segue il percorso seno venoso, atrio, ventricolo, cono arterioso, aorta ventrale, cinque paia di archi branchiali afferente, capillari branchiali, quattro paia di archi branchiali efferenti, aorta dorsale, varie arterie. Dalla coda: vena caudale, vene portali ai reni e altre grandi vene che si dirigono verso i seni venosi, che si connettono al seno venoso del cuore. Dal tubo digerente: vena porta epatica, vene epatiche, seno venoso. La circolazione \u00e8 unica, il sangue passa una sola volta in tutto il circuito attraverso il cuore, nel quale \u00e8 sempre venoso, non ossigenato.\nSistema escretore.\nCome quasi tutti gli organismi acquatici, i pesci sono \"ammoniotelici\", cio\u00e8 eliminano le sostanze azotate di rifiuto sotto forma di ammoniaca. Alcune sostanze di rifiuto sono eliminate direttamente tramite le branchie, i reni hanno invece funzione prevalentemente osmoregolativa.\nDa notare che i pesci marini tendono a perdere acqua per osmosi e dunque producono un'urina molto concentrata, mentre succede l'opposto nei pesci d'acqua dolce, che tendono ad assorbire acqua.\nIn quei pesci che migrano dal mare ai corsi d'acqua dolce i reni hanno dunque la capacit\u00e0 di adattarsi al cambiamento di salinit\u00e0.\nApparato genitale.\nLe gonadi dei pesci sono costituite da testicoli ed ovari. Entrambi sono organi pari, di taglia simile e completamente o parzialmente fusi tra loro.\nIn alcune specie gli spermatogoni nei testicoli sono distribuiti per tutta la lunghezza dei tubuli seminiferi, mentre in altre si trovano solo nella porzione anteriore.\nNegli ovari, le uova possono essere rilasciate all'interno della cavit\u00e0 celomatica, da dove poi raggiungeranno l'ovidotto, oppure vengono rilasciate direttamente al suo interno.\nScheletro e muscolatura.\nCome gli altri vertebrati i pesci presentano un endoscheletro che pu\u00f2 essere cartilagineo o osseo. Lo scheletro osseo consiste solitamente di un cranio, dotato di mascelle fornite di denti, di una colonna vertebrale, di costole e di ossa di varie forme che sostengono le pinne.\nLa maggior parte dei pesci si sposta contraendo alternativamente i muscoli inseriti ai lati della colonna vertebrale. Ogni massa muscolare \u00e8 composta da una serie di segmenti detti miomeri. La loro contrazione produce un'ondulazione che spinge il pesce in avanti.\nLe pinne sono utilizzate come stabilizzatori o per aumentare la velocit\u00e0 del nuoto.\nI miomeri sono costituiti da due tipi di fibre muscolari, la \"fibra rossa\" e la \"fibra bianca\". La prima, al contrario della fibra bianca, \u00e8 ricca di mioglobina e di mitocondri ed \u00e8 altamente vascolarizzata. La fibra rossa \u00e8 adatta a lavorare in condizioni aerobie, si contrae lentamente ma sopporta bene la fatica; la fibra bianca lavora bene in condizioni anaerobie, si contrae pi\u00f9 velocemente ma non \u00e8 resistente alla fatica. Il rapporto tra le due fibre nei pesci varia a seconda del tipo di nuoto. I tonni, per esempio, che sono dei forti nuotatori, presentano alte percentuali di fibre rosse, mentre i pesci che vivono in prossimit\u00e0 del fondo e che compiono spostamenti brevi o scatti repentini presentano percentuali maggiori di fibre bianche.\nSistema immunitario.\nGli organi del sistema immunitario variano tra i differenti tipi di pesci. Negli Agnatha mancano dei veri e propri organi linfoidi, come timo e midollo osseo, ma questi pesci primitivi si affidano a regioni di tessuto linfoide presenti all'interno di altri organi per produrre le cellule dell'immunit\u00e0. Per esempio, eritrociti, macrofagi e plasmacellule vengono prodotte dal rene anteriore, mentre alcune aree dell'intestino, dove maturano i granulociti, somigliano ad un midollo osseo primitivo.\nNei pesci cartilaginei sono presenti il timo e una milza ben sviluppata, che costituisce il principale organo dell'immunit\u00e0, dove si sviluppano diversi linfociti, plasmacellule e macrofagi.\nGli Actinopterygii presentano una massa di tessuto associata alle meningi in cui si sviluppano i granulociti e il loro cuore \u00e8 rivestito frequentemente da tessuto contenente linfociti, cellule reticolari ed un piccolo numero di macrofagi. Il rene di questi pesci \u00e8 un importante organo emopoietico.\nIl principale tessuto immune dei Teleostei \u00e8 costituito dal rene, in cui vengono ospitate diverse cellule immuni. In pi\u00f9, i teleostei possiedono timo, milza e aree di tessuto immunitario sparse tra i tessuti delle mucose, come pelle, branchie, intestino e gonadi. Si ritiene che gli eritrociti, i neutrofili ed i granulociti dei teleostei risiedano nella milza, mentre i linfociti si trovano all'interno del timo. Questa divisione \u00e8 molto simile a quella presente nel sistema immunitario dei mammiferi.\nRecentemente \u00e8 stato descritto in una specie di teleostei un sistema linfatico simile a quello dei mammiferi. Anche se non ancora confermato, si pensa che vi sia la presenza di linfonodi dove si accumulano i linfociti T immaturi prima di incontrare l'antigene.\nBiologia.\nRiproduzione.\nLa maggior parte dei pesci \u00e8 ovipara, cio\u00e8 si riproduce mediante uova che vengono fecondate e che si sviluppano all'esterno del corpo materno. Alcuni pesci abbandonano le uova casualmente, altri costruiscono un nido o le ricoprono di sedimenti. Solo poche specie adottano delle cure parentali proteggendo il nido o i giovani avannotti.\nAlcuni pesci (in particolare Condroitti, come gli squali, ma anche alcuni Osteitti come i celacanti) presentano fecondazione interna e sono vivipari. Una piccola minoranza di pesci \u00e8 ovovivipara.\nLa maggior parte delle specie di pesci presenta sessi separati, sono quindi presenti maschi e femmine.\nTra i Teleostei, per\u00f2, alcune specie sono ermafrodite. Tra i serranidi soprattutto \u00e8 presente l'ermafroditismo sincrono, in cui le gonadi maschili e femminili si sviluppano contemporaneamente e in casi rarissimi \u00e8 possibile l'autofecondazione, mentre in altri pesci le gonadi si sviluppano in tempi successivi (ermafroditismo sequenziale) e avviene l'inversione sessuale. Se il pesce nasce maschio e si trasforma successivamente in femmina, si ha la \"proterandria\", se avviene il contrario si ha la \"proteroginia\". La proterandria \u00e8 presente in circa 8 famiglie, tra cui sparidi e pomacentridi; la proteroginia \u00e8 invece molto pi\u00f9 diffusa, essendo presente in circa 14 famiglie, tra cui labridi e serranidi.\nAlcuni pesci si riproducono in et\u00e0 avanzata, mentre altri sono in grado di accoppiarsi gi\u00e0 dopo il primo anno di et\u00e0. Alcune specie, come i salmoni del genere \"Oncorhynchus\" sono semelpare, cio\u00e8 si riproducono solo una volta nel corso della loro vita, in genere alla fine del loro ciclo vitale. Altre invece sono iteropare, cio\u00e8 sono in grado di riprodursi pi\u00f9 volte.\nI periodi riproduttivi variano in base alle aree geografiche in cui questi animali vivono. In Mediterraneo, la riproduzione avviene per la maggior parte delle specie in primavera ed in inverno, sebbene per alcune il periodo riproduttivo possa prolungarsi fino all'estate. Nelle zone tropicali la riproduzione avviene pressoch\u00e9 in tutte le stagioni. I periodi riproduttivi in genere seguono le variazioni stagionali della abbondanza di fitoplancton e zooplancton. In Mediterraneo, infatti, si ha una maggiore produzione di questi organismi in primavera ed in autunno, mentre ai tropici la presenza degli organismi planctonici \u00e8 costante.\nI pesci sono degli organismi ad accrescimento indeterminato, cio\u00e8 la loro crescita non si arresta mai. Il tasso di accrescimento maggiore si ha prima che venga raggiunta la maturit\u00e0 sessuale. Una volta che si formano le gonadi, infatti, gran parte dell'energia viene utilizzata per la produzione dei gameti, rallentando considerevolmente il tasso di accrescimento.\nI pesci bevono?\nIl corpo degli esseri viventi \u00e8 composto da una certa percentuale d'acqua; cos\u00ec quello dei pesci, che vivono immersi in un fluido (l'acqua) in cui sono disciolti alcuni mg di sali minerali per litro. Secondo il fenomeno conosciuto come osmosi, quando due soluzioni con diversa concentrazione sono separate da una membrana semi-permeabile, il solvente della soluzione meno concentrata si sposta verso l'altra, tendendo cos\u00ec ad equilibrare la concentrazione delle due. Cos\u00ec avviene anche nel corpo dei pesci, poich\u00e9 la pelle altro non \u00e8 che una membrana semi-permeabile. Vivendo in tipi d'acqua diversi, per\u00f2, i pesci d'acqua dolce e quelli d'acqua salata disporranno dell'acqua in modo diverso.\nI pesci d'acqua salata vivono immersi in una soluzione a maggior concentrazione di quella presente nel loro corpo; a causa di ci\u00f2, sono soggetti a continua perdita di liquidi dalla pelle e soprattutto dalle branchie. Per rimpiazzare i fluidi persi devono bere molto: i reni filtreranno l'acqua salata e produrranno pochissima urina, molto concentrata, che permetter\u00e0 l'espulsione del sale.\nViceversa, i pesci d'acqua dolce vivono immersi in una soluzione meno concentrata di quella corporea: non necessitano di bere poich\u00e9 essa tende a penetrare nella pelle, diluendo i liquidi e costringendo i pesci ad espellere grandi quantit\u00e0 d'acqua tramite urine.\nSonno.\nAnche i pesci dormono, ma il loro sonno pu\u00f2 essere di due tipi diversi. Si ha il riposo vigile, che corrisponde a una specie di veglia dove il cervello viene fatto riposare ma i sensi sono attivi, e il sonno vero e proprio, inteso come sospensione delle attivit\u00e0.\nEssendo privi di palpebre, non \u00e8 possibile capire a prima vista lo stato di un pesce soprattutto se, come succede ad alcuni squali o altre specie pelagiche, questi continuano a nuotare per permettere il passaggio di acqua nelle branchie e quindi la respirazione.\nIn altre specie tuttavia il sonno \u00e8 ben riconoscibile, come per alcune specie di pesci di barriera corallina, che di notte si avvolgono in uno spesso strato di muco (con la funzione di neutralizzare odori e sapori rendendoli invisibili ai predatori) da cui usciranno la mattina successiva; o come alcuni Cobitidi, che dormono appoggiati su di un fianco.\nNon bisogna poi associare il buio e la notte con il sonno, poich\u00e9 esistono tantissime specie notturne, soprattutto predatori, che riposano di giorno e di notte si aggirano tra i fondali o gli scogli per nutrirsi di pesci addormentati.\nAcque dolci, salate o salmastre.\nI pesci abitano tutte le acque presenti sul nostro pianeta; acque che vengono divise solitamente in dolci, salate e salmastre. La differenza sta nelle quantit\u00e0 di sali disciolti per litro. Nel corso del tempo i pesci si sono adattati ai vari ambienti, rispondendo alle regole biologiche e fisico-chimiche della natura.\nTuttavia esistono pesci che possono cambiare tipo di acqua durante la vita, da dolce a salata e viceversa, per motivi riproduttivi o alimentari, come i salmoni, le anguille e altri che, vivendo in acque lagunari, possono permettersi di spingersi nel mare o nei fiumi che sfociano in laguna (alcuni pesci palla ecc).\nTermoregolazione.\nLa maggior parte dei pesci sono organismi ectotermi, non sono, cio\u00e8, in grado di regolare la loro temperatura corporea, che quindi \u00e8 simile a quella dell'ambiente che li circonda.\nAlcuni pesci, invece, sono omeotermi e quindi riescono a mantenere costante la loro temperatura corporea, che \u00e8 indipendente da quella esterna. I teleostei omeotermici appartengono tutti alla famiglia Scombridae e includono pesci spada, marlin e tonni. Tra i condroitti, sono in grado di mantenere costante la temperatura corporea tutti gli appartenenti alle famiglie Lamnidae e Alopiidae. Pesci spada e marlin sono in grado di riscaldare solo gli occhi e il cervello, mentre tonni e grandi squali riescono a mantenere la temperatura corporea fino a circa 20 \u00b0C pi\u00f9 elevata rispetto a quella dell'acqua. L'endotermia viene mantenuta mediante il trattenimento dal calore generato dai muscoli durante il nuoto e permette a questi pesci di accrescere la forza contrattile dei muscoli, di aumentare la velocit\u00e0 di elaborazione del sistema centrale e di aumentare la velocit\u00e0 della digestione.\nEtologia.\nComunicazione.\nSuoni.\nIn un mondo dove i suoni sono fortemente attutiti, sono ben pochi i pesci capaci di emetterne: le specie che ci riescono hanno modificato parti del corpo (vescica natatoria, alcune ossa, raggi delle pinne) che, opportunamente mosse, creano brontolii cupi o scatti improvvisi.\nColorazione.\nLe specie che non necessitano di forme e colorazioni (livrea) mimetiche presentano invece colori vivaci e particolari, atti anche a comunicare particolari condizioni. Questa caratteristica, conosciuta come aposematismo e comune ad altre classi animali, ha fatto s\u00ec che i pesci velenosi, con carni dal sapore sgradevole o dotati di particolari sistemi di difesa (spine, denti, aculei) siano vivacemente colorati, in modo da segnalare immediatamente ad eventuali predatori la loro pericolosit\u00e0. Sono segnalati anche alcuni casi di specie innocue che imitano specie pericolose, o viceversa.\nAltro caso \u00e8 il dimorfismo sessuale, accentuato soprattutto nel periodo riproduttivo, quando i maschi assumono colorazione pi\u00f9 vivace per meglio impressionare le femmine prima dell'accoppiamento.\nLinguaggio del corpo.\nFondamentale \u00e8 anche il linguaggio del corpo, solitamente universale per tutti i pesci, anche se esistono diverse eccezioni: viene usato per stabilire i rapporti gerarchici tra i conspecifici o tra specie diverse che hanno interessi comuni (cibo, sopravvivenza, territorio). Solitamente l'esemplare dominante o in atteggiamento aggressivo dispiega le pinne e a volte anche le branchie, con fare minaccioso. L'individuo subordinato abbassa le pinne sul corpo e a volte affievolisce la vivacit\u00e0 della livrea: un comportamento affine al pesce che ha problemi di salute.\nAlcune specie inoltre possono cambiare livrea con i vari stati d'animo.\nComportamento.\nNonostante l'immaginario comune attribuisca ai pesci un sistema cognitivo relativamente semplice e poco plastico ai cambiamenti dell'ambiente, alcune recenti ricerche documentano invece come, alla base del loro comportamento, vi sia un meccanismo comune ad altri vertebrati terrestri.\n\u00c8 noto ad esempio come alcune funzioni cognitive quali la vigilanza da un predatore o l'osservazione di un conspecifico vengano elaborate prevalentemente da porzioni differenti del sistema nervoso dei teleostei, in maniera analoga a quanto si osserva nell'uomo per altre funzioni, dove le aree cerebrali del linguaggio sono localizzate prevalentemente a sinistra mentre le abilit\u00e0 visuo-spaziali si collocano maggiormente nell'emisfero destro.\nIntelligenza.\nI pesci sembrano essere in grado di risolvere anche problemi in apparenza molto complessi per il sistema nervoso di cui dispongono: una ricerca pubblicata su Animal Cognition (\"Agrillo et al., 2007\") documenta ad esempio come, alla base delle scelte sociali verso gruppi di conspecifici di diversa numerosit\u00e0, vi sia l'applicazione di abilit\u00e0 numeriche spontanee simili a quelle osservate anche in altri animali come uccelli, ratti e scimmie.\nSembra in sostanza che i pesci dispongano di un sistema rudimentale di calcolo matematico che permetta loro di distinguere quali tra due gruppi presentati sia il pi\u00f9 numeroso.\nConvivenze particolari.\nSono numerosissimi i casi che vedono pesci convivere con disparate specie animali potenzialmente pericolose (perch\u00e9 predatori) o con particolari batteri che li rendono bioluminescenti. Spesso si tratta di mutualismo, ma esistono anche casi di parassitismo, seppure imperfetto.\nSolo per citare alcuni esempi, \u00e8 il caso di numerose specie che si nascondono tra i tentacoli delle meduse e dei famosi pesci pagliaccio (\"Amphiprioninae\") che vivono tra i tentacoli urticanti degli anemoni marini senza esserne vittime, per merito di un particolare muco secreto dalla pelle che non attiva le temibili nematocisti degli anemoni.\nParticolarmente interessante e studiato \u00e8 il comportamento di un piccolo gruppo di pesci del genere \"Labroides\" (Labridae), la cui specie pi\u00f9 conosciuta \u00e8 \"Labroides dimidiatus\" che, nutrendosi di piccoli crostacei e vermi che parassitano comunemente molti pesci, sono dei graditissimi abitanti della barriera corallina, al punto che nei pressi delle loro tane si formano delle vere e proprie stazioni di sosta dove molti pesci attendono con pazienza di essere \"ripuliti\", lasciando pascolare questi pesciolini neroazzurri perfino tra le branchie e i denti. Una mansuetudine stimolata da una particolare danza che il piccolo pulitore esegue per essere riconosciuto. Una cos\u00ec inconsueta fiducia non poteva che essere sfruttata: esiste un piccolo blennide (\"Aspidontus taeniatus\") assai simile nell'aspetto al labride ma con una voracit\u00e0 ben maggiore che, dopo aver danzato in modo simile al pulitore si avvicina al pesce fermo alla stazione di pulitura e lo morde velocemente, fuggendo con un pezzo di carne o di branchia.\nAnche se non si tratta di vero mutualismo, molto conosciuti e studiati sono i rapporti che i pesci pilota e le remore instaurano con i loro \"compagni di viaggio\": questi pesci infatti sfruttano la protezione di grandi predatori (squali, razze, mante, tartarughe e cetacei) nuotando loro vicino o addirittura adesi ad essi, cibandosi degli avanzi dei loro pasti.\nAggregazioni e banchi.\nAlcuni pesci conducono una vita solitaria, mentre altri vivono insieme ad altri esemplari della stessa specie. In questo caso si possono formare aggregazioni o banchi.\nUn'aggregazione (o \"shoal\") si forma quando gruppi di pesci si riuniscono in risposta a stimoli esterni, quali la presenza di cibo o l'attrazione verso una fonte luminosa. Nell'aggregazione ogni pesce non mantiene una distanza precisa da un altro pesce e la velocit\u00e0 di nuoto varia da pesce a pesce. Ben diverso \u00e8 il caso della formazione del banco (\"school\"), in cui ogni pesce \u00e8 in grado di mantenere una distanza fissa dagli altri pesci e i cambiamenti di velocit\u00e0 e direzione di nuoto sono sincronizzati: il banco si muove come se fosse un singolo organismo. La posizione relativa di ogni pesce all'interno del banco \u00e8 mantenuta mediante la vista e la linea laterale; in particolare, ogni pesce non fa altro che seguire il pesce a lui pi\u00f9 vicino; questo \u00e8 sufficiente perch\u00e9, nel complesso, il movimento risulti ordinato e si costituisca un banco. Sono circa le specie di pesci capaci di formare banchi, almeno in uno stadio della loro vita. Gli esempi pi\u00f9 comuni di pesci che vivono in banchi sono le sardine (\"Sardina pilchardus\"), le acciughe (Engraulidae) e le aringhe (\"Clupea harengus\").\nPer le prede, il banco rende meno individuabili i singoli individui e confonde i predatori effettuando dei movimenti evasisi, come aprirsi a ventaglio o a fontana, per poi richiudersi alle spalle del predatore; per i predatori, cacciare in banco facilita la ricerca del cibo e permette di circondare le prede e condizionarne i movimenti.\nAlcune specie formano aggregazioni o banchi durante i periodi riproduttivi, affinch\u00e9 vi sia una maggiore probabilit\u00e0 che i gameti rilasciati in acqua possano incontrarsi.\nMigrazioni.\nMolte specie di pesci compiono delle migrazioni a scopo riproduttivo, alimentare o per l'accrescimento. Alcune specie compiono dei piccoli spostamenti, mentre altre come il tonno (\"Thunnus sp.\") compie dei vasti spostamenti oceanici.\nUno dei principali motivi che spinge i pesci a migrare \u00e8 la dispersione delle larve. Queste, una volta schiuse le uova, vengono spinte dalle correnti verso aree riparate, dette \"aree di nursery\", in cui ricevono nutrimento e protezione dai predatori. I pesci quindi si spostano per riprodursi in aree in cui sono presenti delle correnti locali che assicurino che le larve vengano trasportate nelle giuste aree di \"nursery\". Qui gli avannotti si accrescono velocemente e raggiunte le dimensioni adeguate effettuano una \"contromigrazione\" verso il mare aperto.\nAlcune specie sono in grado di compiere delle migrazioni dal mare verso i fiumi e viceversa. Le specie che si spostano per riprodursi dai fiumi al mare, come le anguille, sono dette cat\"adrome\"; quelle che compiono la migrazione dal mare al fiume, come i salmoni, sono dette \"anadrome\".\nI tonni rossi (\"Thunnus thynnus\") compiono delle migrazioni attraverso l'oceano Atlantico riuscendo a percorrere anche in circa 4 mesi. Questa specie presenta due sottopopolazioni, una che vive lungo le coste del sud e del nord America e che si riproduce nelle acque del Messico, mentre l'altra vive lungo le coste atlantiche che vanno dal Marocco alla Norvegia e si riproduce in Mediterraneo. Qui i tonni entrano attraverso lo stretto di Gibilterra, seguono le principali correnti e si riproducono. Una volta terminato l'accoppiamento, alcuni tonni restano in Mediterraneo, mentre la maggior parte di essi torna nell'oceano. I piccoli tonni si accrescono velocemente, raggiungono la maturit\u00e0 sessuale a circa 3 anni, si spostano all'interno del Mediterraneo e dopo circa 7-8 anni tornano anch'essi nell'oceano.\nStrategie alimentari.\nTra i pesci esistono specie erbivore, carnivore, necrofaghe e onnivore.\nTra gli erbivori vi sono specie \"filtratrici\", che si nutrono di fitoplancton che filtrano attraverso delle strutture presenti nelle branchie, dette \"branchiospine\". I \"raschiatori\" si nutrono delle alghe epifite e di quelle incrostanti, mentre i \"brucatori\" si nutrono direttamente di alghe e di fanerogame.\nI carnivori utilizzano diversi sistemi di caccia. I \"planctofagi\" filtrano l'acqua con le branchie per nutrirsi di zooplancton e di altri piccoli organismi; i \"cacciatori all'agguato\" si mimetizzano sul fondo e aspettato che le prede si avvicinino ad essi; i \"cacciatori all'inseguimento\" sono forti nuotatori e cacciano attivamente le loro prede; i \"cacciatori all'aspetto\" cacciano le loro prede restando nascosti all'interno di anfratti e altri nascondigli; i \"bentofagi\" si nutrono di specie che vivono su e dentro i fondali; i \"trituratori\" possiedono dei denti adatti a rompere l'esoscheletro di crostacei, coralli ed echinodermi.\nAlcuni come il pesce arciere (\"Toxotes jaculatrix\") o l'arowana (\"Osteoglossum bicirrhosum\") cacciano insetti fuori dall'acqua, il primo prendendo la mira e poi lanciano un getto d'acqua sulla vittima per farla cadere in acqua, l'altro saltando fuori per catturare la preda.\nI necrofagi si nutrono di animali morti o feriti e ricercano le loro prede affidandosi alla ricezione di stimoli olfattivi, chimici o pressori.\nGli onnivori non hanno una dieta ben definita e si nutrono di tutto ci\u00f2 che \u00e8 commestibile, animale o vegetale che sia.\nI pesci e l'uomo.\nFonte per l'alimentazione umana.\nFin dagli albori dell'umanit\u00e0, il pesce ha rappresentato un'importante e soprattutto variabilissima fonte di cibo. La presenza di pesce facilmente catturabile \u00e8 stato inoltre uno dei motivi per cui i primi insediamenti umani sono nati nelle immediate vicinanze di mari o corsi d'acqua.\nIl pesce \u00e8 infatti un alimento con proteine ad alto valore biologico, i cui grassi sono in buona parte costituiti da grassi poli-insaturi (fra cui gli omega-3) e inoltre costituiscono anche una fonte di vitamine e sali minerali.\nNel corso del tempo l'uomo ha imparato a sfruttare al meglio i prodotti ittici e proprio nell'ultimo secolo si sono sviluppate politiche di pesca atte da una parte ad aumentare la quantit\u00e0 del pescato e dall'altra a preservare pesci troppo giovani e rispettare i tempi di riproduzione.\nTuttavia miliardi di esseri umani che dipendono dal mare concorrono in percentuale altissima all'impoverimento e al rischio di estinzione di molte specie. In soli 100 anni l'impoverimento dei mari e dei fiumi \u00e8 stato altissimo, e solo negli ultimi decenni si \u00e8 arrivati a capire l'importanza della biodiversit\u00e0 acquatica, istituendo riserve di pesca, incentivando l'acquacoltura e proibendo l'uso delle reti a strascico se non per particolari prodotti ittici.\nAncora oggi \u00e8 l'Oriente e in particolar modo il Giappone a dover dipendere dalle specie marine nella quasi totalit\u00e0 della dieta alimentare, consumato principalmente crudo (sushi e sashimi).\nVisitando il mercato del pesce pi\u00f9 grande del mondo, lo \"Tsukiji\" a Tokyo, ci si rende conto di come l'uomo sfrutta ormai le acque al di sopra delle loro possibilit\u00e0.\nIn questo mercato infatti sono presenti pi\u00f9 di specie commestibili di pesci e molluschi, che giungono ormai da tutte le aree pi\u00f9 pescose del mondo il pesce pi\u00f9 quotato \u00e8 il tonno del Mediterraneo , ricercato e stimato dai grossisti giapponesi per le qualit\u00e0 delle carni . A volte sono presenti prodotti il cui reale bisogno alimentare \u00e8 messo in discussione dal mondo occidentale, come le pinne di squalo, cetacei (mammiferi, ma pur sempre a rischio di estinzione) e il pesce palla (fugu), peraltro mortale se non trattato a dovere a causa della presenza della neurotossina tetradotossina in alcuni suoi organi.\nIl pesce viene anche allevato dall'uomo tramite la piscicoltura; essi vengono allevati in un bacino d'acqua recintato, appena il pesce raggiunge la dimensione perfetta viene raccolto con una rete, questa pratica produce il 50% del pesce venduto dell'uomo\nEcologia e pericoli.\nStato di conservazione.\nA tutto il 2007, la \"Red list\" dell'IUCN annovera specie di pesci minacciate di estinzione, circa il 4% di tutte le specie descritte. Tra queste specie vi sono il merluzzo (\"Gadus morhua\"), il \"Cyprinodon diabolis\", il celacanto (\"Latimeria chalumnae\") e il grande squalo bianco (\"Carcharodon carcharias\").\nPoich\u00e9 vivono sott'acqua, i pesci sono molto pi\u00f9 difficili da studiare rispetto agli animali ed alle piante terrestri e le informazioni sulle popolazioni ittiche sono piuttosto carenti. Ad ogni modo, sembra che le specie di acqua dolce siano maggiormente minacciate poich\u00e9 esse vivono spesso in aree relativamente piccole. Un esempio \u00e8 dato dal \"Cyprinodon diabolis\", che vive in un'unica pozza di soli .\nPrincipali minacce.\nIl sovradimensionamento delle flotte pescherecce moderne causato dalla mancanza di adeguate strategie politiche di programmazione e di tutela della sostenibilit\u00e0 ecologica della pesca industriale ha causato un impoverimento quantitativo del pesce in tutti i mari. La pesca intensiva moderna ha gi\u00e0 causato in alcuni casi il collasso di stock ittici, che di conseguenza non sono in grado di riprodursi tanto velocemente da rimpiazzare gli esemplari sottratti. Si viene a creare cos\u00ec un\"estinzione commerciale\", che non significa l'estinzione della specie ma il fatto che gli \"stock\" ittici non sono pi\u00f9 in grado di sostenere una pesca economicamente vantaggiosa, inoltre sotto un certo livello di rarefazione per l'Effetto Allee gli stock possono anche non riprendersi pi\u00f9.\nUn'altra minaccia alle popolazioni ittiche viene dall'inquinamento delle acque. Nel corso dell'ultimo secolo l'industrializzazione, l'aumento della popolazione e di conseguenza l'aumento di scarichi di vario tipo nelle acque ha creato forti disagi tra i pesci che se nel migliore dei casi abbandonano il corso o lo specchio d'acqua, nel peggiore vengono uccisi velocemente da sostanze velenose o cancerogene. Ci\u00f2 comporta anche il rischio di avvelenare l'intero ecosistema e di vedere in alcuni casi morire l'intero corso d'acqua per eutrofizzazione.\nMeno comuni ma terribilmente disastrose sono le perdite di petrolio in mare dovute ad incidenti alle petroliere o agli oleodotti. Il petrolio tende a ricoprire la superficie prima e il fondo poi, soffocando con una pesante e tossica coltre nera pesci, uccelli e vegetali.\nIn caso di incidenti come questi solo dopo decenni la vita riprende rigogliosa, spesso contando alcune assenze tra le specie e creando cos\u00ec disequilibri nelle catene alimentari.\nIn molti paesi tropicali inoltre ha luogo la pesca indiscriminata per l'acquariofilia, principalmente per le specie che non si riproducono in cattivit\u00e0 o per le quali l'allevamento \u00e8 meno conveniente della cattura. Se nelle acque dolci il problema \u00e8 meno sentito, lungo le barriere coralline esso \u00e8 visibile, in quanto molti pescatori locali usano spruzzare una soluzione di cianuro per stordire i pesci e catturarli. Oltre a rischiare la vita del pesce spesso vengono uccisi i polipi dei coralli che si trovano nelle immediate vicinanze.\nAnche l'introduzione di specie aliene costituisce un pericolo per le specie ittiche. Uno dei casi meglio studiati e tra i pi\u00f9 dannosi \u00e8 l'introduzione nel Lago Vittoria in Africa del persico del Nilo (\"Lates niloticus\"). Questo predatore \u00e8 stato in parte inserito volontariamente nel lago, per sostenere la pesca delle popolazioni locali. Alcuni esemplari, comunque, sono sfuggiti dagli stagni in cui venivano allevati per motivi di studio. Il persico ha praticamente eliminato tutte le popolazioni di ciclidi endemiche ed esclusive del lago Vittoria, causando danni sia all'ecosistema, sia alle popolazioni umane: dopo l'introduzione della specie, infatti, si osserv\u00f2 un calo di circa l'80% del pescato. Inoltre, il persico elimin\u00f2 i predatori naturali di un mollusco che costituisce uno degli ospiti intermedi dei platelminti responsabili della schistosomiasi, una malattia mortale per l'uomo se non curata in tempo.\nTra i pericoli naturali dei pesci si possono annoverare molti casi di parassitosi da parte di crostacei, molluschi e vermi. Il detto popolare \"Sano come un pesce\" ha ben poco di vero: i pesci sono soggetti a molte malattie, tanto quanto tutte le altre classi di animali e vegetali, tuttavia in natura \u00e8 difficile osservare pesci gravemente ammalati, in quanto la selezione naturale fa s\u00ec che questi spesso vengano eliminati dai predatori.\nI pesci nella cultura, nell'arte e nella religione.\nPresente nella dieta umana dalla Preistoria, il pesce \u00e8 rappresentato in tutte le civilt\u00e0 del bacino mediterraneo assieme agli altri alimenti offerti dalla natura. Appaiono, secoli dopo, anche negli affreschi tombali egizi come nei mosaici romani di et\u00e0 imperiale, alimento ma anche simbolo di fertilit\u00e0.\nL'avvento del Cristianesimo concorre ad attribuire al pesce un significato mistico: Ges\u00f9 cerca i Suoi discepoli tra i pescatori, dice loro \"Vi far\u00f2 pescatori di uomini\" e compie il miracolo dei pani e dei pesci.\nDurante le persecuzioni i primi cristiani idearono un acronimo con la semplificazione della parola greca \u1f38\u03c7\u03b8\u03cd\u03c2- \"ichthys\" (pesce): \u1f38\u03b7\u03c3\u03bf\u1fe6\u03c2 \u03a7\u03c1\u03b9\u03c3\u03c4\u03cc\u03c2, \u0398\u03b5\u03bf\u1fe6 \u03a5\u1f31\u03cc\u03c2, \u03a3\u03c9\u03c4\u03ae\u03c1- \"Iesous Christ\u00f3s Theou Yi\u00f3s Sot\u00e8r\", \"ICHTHYS\" appunto, cio\u00e8 \"Ges\u00f9 Cristo Figlio di Dio Salvatore\" e usarono questa sigla o solo l'immagine del pesce per indicare i primi luoghi di culto o addirittura i cristiani stessi.\nDurante i secoli successivi il pesce venne raffigurato assieme ai discepoli, ma l'arte fiamminga inser\u00ec i pesci e gli altri prodotti del mare nelle splendide e dettagliate nature morte che contraddistinsero i pittori nordici dal XV secolo. Nell'arte moderna e contemporanea il pesce \u00e8 un soggetto sporadico.\nL'arte orientale (cinese e giapponese soprattutto), cos\u00ec sensibile alle bellezze della natura, negli ultimi quattro secoli ha prodotto tavole e oggetti di scultura di raffinata fattura in parallelo all'\"arte\" della selezione di variet\u00e0 di pesci rossi e carpe koi dalle livree incantevoli, oggetto di vanit\u00e0 tra i nobili del tempo.\nI pesci come animali domestici: l'acquariofilia.\nL'acquariofilia \u00e8 un \"hobby\" che vede le sue antiche origini nell'allevamento a scopo alimentare che gi\u00e0 i Romani fecero con le specie a loro pi\u00f9 gradite, e che venne ripresa e studiata a fondo nel corso dei secoli, fino ad approdare alla fine del XIX secolo forte delle innovazioni tecnologiche come vetri a basso costo, energia elettrica ed esplorazioni geografiche di Americhe ed Africa. Grande impulso allo sviluppo scientifico di questo \"hobby\" lo diede il grande naturalista Konrad Lorenz, padre dell'etologia, quella scienza che studia il comportamento animale. Si scopr\u00ec quindi che i pesci erano animali pi\u00f9 complessi di quanto si fosse mai pensato prima.\nDal secondo dopoguerra l'acquariofilia conobbe un periodo florido che non si \u00e8 mai interrotto, arrivando a sviluppare diverse branche di questa disciplina naturalistica e permettendo numerosi studi etologici e biologici. Negli ultimi decenni si \u00e8 arrivati ad un'acquariofilia consapevole, che tiene grandemente in considerazione le particolari esigenze fisiologiche delle centinaia di specie preposte all'allevamento in cattivit\u00e0, la maggior parte delle quali ormai sono riproducibili facilmente in acquario. Essere acquariofili oggi significa conoscere elementari concetti di chimica e di biologia, applicandoli come risposta alle esigenze degli organismi viventi che si allevano.\nIl mercato \u00e8 ampio e concorrenziale, alimentato anche da numerosi allevatori che si scambiano varie specie, alcune delle quali particolarmente difficili da trovare in commercio. In questo modo si \u00e8 giunti a conservare in cattivit\u00e0 un patrimonio biologico che \u00e8 sempre pi\u00f9 minacciato dalle distruzioni degli ambienti naturali da fattori antropici, tanto che oggi alcune specie non sono considerate estinte soltanto perch\u00e9 capillarmente diffuse negli acquari degli appassionati di tutto il mondo.\nClassificazione.\nTradizionalmente col termine pesci si identificano tutti i Vertebrati acquatici non Tetrapodi, inclusi nella superclasse degli Agnati (pesci privi di mascelle) e in alcune classi viventi di Gnatostomi: Condroitti (pesci cartilaginei), Attinopterigi e Sarcopterigi. In precedenza questi ultimi due gruppi costituivano l'unica classe degli Osteitti (pesci ossei)."}
{"id": "1664969", "revid": "124123", "url": "https://it.wikipedia.org/wiki?curid=1664969", "title": "Nati nel 1229", "text": ""}
{"id": "1664973", "revid": "1265762", "url": "https://it.wikipedia.org/wiki?curid=1664973", "title": "Mino Bordignon", "text": "Biografia.\nDopo aver ottenuto la maturit\u00e0 classica, si iscrisse alla facolt\u00e0 di agraria di Milano. Contestualmente svilupp\u00f2 la sua cultura musicale studiando polifonia vocale nelle citt\u00e0 di Bergamo e Milano. Allo scoppio della seconda guerra mondiale venne inviato come tenente degli alpini sul fronte russo, dove ebbe modo di conoscere un locale musicista che gli consigli\u00f2 di \"educare voci\".\nAl rientro in patria raccolse l'invito, intraprendendo ulteriori studi a Vienna e Berlino assieme a Arnold Grossmann e Wolfgang Scheidt, specializzandosi in polifonia vocale-strumentale ed in direzione d'orchestra.\nNel 1949 fond\u00f2 il coro \"I.N.C.A.S\" di Bergamo, un coro composto da voci virili per la trasposizione del canto popolare, privilegiando i vecchi canti alpini. Dopo aver diretto corsi presso il conservatorio di Milano e quelli di Mantova e Bergamo, intraprese quindi l'attivit\u00e0 di direttore artistico della casa discografica denominata La voce del padrone, dirigendo tutti i cori da camera esistenti.\nNel 1969 inizi\u00f2 la collaborazione con la RAI, dove diresse prima il Coro da Camera di Roma, cinque anni pi\u00f9 tardi, di quello di Milano, lavorando per oltre trent'anni nelle varie sedi regionali. \nA partire dal 1982 impost\u00f2 una collaborazione con il Coro Filarmonico del Teatro alla Scala di Milano e con l'orchestra \"Camerata Strumentale\". \nFond\u00f2, tra gli altri, il coro di voci miste \"Cantores Mundi\" di Borgosesia (1961), i \"Civici Cori di Milano\" (1979) di cui fu direttore per cinque lustri, ed \"Un Coro per Milano\" (2004). \nCon le diverse formazioni dei Civici Cori ha prodotto oltre seicento concerti attraverso le esecuzioni delle pi\u00f9 importanti letterature polifonico-corali del secondo millennio. Dal 21 maggio 2009 riposa nel piccolo cimitero di campagna di Cassanigo (Faenza Ra) accanto all'adorata moglie (corista Rai) Lia Bertozzi.\nPadre del biologo Claudio Bordignon, distintosi a livello internazionale per meriti scientifici, mor\u00ec a Milano il 19 maggio 2009 ad ottantasette anni.\nPremi.\nTra i suoi premi si segnalano:"}
{"id": "1664978", "revid": "508156", "url": "https://it.wikipedia.org/wiki?curid=1664978", "title": "Non \u00e8 un addio/Kirsh", "text": "\"Non \u00e8 un addio/Kirsh\" \u00e8 il primo 45 giri del cantante pugliese Fabio, uno dei cantanti di punta dell'etichetta milanese Bentler\nIl disco.\nDopo la vittoria in un concorso canoro nella sua regione d'origine, la Puglia, Fabio Degli Schiavoni viene messo sotto contratto dalla Bentler, ed alla fine del 1967 debutta con il suo primo 45 giri; delle due canzoni, \"Non \u00e8 un addio\" (scritta da Nino Cataldi per il testo e da Raffaele Pintucci e Barimar, pseudonimo del maestro Mario Barigazzi per la musica) \u00e8 quella che viene presentata in televisione in vari programmi tra i quali Settevoci, condotto da Pippo Baudo.\nIl brano sul lato B, \"Kirsh\", \u00e8 scritto dagli stessi autori di \"Non \u00e8 un addio\".\nBarimar cura anche gli arrangiamenti delle due canzoni, mentre le edizioni musicali sono curate dal Gruppo editoriale Guerrini."}
{"id": "1664979", "revid": "124123", "url": "https://it.wikipedia.org/wiki?curid=1664979", "title": "Morti nel 1371", "text": ""}
{"id": "1664980", "revid": "767487", "url": "https://it.wikipedia.org/wiki?curid=1664980", "title": "Germ\u00e1n Voboril", "text": "Caratteristiche tecniche.\nGioca come terzino sinistro.\nCarriera.\nNazionale.\nNel 2007, con la Nazionale Under-20 argentina, ha preso parte ai vittoriosi Mondiali Under-20 in Canada."}
{"id": "1664983", "revid": "124123", "url": "https://it.wikipedia.org/wiki?curid=1664983", "title": "Morti nel 1436", "text": ""}
{"id": "1664985", "revid": "339392", "url": "https://it.wikipedia.org/wiki?curid=1664985", "title": "Museo delle Armi Antiche", "text": ""}
{"id": "1664987", "revid": "767487", "url": "https://it.wikipedia.org/wiki?curid=1664987", "title": "Ariel Cabral", "text": ""}
{"id": "1664989", "revid": "110157", "url": "https://it.wikipedia.org/wiki?curid=1664989", "title": "Norton Motorcycle Company", "text": "La Norton Motorcycle Company \u00e8 stata una fabbrica inglese di motociclette fondata da James Lansdowne Norton (detto \"Pa\") (1869-1925) a Wolverhampton nel 1898, trasferitasi in seguito a Birmingham e chiusa nel 1992. Passata quindi la produzione in Oregon con il nome di \"Norton Motorcycles\", dal 2020 il nome \u00e8 rimasto come brand motociclistico.\nStoria.\nLa \"Norton Manufacturing Company\" inizi\u00f2 la sua attivit\u00e0 nel 1898 come fabbrica di componenti per biciclette. Nel 1902 vengono prodotte le prime biciclette motorizzate Cl\u00e9ment e marchiate Norton; solo 5 anni dopo una Norton condotta da Rembrandt Fowler e spinta da un bicilindrico Peugeot vinse il primo Tourist Trophy. Del 1908 \u00e8 il primo motore costruito in casa, un monocilindrico di 500\u00a0cm\u00b3 a valvole laterali. Nel 1913 la Norton, entrata in difficolt\u00e0 finanziarie, fu rilevata da uno dei principali creditori, la R.T. Shelley &amp; Co.: l'azienda, sotto la direzione congiunta del fondatore e di Bob Shelley, fu rinominata Norton Motors Ltd.\nPassata la Prima guerra mondiale la Norton introdusse, a fianco della 500 a valvole laterali (siglata \"Model 16\"), un nuovo modello a valvole in testa, destinato alle competizioni, la \"Model 18\". La moto ebbe un buon successo nelle competizioni: tra le pi\u00f9 importanti vittorie si ricordano il Senior TT e il Sidecar TT nel 1924. La Model 18 sar\u00e0 aggiornata con il passare del tempo, diventando un modello pi\u00f9 votato al turismo; a sostituirlo nelle competizioni il nuovo modello \"CS1\" monoalbero, progettata da Walter Moore. La CS1, e la sua evoluzione \"International\" (1932), ebbero gran successo nelle competizioni: tra il 1931 e il 1939 vinsero sette delle nove edizioni del Senior TT.\nLa Seconda guerra mondiale vide la Norton impegnata nella produzione militare, fornendo all'esercito britannico la \"Model 16\" e la \"Big Four\" con sidecar. Passata la bufera, la Casa di Birmingham present\u00f2 la \"Model 7\" 500\u00a0cm\u00b3, nota anche come \"Dominator\" (1948), prima Norton con motore bicilindrico parallelo. Per le competizioni, la International fu sostituita dalla \"Manx\" (1947), dominatrice del Tourist Trophy tra il 1947 e il 1954, e vincitrice del Campionato del Mondo 1951 (Classe 350 e Classe 500) e 1952 (Classe 350). La Manx era ambita anche tra i piloti privati, che la impiegarono con successo sino alla fine degli anni sessanta.\nPer quanto riguarda le moto stradali, gli anni cinquanta videro l'entrata in produzione delle \"Dominator 88\" e \"99\" (di 500 e 600\u00a0cm\u00b3 rispettivamente), equipaggiate con il telaio della Manx, il \"Featherbed\". Nel 1956, la Norton \u00e8 ceduta alla \"Associated Motor Cycles\" (AMC), che possedeva gi\u00e0 AJS, Matchless, Francis-Barnett e James. La fabbrica di Birmingham chiuse nel 1962, e le linee di montaggio furono spostate negli stabilimenti AMC di Woolwich, alla periferia di Londra. Primo modello Norton ad essere prodotto nel nuovo stabilimento fu la \"Atlas\", bicilindrica di 750\u00a0cm\u00b3. L'Atlas divenne nota per le sue alte prestazioni, ma anche per le vibrazioni trasmesse dal suo motore.\nIntorno alla met\u00e0 degli anni sessanta il gruppo AMC entr\u00f2 in difficolt\u00e0 finanziarie. Il gruppo sar\u00e0 rilevato dalla \"Manganese Bronze Holdings\" che concentrer\u00e0 le sue attenzioni sul marchio Norton. Primo prodotto della nuova gestione, nel 1968, la Commando 750. Per risolvere il problema delle vibrazioni, la Commando era dotata di tamponi di gomma che isolavano il motore dal telaio (il sistema \"Isolastic\"). Disponibile in molte versioni (dalla primogenita \"Fastback\", alle \"Roadster\", \"Interstate\", \"PR\" e alla \"Hi-Rider\") la Commando si rivel\u00f2 un successo.\nNel 1973, viene fondata la \"Norton-Villiers-Triumph\" (NVT), grazie all'acquisto (finanziato parzialmente dal governo britannico) del gruppo BSA. Di quell'anno \u00e8 la versione di 850\u00a0cm\u00b3 della Commando.\nNel 1974 il gruppo NVT decise una ristrutturazione, che implicava la chiusura dello stabilimento Triumph di Meriden: le conseguenti proteste dei lavoratori bloccarono la produzione delle Triumph per 18 mesi, e causarono un grave dissesto finanziario, che, insieme alla recessione e l'arrivo sul mercato delle moto nipponiche obblig\u00f2 la NVT a chiudere i battenti nel 1976.\nNonostante la chiusura della NVT, la Norton riusc\u00ec a proseguire l'attivit\u00e0 in un nuovo stabilimento a Shenstone, nello Staffordshire, mettendo in produzione il birotore Wankel sviluppato dalla NVT, tra il 1973 e 1l 1975, sotto la guida dell'ing. Blair. Il primo modello della \"nuova\" Norton fu la \"Interpol\" (1981), destinata solo alla polizia ed equipaggiata da un birotore Wankel di 600\u00a0cm\u00b3 e 85 CV. Ad essa seguirono la \"Classic\" (1987) e la \"Commander\" (1988), vendute anche al grande pubblico (seppure in piccoli numeri). Di gran lunga la pi\u00f9 nota tra le Norton Wankel fu per\u00f2 la \"F1\" (1990), in cui il birotore britannico, raffreddato ad acqua, erogava 95\u00a0CV e spingeva la moto a 250\u00a0km/h. La moto ebbe anche una discreta carriera sportiva, vincendo con Steve Hislop il Senior TT 1992, davanti alla Yamaha di Carl Fogarty. La vittoria al TT fu per\u00f2 l'ultimo acuto della Norton, che chiuse i battenti in quello stesso anno.\nDopo anni di controversie legali riguardanti i diritti sull'utilizzo del marchio, nel 2008 la Casa ha ripreso le attivit\u00e0 nel nuovo stabilimento situato nei pressi del circuito di Donington, presentando nel 2010 una nuova versione della Commando.\nIl ritorno alle corse.\nAl TT 2009 si \u00e8 verificato il ritorno alle corse della Norton che, sulla spinta dei nuovi proprietari, ha deciso di ripartire con le corse da dove era stata in gran parte costruita la sua storia sportiva, il Mountain Circuit dell'Isola di Man.\nIngaggiato il forte pilota irlandese Michael Dunlop, rispettivamente figlio e nipote dei piloti stradali Robert e Joey Dunlop, la Norton 588 versione 2009 ha fatto soli pochi chilometri nelle prove ufficiali e non \u00e8 stata presentata al via del Senior TT a causa della sua limitata affidabilit\u00e0. In occasione dell'edizione 2012 della gara dell'Isola di Man la Norton si ripresent\u00f2 con una nuova moto, battezzata \"SG1\", spinta dal 4 cilindri a V dell'Aprilia RSV4 inserito in un telaio Spondon. Iscritta al Senior TT poi annullato a causa del maltempo, la squadra ha ricevuto dall'organizzazione del TT il premio per l'eccellenza tecnica. Rinnovata per il TT 2013, la moto (ora denominata \"SG2\") ha corso nuovamente il Senior TT classificandosi al 24\u00ba posto con Ian Mackman\nFino al 2020 una linea di motociclette \u00e8 stata prodotta dal proprietario e amministratore delegato Stuart Garner. A causa di un fallimento finanziario con ingenti debiti, nell'aprile 2020 gli amministratori di BDO hanno accettato di vendere alcuni aspetti dell'attivit\u00e0 di Garner alla Project 303 Bidco Limited, una nuova attivit\u00e0 creata allo scopo con collegamenti con il produttore di motociclette indiano \"TVS Motor Company\"."}
{"id": "1665008", "revid": "125414757", "url": "https://it.wikipedia.org/wiki?curid=1665008", "title": "Palazzo Edilizia", "text": "Palazzo Edilizia \u00e8 un edificio storico sito a Salerno in traversa regina Costanza.\nStoria.\nProgettato e costruito dall'ingegnere Gioacchino Luigi Mellucci negli anni venti del XX secolo in stile tardo-liberty, prende il nome dalla \"Societ\u00e0 Anonima per l'Edilizia\", che ne intraprese la costruzione.\nL'edificio affaccia sul Lungomare Trieste e sulla Piazza Amendola, nonostante ci\u00f2 l'ingresso principale \u00e8 sito in traversa Regina Costanza e dalla traversa G. Verdi (ora di fianco alla Prefettura). Si trova affiancato sul lato mare dal Palazzo di Citt\u00e0.\nIl 14 maggio del 1923 l'ing. Tancredi Zeni, capo ufficio della Societ\u00e0 Edilizia di Napoli present\u00f2 un primo progetto di edificio per uffici e civili abitazioni da erigersi sul suolo contrassegnato come \"M\", scaturito dalla lottizzazione dei suoli di risulta delle opere della spiaggia.\nLa Societ\u00e0 Anonima per l'incremento Edilizio nel Mezzogiorno decise per\u00f2 di realizzare l'edificio su un diverso lotto, posto ad occidente, di propriet\u00e0 del Cav. Raffaele Chiancone che, in vista della realizzazione di un fabbricato, aveva gi\u00e0 realizzato le fondazioni.\nI disagi economici del Cav. Chiancone dovuti a debiti contratti con le banche lo costrinsero a vendere il suolo alla Societ\u00e0 Edilizia. Con il nuovo terreno disponibile gli ingegneri Mellucci e Zeni adattarono il predefinito progetto alle nuove condizioni ambientali senza tuttavia modificarne le caratteristiche.\nNe scaturisce un edificio moderno ma dallo stile neorinascimentale secondo il gusto dell'epoca.\nIl crollo parziale.\nUn'ala dell'edificio \u00e8 crollata in parte la notte del 15 giugno 2007. Solo perch\u00e9 la verticale interessata dal crollo non comprendeva camere da letto non ci sono state vittime. Il palazzo era infatti abitato da circa 50 persone. Causa del sinistro \u00e8 stato l'indebolimento di uno dei pilastri portanti, ed il crollo \u00e8 diventato un'attrazione mediatica per la cronaca regionale e anche nazionale.\nI lavori di consolidamento che hanno comportato la chiusura di un piccolo tratto del Lungomare Trieste sono durati, in tutto circa un anno e mezzo. Il tratto del lungomare chiuso subito dopo il crollo \u00e8 stato riaperto il 15 marzo 2008, mentre l'ordinanza di sgombero \u00e8 stata revocata subito prima di Natale 2008."}
{"id": "1665010", "revid": "767487", "url": "https://it.wikipedia.org/wiki?curid=1665010", "title": "Ammo Baba", "text": "\u00c8 morto il 27 maggio 2009.\nCarriera.\nClub.\n\u00c8 stato attivo negli anni sessanta e settanta, con numerose reti segnate e presenze nella Nazionale. Dopo aver abbandonato l'attivit\u00e0 agonistica \u00e8 stato per cinque volte alla guida della Nazionale irachena.\nAmmo Baba \u00e8 stato scoperto ai Giochi Studenteschi Arabi all'et\u00e0 di 16 anni durante una partita del 1951 contro gli organizzatori egiziani.\nAllenatore.\nFu dapprima allenatore della Nazionale irachena Militare, dove vinse il Campionato Mondiale Militare CISM nel 1978, battendo Austria, Marocco e Grecia, fino a riuscire a prevalere sull'Italia ai rigori durante la finale.\nNello stesso anno fu promosso allenatore della Nazionale irachena, dove rimase negli anni '80 e '90, che costituiscono il periodo migliore del calcio iracheno.\nAllen\u00f2 anche la Nazionale Olimpica, con cui partecip\u00f2 a Los Angeles 1984 e a Seoul 1988.\nInoltre ottenne un successo nella Lega Irachena con l'Al Talaba."}
{"id": "1665011", "revid": "767487", "url": "https://it.wikipedia.org/wiki?curid=1665011", "title": "Saraya", "text": "I Saraya furono un gruppo hair metal formato nel 1987 nel New Jersey.\nStoria.\nFondati nel 1987 dalla cantante Sandi Saraya ed il tastierista Gregg Munier, la band venne inizialmente battezzata Alsace Lorraine, con l'aggiunta del chitarrista Tony Rey Bruno, il bassista Gary Taylor ed il batterista Chuck Bonfante. Questi ultimi tre avevano suonato con l'ex-tastierista di Foreigner e Spys, Al Greenwood, nel gruppo newyorkese Swift Kick. Inoltre Bruno e Bonfante avevano suonato assieme ai futuri membri dei Danger Danger, Mike Pont e Bruno Ravel, sempre con il tastierista Al Greenwood in una reinterpretazione band chiamata Hotshot. Questa band si sciolse nel 1987, e mentre Pont e Ravel fonderanno appunto i Danger Danger, Bruno e Bonfante diverranno membri dei Saraya (inizialmente sotto il nome di Alsace Lorraine).\nBruno e Bonfante avevano inoltre collaborato con l'ex cantante dei Rainbow Joe Lynn Turner nel suo secondo disco solista (infine mai realizzato), prima che questo entrasse nella band di Yngwie Malmsteen.\nPoco dopo gli Alsace Lorraine cambiarono nome in Saraya e si spostarono a Los Angeles in cerca di fortuna. Tuttavia la permanenza a L.A. ebbe una breve durata, ed il gruppo torn\u00f2 presto a casa deluso a causa del mancato contratto discografico. Incontrarono poi Sandy Lizner, che diventer\u00e0 il loro mentore e collaboratore, e sar\u00e0 lui che li introdurr\u00e0 al manager dell'etichetta discografica con cui firmeranno un contratto, la Polydor Records. Nel 1989, pubblicarono l'omonimo \"Saraya\", sotto la produzione di Jeff Glixman (gi\u00e0 produttore di Kansas, Saxon e Black Sabbath). Il disco era composto da un hair metal melodico e raffinato, arricchito dalle atmosfere AOR e dalla voce di Sandi Saraya, che presentava delle similitudini con Pat Benatar e Ann Wilson degli Heart.\nLa band scal\u00f2 la classifica di \"Billboard\" grazie anche alle hit \"Back to the Bullet\" e \"Love Has Taken Its Toll\"\", di cui vennero girati anche dei videoclip. Suonarono al fianco dei Bad English negli States, e ci\u00f2 increment\u00f2 la loro popolarit\u00e0.\nIl gruppo capitalizz\u00f2 il successo grazie alla partecipazione alla colonna sonora del film \"Sotto shock\" (titolo originale \"Shocker\"), con la ballad \"Timeless Love\". Il brano era stato composto dal noto produttore Desmond Child e non apparir\u00e0 in nessun disco del gruppo. Venne chiesto a Steve Lukather dei Toto di suonare la chitarra solista in questo brano.\nTony Rey Bruno rimase in contatto con i suoi vecchi colleghi nei Danger Danger, e partecip\u00f2 alle registrazioni del loro debutto discografico, l'omonimo \"Danger Danger\", pubblicato nello stesso 1989.\nA seguito di incomprensioni interne, Taylor e Munier abbandonarono la band nel 1990 e furono sostituiti rispettivamente da Barry Dunaway (ex Pat Travers e Yngwie Malmsteen) e John Roggio. Segu\u00ec la pubblicazione del secondo album, \"When the Blackbird Sings\", prodotto da Peter Collins (Rush, Alice Cooper, Bon Jovi, Queensr\u00ffche). Il brano \"Seducer\"\" venne trasmesso su MTV.\nIl chitarrista Tony Rey cambi\u00f2 il suo nome Tony Bruno in occasione di quest'album. Questo disco era pi\u00f9 incentrato sulle chitarre rispetto al precedente, tuttavia l'ex tastierista Gregg Munier partecip\u00f2 al disco solo nel ruolo di corista, mentre John Roggio partecip\u00f2 solo alle date del tour. Sandi Saraya spos\u00f2 il bassista dei Tesla, Brian Wheat, durante il periodo della pubblicazione del secondo disco, ma i due presto divorziarono. Questo lavoro non ottenne successo, presumibilmente a causa del cambio di tendenze musicali e dell'irruzione del fenomeno grunge.\nGirarono alcune voci sull'eventuale registrazione di un terzo album, ma non fu mai realizzato ed i Saraya si sciolsero da l\u00ec a poco.\nDopo lo scioglimento, Chuck Bonfante raggiunse le band Drive, She Said ed infine fond\u00f2 un progetto con Mark Mangold ed il cantante dei Tyketto, Danny Vaughn chiamato Flesh and Blood. Tony Bruno successivamente raggiunse la band di Joan Jett, i Blackhearts, pubblicando il disco \"Pure and Simple\" nel 1994. In seguito torn\u00f2 nella formazione dei Danger Danger apparendo nei dischi \"Four the Hard Way\" (1998) e \"The Return of the Great Gildersleeves\" (2000). Dunaway continu\u00f2 la carriera nella band di Yngwie Malmsteen. Gregg Munier mor\u00ec il 3 febbraio 2006 a causa di una grave forma di polmonite."}
{"id": "1665024", "revid": "3831", "url": "https://it.wikipedia.org/wiki?curid=1665024", "title": "Chiesa Cristiana Millenarista", "text": ""}
{"id": "1665037", "revid": "228587", "url": "https://it.wikipedia.org/wiki?curid=1665037", "title": "Sistema corona-pignone", "text": "In meccanica un sistema corona-pignone \u00e8 un sistema di trasmissione a catena od ingranaggi, dove il pignone \u00e8 la ruota dentata pi\u00f9 piccola, mentre la corona \u00e8 la ruota dentata di dimensioni maggiori (con il maggior numero di denti). \u00c8 tipico delle biciclette.\nDescrizione.\nTipologia di ruote.\nI sistemi utilizzati per le ruote sono:\nTipologia di trasmissione.\nLa trasmissione tra le ruote pu\u00f2 essere:\nAzionamento.\nQuesto sistema pu\u00f2 essere azionato in molti modi:\nUso.\nQuesto sistema ha tante applicazioni, ed \u00e8 presente su buona parte dei macchinari/oggetti che si basano sulla rotazione, le applicazioni pi\u00f9 comuni sono:\nRapporto di trasmissione.\nIl numero dei denti della corona e del pignone sono molto importanti, cos\u00ec come la loro funzione (condotti o conduttori), infatti tramite il loro rapporto (corona-pignone) si pu\u00f2 definire di quanto \u00e8 elevata la differenza di velocit\u00e0 rispetto alla fonte, inoltre a seconda della loro disposizione questo rapporto di trasmissione pu\u00f2 essere incrementale o riducente, quindi aumentare o diminuire la velocit\u00e0 di rotazione, ma generalmente si utilizza direttamente la proporzione tra l'ingranaggio condotto e l'ingranaggio conduttore, in modo da avere il rapporto di riduzione, il quale pi\u00f9 sar\u00e0 maggiore di 1 e tanto maggiore sar\u00e0 la riduzione della velocit\u00e0 di rotazione, se invece sar\u00e0 inferiore a 1 si ha un aumento della velocit\u00e0 di rotazione, nel caso sia pari a 1 non si hanno cambiamenti di velocit\u00e0 di rotazione.\nUn esempio di facile verifica si ha nel ciclismo, con il rapporto e fra il numero dei denti della moltiplica (o corona) e quelli del pignone inserito sulla ruota posteriore e collegato alla moltiplica tramite la catena. Viene espresso come una frazione, piuttosto che come un numero intero.\nEs. il \"53-12\" con il quale i corridori effettuano solitamente le volate \u00e8 il rapporto che si ha quando la catena \u00e8 sulla moltiplica pi\u00f9 grande (da 53 denti) e sul pignone da 12 denti. Sulle salite pi\u00f9 dure i corridori usano il \"39-25\". Su molte biciclette per amatori sono presenti rapporti ancora pi\u00f9 \"corti\" come il \"30-28\".\nAl rapporto corrisponde la distanza che si percorre con un giro completo di pedale, detta anche sviluppo.\nformula_1\nUn rapporto \"lungo\" \u00e8 un rapporto che ha uno sviluppo elevato: con ciascuna pedalata si percorre una grande distanza, ma \u00e8 anche necessaria una maggior forza di gambe. Pedalando con una bassa frequenza e \"di forza\", rispetto ad un'andatura \"agile\", ovvero con un rapporto \"corto\" e una maggior frequenza, si ha una maggiore inerzia dei pedali, che aiutano il superamento dei punti morti di spinta sui pedali e permettono una pedalata pi\u00f9 costante.&lt;br&gt;\nNel caso di cambi a deragliatore il rapporto corto dovrebbe essere ottenuto nella condizione di maggiore rendimento di tale sistema, quindi con catena poco disassata e con l'uso di ruote dentate grandi sia all'anteriore che al posteriore, oltre ad una catena ben tesa."}
{"id": "1665051", "revid": "327773", "url": "https://it.wikipedia.org/wiki?curid=1665051", "title": "Xenodochio", "text": "Lo xenodochio (in Latino: xenodochium, dal greco \"\u03be\u03b5\u03bd\u03bf\u03b4\u03bf\u03c7\u03b5\u1fd6\u03bf\u03bd\" - xenodoch\u00e8ion, da x\u00e9nos, \"ospite\", e doch\u00e8ion, \"ricettacolo\", da d\u00e8chomai \"ricevo\") era una struttura di appoggio ai viaggi nel Medioevo, adibita a ospizio gratuito per pellegrini e forestieri.\nDescrizione.\nPi\u00f9 piccolo di un \"hospitale\" era in genere posto sul percorso di una \"via\" di pellegrinaggio, come il cammino di Santiago di Compostela o la via Francigena e veniva gestito da monaci che offrivano alloggio e cibo. \nIn ambito urbano era un edificio delegato ad ospitare attivit\u00e0 assistenziali presso le cattedrali di epoca tardo antica. Unito ad altri spazi con funzioni varie, portava alla costituzione del complesso episcopale.\nEsempi.\nSulla via degli Abati a Pavia si trovava l'ospitale e lo \"xenodochio di San Colombano\" gestito dalla parrocchia di San Colombano, lo \"xenodochio di San Pietro\" si trovava presso Boccolo de' Tassi, nella valle del Ceno, ed erano gestiti dai monaci dell'abbazia di San Colombano di Bobbio, da cui dipendeva nel grande feudo reale ed imperiale bobbiese. \nSulla via Francigena presso Montelungo rimangono gli imponenti resti dello xenodochio di San Benedetto sempre gestito dai monaci colombaniani."}
{"id": "1665064", "revid": "1529788", "url": "https://it.wikipedia.org/wiki?curid=1665064", "title": "Lanterna di Trieste", "text": "Il faro della Lanterna di Trieste si trova in cima al Molo Fratelli Bandiera, all'estremit\u00e0 ovest della citt\u00e0, delimitando l'ingresso al porto vecchio.\nLa costruzione del faro, che entr\u00f2 in funzione l'11 febbraio 1833, fu voluta dal governatore della citt\u00e0 Carlo Zinzendorf, su progetto di Matteo Pertsch. \nIl gruppo ottico \u00e8 sorretto da una colonna in pietra a base cilindrica che si erge da una Torre Massimiliana merlata con due ordini di troniere. Oltre alla funzione di faro, infatti, la costruzione doveva svolgere anche una funzione di difesa del porto. Le fondazioni del faro poggiano su quello che una volta era lo Scoglio dello Zucco.\nCon la costruzione, nel 1927, del faro della Vittoria sul poggio di Gretta, la Lanterna smise di avere l'originaria rilevanza. Fu disattivato quindi come faro il 25 novembre 1969. Oggi l'elenco Fari e Fanali dell'Istituto idrografico della Marina lo indica come \"Inattivo\".\nIl faro, dal 1992, \u00e8 anche sede della sezione di Trieste della Lega Navale Italiana.\nIl faro \u00e8 utilizzato come logo della Theresianer, marca di birra austro-ungarica fondata nella stessa Trieste."}
{"id": "1665065", "revid": "14847149", "url": "https://it.wikipedia.org/wiki?curid=1665065", "title": "Nicla", "text": ""}
{"id": "1665069", "revid": "767487", "url": "https://it.wikipedia.org/wiki?curid=1665069", "title": "Whitewater (Wisconsin)", "text": "Whitewater \u00e8 un comune degli Stati Uniti d'America, compreso tra le contee di Jefferson e Walworth, nello Stato del Wisconsin.\nLa cittadina \u00e8 situata nella parte meridionale della Kettle Moraine State Forest ed \u00e8 una delle sedi dell'Universit\u00e0 del Wisconsin-Whitewater.\nSecondo l'United States Census Bureau, ha una superficie di 18,9 km\u00b2, distribuiti prevalentemente nella contea di Walworth. All'anno 2000 contava circa 13.500 abitanti.\nLa citt\u00e0 fu fondata nella prima met\u00e0 del XIX secolo alla confluenza di due fiumi - il Whitewater Creek e lo Spring Brook - e prese il nome dal colore bianco della sabbia del letto di questi fiumi. Un mulino fu poi costruito sullo Whitewater Creek formando un bacino idrico corrispondente all'attuale lago Cravath Lake, limitrofo al Tripp Lake.\nCon il passaggio della prima linea ferroviaria, avvenuto nel 1853, la citt\u00e0 consolid\u00f2 poi le sue dimensioni.\nCitt\u00e0 limitrofe e citt\u00e0 omonime.\nWhitewater ha come citt\u00e0 limitrofe (raggio di venti chilometri): Fort Atkinson, Hebron, Jefferson, Lake Koshkonong, Milton, Palmyra e Rome.\nCon il nome di Whitewater vi sono altre localit\u00e0 statunitensi, negli Stati di: Colorado, Indiana, Kansas, Missouri e Montana."}
{"id": "1665070", "revid": "1516566", "url": "https://it.wikipedia.org/wiki?curid=1665070", "title": "Trinit\u00e0 (araldica)", "text": "In araldica il termine trinit\u00e0 indica il particolare disegno che esprime la relazione fra le tre Persone di Dio. Dal simbolo atanasiano:"}
{"id": "1665072", "revid": "36426", "url": "https://it.wikipedia.org/wiki?curid=1665072", "title": "Scipione Barbato", "text": ""}
{"id": "1665073", "revid": "59645", "url": "https://it.wikipedia.org/wiki?curid=1665073", "title": "Mem\u00f3rias P\u00f3stumas de Br\u00e1s Cubas", "text": ""}
{"id": "1665077", "revid": "3831", "url": "https://it.wikipedia.org/wiki?curid=1665077", "title": "Associazione Nazionale Citt\u00e0 del Pane", "text": ""}
{"id": "1665079", "revid": "298229", "url": "https://it.wikipedia.org/wiki?curid=1665079", "title": "WWE Anthology", "text": "WWE Anthology \u00e8 un album della WWE e consiste di 3 CD: \"The Federation Years\", \"The Attitude Era\" e \"Now!\", per un totale di 86 tracce."}
{"id": "1665080", "revid": "111325", "url": "https://it.wikipedia.org/wiki?curid=1665080", "title": "Gundam Universal Century", "text": ""}
{"id": "1665087", "revid": "63945", "url": "https://it.wikipedia.org/wiki?curid=1665087", "title": "NBA playoffs", "text": ""}
{"id": "1665096", "revid": "1833487", "url": "https://it.wikipedia.org/wiki?curid=1665096", "title": "Krasnoznamensk (Oblast' di Mosca)", "text": "Krasnoznamensk \u00e8 una cittadina della Russia europea centrale (oblast' di Mosca), situata alcuni chilometri a sudovest della capitale a breve distanza dalla citt\u00e0 di Odincovo; dipende amministrativamente dall'oblast' di Mosca.\nCitt\u00e0 chiusa, conosciuta con il nome di \"Golicyno-2\", fino al 1994, anno in cui ottiene \"status\" di citt\u00e0; \u00e8 sede di un'importante base operativa aerospaziale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1665102", "revid": "838137", "url": "https://it.wikipedia.org/wiki?curid=1665102", "title": "Krasnoznamensk", "text": ""}
{"id": "1665103", "revid": "864763", "url": "https://it.wikipedia.org/wiki?curid=1665103", "title": "Mediatizzazione", "text": "Il termine mediatizzazione indica la perdita dell'immediatezza imperiale, cio\u00e8 della effettiva sovranit\u00e0 degli stati che componevano il Sacro Romano Impero, in particolare alcuni principi, conti e le citt\u00e0 imperiali, villaggi e valli imperiali, abbazie imperiali. La mediatizzazione implicava pertanto che queste istituzioni non fossero pi\u00f9 vassalle dirette dell'imperatore, ma di un principe (il quale, a sua volta, si trovava in rapporto di vassallaggio mediato con l'imperatore).\nStoria della mediatizzazione germanica.\nQuesto fenomeno comincia a delinearsi nel XII - XIII secolo, accentuandosi nel corso dei secoli, e giunge al suo compimento nel 1803 con il Reichsdeputationshauptschluss, l'organo deliberante con il quale, nell'ambito del risarcimento delle perdite territoriali subite dalle varie signorie germaniche in seguito alle guerre napoleoniche, si stabil\u00ec la secolarizzazione dei beni ecclesiastici e, appunto, l'assorbimento da parte dei principati maggiori di un gran numero di territori sino ad allora dipendenti unicamente dall'imperatore (i cosiddetti stati immediati). Delle 51 citt\u00e0 libere dell'Impero, 45 vennero \"mediatizzate\" ed inglobate nei principati confinanti. Solamente Augusta, Norimberga, Francoforte, Brema, Amburgo e Lubecca mantennero il proprio status, anche se videro ridotti i propri diritti. La fondazione della Confederazione del Reno comport\u00f2 l'abolizione di quasi tutte le contee imperiali, lasciando ai sovrani di questi territori il loro rango e alcuni privilegi (per esempio nel campo della giurisdizione minore).\nSecolarizzazione.\nCon il ristabilirsi del Sacro Romano Impero per opera della dinastia salica e sassone tra X e XI secolo, il sistema feudale venne radicalmente cambiato in Germania e Italia settentrionale in una vasta rete di piccoli staterelli, ognuno dei quali godeva di propri privilegi, titoli e autonomie. Per frenare in Germania la crescente decentralizzazione del potere centrale imperiale a favore delle autonomie locali con la crescita del fenomeno del feudalesimo, a molti vescovati, abbazie e conventi furono concessi e garantiti poteri secolari e i titoli nobiliari come quelli di \"principe\", \"duca\" o \"conte\" vennero riconosciuti massicciamente dagli imperatori. La nomina delle investiture dei vescovi, pertanto, sfoci\u00f2 nella lotta per le investiture.\nA seguito di queste riforme, quindi, anche vescovi e abati incominciarono a governare i loro possedimenti come veri e propri principi temporali, con l'aggiunta di godere inoltre delle prerogative ecclesiastiche, il che li rendeva molto potenti sotto diversi aspetti. La corruzione endemica e la decadenza che seguirono a questi atti furono tra le cause della riforma protestante nel corso del Cinquecento. La controriforma ristabil\u00ec l'importanza e la rilevanza del Principe-Vescovo, anche se dopo il riconoscimento del principio del \"cuius regio, eius religio\" confermato dopo il termine della Guerra dei Trent'anni con la Pace di Vestfalia, anche il principato vescovile divenne obsoleto e relegato ad aree specifiche e limitate anche nei suoi sovrani ecclesiastici nei poteri e nella loro influenza.\nDopo le vittorie sulle armate del Sacro Romano Impero e con la Pace di Lun\u00e9ville, Napoleone Bonaparte si annett\u00e9 tutte le terre dell'impero a ovest del fiume Reno. L'Imperatore venne ricompensato con la secolarizzazione di alcuni principati vescovili che mantennero formalmente la sola funzione della diocesi.\nGli stati ecclesiastici vennero solitamente annessi agli stati secolari confinanti: l'Arcivescovato di Ratisbona venne elevato a tale carica dopo l'annessione dell'Arcivescovato di Magonza e cos\u00ec le terre dei Cavalieri Teutonici e dei Cavalieri Ospitalieri. Addirittura, prima il Principato arcivescovile di Salisburgo e poi il Vescovato di W\u00fcrzburg vennero secolarizzati come Granducati e divennero Principati Elettorali.\nI monasteri e le abbazie persero in molti casi il loro scopo di esistenza e vennero in gran parte chiuse o abbandonate o divennero signorie secolari concesse in compensazione ai conti sovrani spossessati dello loro terre annesse dalla Francia.\nMediatizzazione.\nAssieme agli stati ecclesiastici, anche un gran numero di piccoli stati tedeschi scomparvero dopo la Guerra dei Trent'anni, consentendo nell'area germanica la sopravvivenza di solo 300 stati riconosciuti sovrani immediati con diritto di voto al Reichstag e una miriade di piccole signorie che sopravvissero sino all'epoca napoleonica. La sconfitta della prima coalizione antifrancese ebbe come risultato la secolarizzazione degli stati ecclesiastici e la mediatizzazione di numerose sovranit\u00e0 con l'annessione alla Francia delle terre a ovest del Reno. Nel 1803, gran parte delle libere citt\u00e0 della Germania, patrimonio quasi millenario dell'impero, scomparvero inglobate da stati maggiori. Il 12 giugno 1806, Napoleone stabil\u00ec la fondazione della Confederazione del Reno per assicurare i confini a est dei domini francesi in Germania. Il 6 agosto 1806 l'Imperatore Francesco II abol\u00ec ufficialmente il Sacro Romano Impero, preoccupandosi per\u00f2 nel contempo di rafforzare i grandi stati tedeschi consentendo loro l'annessione di alcuni stati minori.\nDopo la Battaglia di Waterloo e l'esilio di Napoleone a Sant'Elena, il Congresso di Vienna si preoccup\u00f2 con le potenze vincitrici di ristabilire gli antichi confini dell'Europa. Venne deciso in quella occasione che gli stati mediatizzati non sarebbero stati ricostituiti, ma che tali territori sarebbero rimasti a vantaggio di coloro che li avevano ottenuti.\nAnche in questo caso, come per gli stati ecclesiastici, l'annessione era venuta per gli stati vicini.\nNel caso dei sovrani che avevano perso la loro sovranit\u00e0 sopra i propri territori, venne stabilito che questi godessero automaticamente dei titoli e rango egualitario ai sovrani effettivamente regnanti, anche se era di fatto una posizione puramente onorifica in quanto molti di questi ex-principi non ottennero questa possibilit\u00e0. La nuova Confederazione Germanica con le Dieta del 1824 e del 1829 riconobbe a questi nobili i titoli di \"Altezza Serenissima\" (\"Durchlaucht\") per i principi e di \"Conte Illustrissimo\" (\"Erlaucht\") per i conti gi\u00e0 regnanti.\nMonarchie mediatizzate.\nLe case dei conti Ostein, Sinzendorf e Wartenberg si estinsero dopo la mediatizzazione, ma prima del 1830, e perci\u00f2 non vengono contate tra gli stati mediatizzati. Per diverse ragioni, Aspremont-Lynden, Bentinck, Bretzenheim, Limburg-Styrum e Waldeck-Limpurg non vengono talvolta incluse. L'Assia-Homburg non venne mai considerato uno stato sovrano dalla casata di Assia-Darmstadt e giuridicamente non venne mediatizzata; l'Assia-Kassel venne annessa direttamente al Regno di Vestfalia, ma successivamente ebbe restaurata la propria sovranit\u00e0 fino al 1866. Sch\u00f6nburg pass\u00f2 all'Elettorato di Sassonia nel XVIII secolo e successivamente venne mediatizzata per insistenza degli elettori stessi.\nCitt\u00e0 libere e imperiali abolite.\nMolti di questi stati dal 1806 passarono a far parte della Confederazione del Reno. Gli ultimi a essere mediatizzati furono il principato degli Arenberg (annesso alla Francia nel 1810, e non ristabilito nel 1814), quelli di Isenburg e di Leyen (mediatizzati nel 1814 dal Congresso di Vienna), quelli di Salm (i cui stati sopravvissero dal 1811 al 1813); e infine quello degli Stolberg (annesso alla Prussia nel 1815).\nTra il 1810 ed il 1814 vennero mediatizzati tutti gli altri stati creati direttamente da Napoleone in Germania. Questi includevano:\nLe uniche citt\u00e0 tedesche a non venire abolite nel 1803 furono:"}
{"id": "1665105", "revid": "36426", "url": "https://it.wikipedia.org/wiki?curid=1665105", "title": "Scipione l'Asiatico", "text": ""}
{"id": "1665106", "revid": "1776051", "url": "https://it.wikipedia.org/wiki?curid=1665106", "title": "Saraya (album)", "text": "Saraya \u00e8 il primo album in studio del gruppo musicale statunitense Saraya, pubblicato nel 1989 dalla Polydor Records."}
{"id": "1665107", "revid": "36426", "url": "https://it.wikipedia.org/wiki?curid=1665107", "title": "Decemviro", "text": ""}
{"id": "1665108", "revid": "2049121", "url": "https://it.wikipedia.org/wiki?curid=1665108", "title": "C\u00e9sar Milstein", "text": "Biografia.\nC\u00e9sar fu il secondo figlio di Lazaro, emigrato ucraino di origine ebraica, e M\u00e1xima, di professione insegnante. A tredici anni C\u00e9sar lesse il libro di Paul de Kruif \"I Cacciatori di Microbi\", dedicato alle biografie dei pi\u00f9 importanti biologi fino al 1915, tra i quali c'erano Louis Pasteur e Robert Koch. Questo libro influenz\u00f2 molto il piccolo C\u00e9sar e secondo suo padre in quel momento scelse la propria vocazione.\nNel 1945 si spost\u00f2 a Buenos Aires con suo fratello Oscar e cominci\u00f2 a studiare all'Universit\u00e0 di Buenos Aires. In quel periodo s'interess\u00f2 anche di politica, scrisse su un giornale anarchico e fu presidente del Consiglio di Studenti della Facolt\u00e0 di Scienze Esatte e Naturali dell'UBA. Si laure\u00f2 in scienze Chimiche e nel 1956 fin\u00ec il suo dottorato di ricerca sulla cinetica degli enzimi. Prima di laurearsi conobbe Celia Prilleltensky, che spos\u00f2 nel 1953, quando entrambi avevano finito gli studi con la laurea, e partirono in viaggio di nozze girando l'Europa in autostop.\nQualche anno dopo, presso l'Universit\u00e0 di Cambridge, fin\u00ec il suo secondo dottorato di ricerca nel 1960, l\u00ec conobbe il gi\u00e0 Premio Nobel Frederick Sanger e torn\u00f2 in Argentina a lavorare nell'Istituto Nazionale di Microbiologia Carlos Malbr\u00e1n. Siccome il 29 marzo 1962 il colpo di Stato guidato dal Generale Raul Poggi rovesci\u00f2 il governo di Arturo Frondizi, l'Istituto Malbr\u00e1n fu intervenuto e cominciarono le persecuzioni politiche per i ricercatori. Perci\u00f2 Milstein fu costretto ad abbandonare l'Argentina e trasferirsi a Cambridge con sua moglie.\nDa quel momento in poi cominci\u00f2 a lavorare con gli anticorpi. Lui e il ricercatore tedesco Georges K\u00f6hler nel 1975 cominciarono a produrre anticorpi specifici e fusero cellule mielomatose con linfociti B e crearono cellule capaci di sopravvivere nel laboratorio e produrre anticorpi in modo indefinito. Anche se si naturalizz\u00f2 britannico s'interess\u00f2 sempre degli avvenimenti politici e sociali dell'Argentina, come il colpo di Stato del 1976 e le violazioni ai diritti umani accadute in questo periodo.\nNel 1983 fu nominato Direttore della Divisione Chimica delle Proteine ed Acidi Nucleici e un anno dopo, assieme ad altri due ricercatori, vinse il Premio Nobel per la medicina. Niels Jerne, Georges K\u00f6hler ed Milstein inventarono una tecnica per la produzione di anticorpi monoclonali. Questa innovazione li rese tra gli immunologi pi\u00f9 importanti del secolo. In quel momento Argentina aveva un nuovo governo democratico che cerc\u00f2 di persuadere Milstein per tornare al paese. Milstein rifiut\u00f2 la proposta ma aiut\u00f2 dall'Inghilterra il CONICET che dirigeva Manuel Sadosky, e il Programma Nazionale di Biotecnologia.\nNel 1987 fu organizzato a Bah\u00eda Blanca il Congresso Internazionale di Anticorpi Monoclonali in Oncologia e Milstein torn\u00f2 nella sua citt\u00e0 natale e l'Universit\u00e0 Nazionale del Sud gli concesse il titolo \"Honoris Causa\" in riconoscimento del suo lavoro.\nFino a 1995 Milstein diresse il suo gruppo scientifico in cui parteciparono colleghi e discepoli di diversi paesi, e anche se si licenzi\u00f2 il suo rapporto con la scienza non si ferm\u00f2.\nIl 15 dicembre 1999 fece una conferenza sugli anticorpi monoclonali nell'Universit\u00e0 di Buenos Aires nell'auditorium della facolt\u00e0 dove si era laureato. Questa fu l'ultima volta che si present\u00f2 in pubblico in Argentina e a quella dissertazione assistettero 1200 persone.\nCesar Milstein mor\u00ec il 24 marzo 2002 a Cambridge, dopo una malattia cardiaca. Tra le sue annotazioni se ne trov\u00f2 una del marzo 2000 che diceva: \u00abLa scienza avr\u00e0 onorato gli impegni presi soltanto quando i suoi benefici saranno condivisi uguaglitariamente con i pi\u00f9 poveri del mondo\u00bb.\nIn marzo 2010 usc\u00ec il film \"Un fueguito\" di Ana Fraile, regista e nipote di Milstein, in omaggio alla sua vita."}
{"id": "1665109", "revid": "56620", "url": "https://it.wikipedia.org/wiki?curid=1665109", "title": "Distici elegiaci", "text": ""}
{"id": "1665111", "revid": "36426", "url": "https://it.wikipedia.org/wiki?curid=1665111", "title": "Edile curule", "text": ""}
{"id": "1665115", "revid": "287204", "url": "https://it.wikipedia.org/wiki?curid=1665115", "title": "Cesar Milstein", "text": ""}
{"id": "1665123", "revid": "287204", "url": "https://it.wikipedia.org/wiki?curid=1665123", "title": "Blue Gender", "text": ", \u00e8 una serie televisiva anime creata da Ry\u014dsuke Takahashi e trasmessa in Giappone dal 1999 al 2000, dalla rete Tokyo Broadcasting System. L'anime venne poi distribuito anche negli USA grazie a FUNimation. Nel 2003 la serie viene adattata ad un pubblico pi\u00f9 infantile e vengono tolte le scene pi\u00f9 violente. La serie \u00e8 apparsa anche negli schermi inglesi sul canale Sci Fi Channel nel 2002-2003. Nel 2002 viene realizzato anche un lungometraggio che riprende la serie TV, ma con un diverso finale.\nTrama.\nAmbientata in un futuro prossimo, la storia narra di Yuji Kaido, un ragazzo a cui \u00e8 stata diagnosticata una malattia grave che lo ha portato a scegliere di essere posto in uno stato criogenico in attesa che venga trovata una cura. Vent'anni pi\u00f9 tardi viene risvegliato, ma non per essere curato. Una razza di insetti alieni chiamati \"Blue\" ha conquistato la Terra rendendo gli umani schiavi e riducendoli sull'orlo dell'estinzione. Yuji \u00e8 chiamato ad unirsi ai \"dormienti\", uomini risvegliati dall'ibernazione per lottare contro i mostri invasori dall\"\u00e9lite\" terrestre, ora rifugiatasi su \"Second Earth\", un enorme satellite artificiale.\nPersonaggi.\nSeiyuu: Kenji Nojima\nIl protagonista della serie. Colui che appena svegliatosi si unisce al gruppo dei \"dormienti\", durante la serie sar\u00e0 solo grazie a Marlene se non perder\u00e0 il controllo e la sua umanit\u00e0.\nSeiyuu: H\u014dko Kuwashima\nOrfana per colpa dei mostri, \u00e8 uno dei soldati che salva Yuji, forte di carattere e decisa su suoi principi vede la sua truppa sterminata ad opera degli insetti\nSeiyuu: Miwa Yasuda\nUna dei dormienti, la incontra Yuji quando si separa da Marlene, muore per colpa di un'esplosione nelle prime puntate dell'anime.\nSeiyu: Hiroyuki Satou\nAltro soldato del gruppo, abile pilota di robot con il quale riesce a contrattaccare l'esercito nemico."}
{"id": "1665125", "revid": "767487", "url": "https://it.wikipedia.org/wiki?curid=1665125", "title": "Daniel Nardiello", "text": "Biografia.\nAnche suo padre Donato Nardiello \u00e8 stato un calciatore professionista, ed ha anche giocato 2 partite nella nazionale gallese.\nCarriera.\nIl 4 marzo 2010 viene ceduto in prestito all'Oldham Athletic."}
{"id": "1665127", "revid": "767487", "url": "https://it.wikipedia.org/wiki?curid=1665127", "title": "When the Blackbird Sings", "text": "When the Blackbird Sings \u00e8 il secondo album in studio del gruppo musicale statunitense Saraya, pubblicato nel 1991 dalla Polydor Records."}
{"id": "1665128", "revid": "125012144", "url": "https://it.wikipedia.org/wiki?curid=1665128", "title": "Giovanni Sensi", "text": "Predicatore valdese fu condannato a morte per eresia dall'Inquisizione cattolica.\nBiografia.\nLa tragica vicenda di Giovanni Sensi si fonda sui verbali degli interrogatori e sulla sentenza di morte, emessa lo stesso giorno della sua esecuzione, nella quale si riassumono i fatti che permettono di trarre i pochi elementi volti a inquadrare la figura del protagonista. Il 7 gennaio 1403 Emanuele Bartolomei, castellano di Caprie, localit\u00e0 della Valle di Susa, fece arrestare Giovanni Sensi, chiamato anche Giovanni di Sardegna, rinchiudendolo nel castello del paese.\nFu interrogato a Rivoli dal domenicano fra' Giovanni da Susa, inquisitore \u00abincaricato dalla sede apostolica a colpire l'eretica malvagit\u00e0\u00bb, di fronte al quale, dopo aver fornito false generalit\u00e0, ammise che, senza essere sacerdote, predicava, convertiva, assolveva dai peccati e guariva i malati. Sostenne anche che, provenendo dalla Spagna, era diretto in Val San Martino, nel bergamasco, incaricato di prendere contatto con una locale comunit\u00e0 di valdesi. Considerato, a causa di queste ammissioni, un personaggio importante di un movimento eretico, egli sfugg\u00ec all'inevitabile condanna a morte grazie alla confessione e alla susseguente abiura.\nEsposto pubblicamente, con un particolare cappello sulla testa e un segno di croce sull'abito che lo rivelavano eretico confesso, davanti alle chiese di Rivoli, di Avigliana e di Susa, fu poi rilasciato. Giovanni non sembra essersi allontanato da Susa, anzi vi riprese la predicazione, sostenendo di essere un arciprete di Vicenza e sottolineando come l'abiura non fosse stata sincera: arrestato nuovamente in marzo, fu interrogato il 7 marzo dall'abate del convento di San Giusto e dall'inquisitore Giovanni di Susa.\nAmmise di essere nato in Sardegna, allora parte del Regno di Aragona, a Iglesias (Villa Ecclesia), di chiamarsi Giovanni Sensi, di essere figlio di Bernardo e di Subilia, defunti da tempo, e di non essere un prete. Poich\u00e9 egli si era comportato \u00abcome il cane che ritorna al vomito\u00bb e aveva \u00abstretto un patto con l'inferno e la morte letale per la sua anima\u00bb, l'inquisitore ordin\u00f2 al castellano di Caprie, \u00absia sotto pena di scomunica sia di un'ammenda di cento marchi d'argento, di sottoporlo a tortura\u00bb, in modo che \u00abgli sia estorta senza effusione di sangue tutta la verit\u00e0\u00bb, trasmettendogli entro due giorni la confessione.\nIl processo.\nIl processo s'apr\u00ec il giorno dopo, davanti alla porta del castello di Caprie e al cospetto del \u00abnobile e potente uomo Emanuele Bartolomei di Susa\u00bb, castellano di Susa, del \u00abreverendo in Cristo padre e signore don Giacomo, per grazia di Dio e della Sede Apostolica abate del monastero di San Giusto di Susa\u00bb e dell'\u00abonorevole e onesto uomo religioso signore fra Giovanni di Susa dell'ordine dei frati predicatori di Rivoli, inquisitore dell'eretica malvagit\u00e0\u00bb, il Sensi confess\u00f2 che gi\u00e0 \u00abdodici o sedici anni prima\u00bb un inquisitore di Calatayud, in Spagna, gli aveva imposto sull'abito un segno di croce rossa, \u00abperch\u00e9 cos\u00ec si segnano i Valdesi da quelle parti\u00bb. Anche l'inquisitore di Saragozza, l'agostiniano fra' Giovanni, gli impose pi\u00f9 tardi l'abito con la croce rossa e, in pi\u00f9, gli marchi\u00f2 la fronte \u00abcon un segno di croce per mezzo di un ferro caldo\u00bb, minacciandolo che in caso di ricaduta sarebbe stato punito con il rogo.\nAfferm\u00f2 di partecipare alle assemblee valdesi da quasi venti anni, la prima volta a Salamanca, \u00abdove si tenne una riunione di circa 1.500 persone tra uomini e donne. E in quel luogo a lume spento dissero \"quis habet teneat\" (chi ha, tenga)\u00bb.\nPartecip\u00f2 ad analoghe assemblee anche a Calatayud, a Pragelato e a Costa Sant'Andrea, nel Delfinato, in casa di un certo Bartolomeo di Pisa, insieme con una quindicina di uomini e donne: in esse egli \u00abinsegnava che non esisteva la gloria del Paradiso, parimenti che non c'\u00e8 Paradiso prima del giorno del giudizio. Analogamente che i santi dipinti sul muro non devono essere adorati, poich\u00e9 non hanno realt\u00e0. Parimenti che non esiste il Purgatorio. Parimenti che Dio non s'incarn\u00f2 nella Vergine Maria n\u00e9 avrebbe potuto incarnarsi. Parimenti il medesimo Giovanni in Val di Susa predicava che nessuno sar\u00e0 dannato se non il solo diavolo\u00bb.\nRiguardo alla confessione e al matrimonio, rifer\u00ec nella \u00abcredenza valdese \u00e8 proibito confessare i propri peccati al sacerdote ma [...] si danno offerte al maestro della credenza valdese e si confessano i propri peccati al medesimo maestro\u00bb mentre \u00abil matrimonio \u00e8 falso e [...] qualunque donna portando l'anello al dito \u00e8 obbligata per il dovere contratto ad accorrere in aiuto a qualunque uomo bramoso che richieda alla stessa donna l'unione carnale [...] al solo contatto di un dito dell'uomo con il dito della donna si contrae non il matrimonio ma in luogo del matrimonio si contrae nella credenza valdese ci\u00f2 che \u00e8 il matrimonio nella fede cattolica. E in quella pestifera legge valdese si insegna che ogni donna deve soddisfare con la copula carnale chiunque gliene faccia richiesta e ne senta il desiderio\u00bb.\nInterrogato sui sacramenti, rispose che \u00abnell'ostia consacrata non c'\u00e8 il corpo del Signore nostro Ges\u00f9 Cristo, ma \u00e8 solo un po' di pane e non altro\u00bb; nell'assemblea il \"magister\" valdese benedirebbe tuttavia del pane con le parole \u00abagali, agali poma grea\u00bb che significherebbero \u00abadoro te e consacriamo te\u00bb, mentre il battesimo \u00ab\u00e8 solo un po' d'acqua per lavare il corpo\u00bb. Afferm\u00f2 poi di adorare un demone, sostenendo che i valdesi \u00abhanno uno speciale demone per loro signore, chiamato principe Angariel luce del meriggio\u00bb e un altro che il Sensi \u00abador\u00f2 in forma di gatto e che nomin\u00f2 Temon e un altro ancora che ador\u00f2 in forma di capra\u00bb.\nL'inquisitore gli fece confessare che \u00abnella citt\u00e0 di Villadiego, in Spagna, nell'episcopato di Burgos, un certo Ludovico di Villa Nogno rap\u00ec il corpo del signor nostro Ges\u00f9 Cristo consacrato e lo stesso Ludovico insieme con un certo Marco di Villadiego lo stesso corpo di Cristo consacrato trasferirono a Villa Nogno e in modo blasfemo lo divisero in quattro parti per vedere se poteva resistere a Maometto, dio dei valdesi, e lo stesso indagato mangi\u00f2 una quarta parte dell'ostia consacrata in odio e disprezzo del signore nostro Ges\u00f9 Cristo. E prima che lo mangiassero, cossero in una padella oliata lo stesso corpo di Cristo in maniera blasfema per vedere se lo stesso corpo di Cristo poteva resistere al loro dio Maometto e lo stesso Giovanni che parla teneva la detta padella sul fuoco\u00bb.\nIl giorno dopo, sotto un'ala del tetto del castello di Caprie, invitato a confermare quanto aveva dichiarato, \u00abdopo aver ben riflettutto su tutto per sua propria, autentica, libera e spontanea volont\u00e0, non costretto dalla tortura o da altro modo\u00bb, conferm\u00f2 che quanto dichiarato corrispondeva a verit\u00e0. Ci\u00f2 nonostante, il processo riprese il 14 marzo, e al Sensi furono fatte ripetere le proprie generalit\u00e0, il nome del padre - che per mestiere coniava moneta a Iglesias \u00abper conto del regno di Aragona, il cui re si chiamava Pietro\u00bb - che fu gi\u00e0 trovato eretico in Spagna per due volte, che partecip\u00f2, in Italia, a riunioni di valdesi in Puglia, a Melfi, Monopoli, Taranto, Brindisi e Barletta, nelle quali disse che \u00abviene negata l'esistenza del Purgatorio, e i suffragi fatti dalla Chiesa non giovano ai defunti e che \u00e8 peccato riverire le immagini dei santi. E che Dio non nacque dalla Vergine beata. E che il corpo di Cristo non \u00e8 presente nell'ostia consacrata, ma \u00e8 soltanto un pezzo di pasta\u00bb.\nNuovamente, alla richiesta di confermare tutte le dichiarazioni rilasciate dalla prima udienza in poi, rispose affermativamente, liberamente aggiungendo che \u00abfra i valdesi di Spagna esiste questa consuetudine: veramente quando qualcuno tra i valdesi ingravida la propria madre o la sorella nell'assemblea, il figlio che nasce viene affidato al vescovo dei valdesi, che presso di loro ha nome \"Taffia\", il quale cuoce quella creatura in un recipiente e dalla sostanza grassa, unita a olii, ne ricava un unguento conservato in un piccolo contenitore, e con tale materia si ungono i bastoni con cui i valdesi cavalcano\u00bb. L'inquisitore sottopose il Sensi ancora a tortura \u00abper vedere se si poteva ottenere altro da lui\u00bb, ma quello fu tutto.\nIn un successivo giorno, che il verbale non precisa, Giovanni Sensi fu portato in un luogo chiamato Grangia, non lontano dal castello di Caprie. Confermando di essere cristiano, uniche nuove sue affermazioni furono che non fu spinto da alcuno ad aderire alla setta valdese, che la vita dei valdesi \u00e8 migliore di quella degli altri cristiani e che \u00abla Chiesa di Roma non \u00e8 altro che vanagloria e che in essa e nei suoi ministri non c'\u00e8 n\u00e9 autorit\u00e0 n\u00e9 virt\u00f9\u00bb. Precis\u00f2 infine di non aver mai assistito alla \"cottura dei bambini\", perch\u00e9 potevano esservi presenti solo i preposti a tale compito.\nLa sentenza.\nIl 19 marzo il tribunale si riun\u00ec ad Avigliana nella chiesa di San Giovanni: erano presenti, oltre all'inquisiore fra' Giovanni, priori, avvocati, due frati dell'Ordine degli Umiliati, il sindaco e \u00abmolti altri abitanti di Avigliana\u00bb. Fu stabilito che Giovanni Sensi dovesse essere considerato eretico recidivo - \"relapso\" - e pertanto dovesse essere \u00abconsegnato al braccio secolare per essere punito con la pena di morte\u00bb.\nIl 30 marzo, presso le mura del castello di Caprie, dopo essergli state tolte le due croci rosse che portava sull'abito gli fu letta la sentenza:\nLa sentenza fu eseguita lo stesso giorno, in un luogo imprecisato \u00abal confine di Condove\u00bb."}
{"id": "1665131", "revid": "306856", "url": "https://it.wikipedia.org/wiki?curid=1665131", "title": "Giuseppe Masi", "text": "\u00c8 stato professore incaricato di Storia della filosofia antica presso la Facolt\u00e0 di Lettere e Filosofia dell'Universit\u00e0 di Bologna.\nBiografia.\nGiuseppe Masi nacque a Firenze il 4 aprile 1915, da Enrico Masi, generale dell'Esercito Italiano, e Leda Nutini.\nHa compiuto i suoi studi a Bologna, conseguendo la maturit\u00e0 classica presso il liceo statale L. Galvani.\nIscrittosi alla Facolt\u00e0 di Giurisprudenza dell'Universit\u00e0 di Bologna, vi si laure\u00f2 con lode nel 1937, con una tesi sul diritto di famiglia negli Statuti Bolognesi.\nTra il 1937 e il 1938 assolse agli obblighi di leva e nel 1939 fu trattenuto alle armi in base alle disposizioni di emergenza del periodo.\nCongedato, riprese gli studi iscrivendosi alla Facolt\u00e0 di Filosofia dell'Universit\u00e0 di Bologna, dove consegu\u00ec, nel 1941, la laurea con lode, discutendo col prof. Felice Battaglia la tesi: \"Individuo, societ\u00e0, famiglia nel pensiero di Antonio Rosmini\". La tesi gli valse l'ammissione, con borsa di studio, al corso biennale di perfezionamento in Filosofia scolastica all'Universit\u00e0 Cattolica del Sacro Cuore di Milano. Dopo il primo anno, fu richiamato alle armi nel periodo bellico, dall'8 ottobre del 1942 fino all'armistizio dell'8 settembre 1943.\nOttenuto il congedo definitivo, fu nominato assistente volontario alla cattedra di Filosofia morale dell'Universit\u00e0 di Bologna, dal 1945 al 1957, svolgendo numerosi corsi di letture e di esercitazioni per gli studenti, soprattutto su argomenti di filosofia moderna e contemporanea.\nNel 1954 si \u00e8 sposato con Anna Bergamini, con cui rimarr\u00e0 insieme fino alla sua scomparsa nel 1998.\nNel 1955 ha conseguito la libera docenza in Filosofia teoretica. Dal 1956 al 1962 \u00e8 nominato e riconfermato professore incaricato di Storia della filosofia presso la Facolt\u00e0 di Magistero dell'Universit\u00e0 di Bologna.\nNel 1964 \u00e8 nominato professore incaricato di Storia della filosofia antica presso la Facolt\u00e0 di Lettere e Filosofia dell'Universit\u00e0 di Bologna. A partire dall'anno accademico 1972-73 \u00e8 professore incaricato stabilizzato di Storia della filosofia antica. Ivi svolse, negli anni seguenti, corsi monografici su Aristotele, accompagnati da corsi istituzionali e seminariali di storia della filosofia greca in generale. Manterr\u00e0 questa nomina per oltre un ventennio, fino al pensionamento.\n\u00c8 stato anche per numerosi anni professore ordinario di Storia e Filosofia in diversi licei di Bologna e provincia.\nInteressi.\nLa sua vita \u00e8 stata caratterizzata da molteplici pubblicazioni sia di materia scientifica che letteraria, nonch\u00e9 da collaborazioni a numerose riviste filosofiche (\"Rivista di filosofia neo-scolastica\", \"Giornale di Metafisica\"), volumi collettivi, riviste di novelle (\"Zenith\", \"Excelsior\"). In particolare, i suoi romanzi, le sue novelle scritte fin dall'et\u00e0 giovanile e le sue raccolte di poesie sono stati pubblicati con lo pseudonimo Alfredo Grimaldi.\nHa partecipato ai principali convegni e congressi, come quelli del Centro Studi Filosofici di Gallarate, come attesta la sua collaborazione alla \"Enciclopedia filosofica\" a cura di quel Centro.\nSi \u00e8 occupato anche di estetica cinematografica in una serie di saggi, pubblicati nella rivista \"Bianco e Nero\", del Centro Sperimentale di Cinematografia.\nTra le numerose passioni e interessi che hanno caratterizzato la sua vita vanno inoltre ricordati:\nLa passione per l'arte e la storia dell'arte, che lo hanno condotto nel corso della sua vita a collezionare numerose opere d'arte, oggi presenti nella donazione alla Pinacoteca comunale di Pieve di Cento\nI numerosi viaggi, che lo hanno portato in quasi tutto il mondo, con particolare interesse per l'Egitto e la sua storia antica.\nGiudizi sulle opere.\n\"L'interesse storiografico che muove il Masi alla ricostruzione del pensiero di Kierkegaard da un profondo e originale impegno teoretico, volto ad approfondire il concetto metafisico di \"analogia\", cui il discorso di Kierkegaard, come l'A. si propone di illustrare nel suo saggio, risulta fortemente legato. Sotto un profilo strettamente storiografico, il Masi approda, attraverso un'attenta rilettura delle \"opere edificanti\" di Kierkegaard, ad un'interpretazione che ridimensiona questo pensatore, scoraggiando molti luoghi comuni della critica..\"\n(A. BABOLIN).\n\"Nel linguaggio filosofico contemporaneo l'aggettivo \"platonico\", riferito a una qualsiasi entit\u00e0, vuole denotare l'immobilit\u00e0 astorica, il suo permanere in un'assoluta identit\u00e0 con s\u00e9 medesima al di sopra delle alterne vicende del divenire. Ci\u00f2 deriva da una tradizione ermeneutica del pensiero platonico. Uno degli aspetti pi\u00f9 rilevanti del volume del Masi risiede appunto nello sforzo operato a demitizzare una tale ermeneutica... questa ricerca del Masi costituisce un lucido esempio di come oggi una filosofia, che si presenta spiritualistica e umanistica, sappia ripiegarsi a cogliere con consapevolezza trasparente e spregiudicata, le proprie radici alle fonti pi\u00f9 vive della tradizione culturale dell'Occidente\"\n(A. BABOLIN).\n\"Le zitelle \u00e8 un libro divertente, curioso, strano. Il pregio maggiore di questo libro \u00e8 di essere tutto su di uno stesso tema musicale\"\nOpere.\nSaggistica.\nHa scritto numerosi saggi di filosofia:\nNarrativa.\nScritti con lo pseudonimo Sirio Stella:\nScritti con lo pseudonimo Alfredo Grimaldi:\nPoesia.\nPoesie con lo pseudonimo Alfredo Grimaldi:"}
{"id": "1665135", "revid": "124123", "url": "https://it.wikipedia.org/wiki?curid=1665135", "title": "Nati nel 330", "text": ""}
{"id": "1665141", "revid": "124123", "url": "https://it.wikipedia.org/wiki?curid=1665141", "title": "Morti nel 413", "text": ""}
{"id": "1665143", "revid": "124123", "url": "https://it.wikipedia.org/wiki?curid=1665143", "title": "Morti nel 480", "text": ""}
{"id": "1665146", "revid": "124123", "url": "https://it.wikipedia.org/wiki?curid=1665146", "title": "Morti nel 695", "text": ""}
{"id": "1665149", "revid": "124123", "url": "https://it.wikipedia.org/wiki?curid=1665149", "title": "Morti nel 70", "text": ""}
{"id": "1665150", "revid": "124123", "url": "https://it.wikipedia.org/wiki?curid=1665150", "title": "Nati nel 988", "text": ""}
{"id": "1665151", "revid": "767487", "url": "https://it.wikipedia.org/wiki?curid=1665151", "title": "Diva (BLOOD+)", "text": "Diva \u00e8 l'antagonista principale dell'anime e manga \"BLOOD+\" di Junichi Fujisaku. Sorella della protagonista in realt\u00e0 \u00e8 una specie di vampiro che si nutre di sangue umano, ma non mostra timore della luce solare. Immortale sembra che soltanto il sangue della sorella possa nuocere al suo corpo.\nStoria.\nNel passato.\nIl passato di Diva lo comprendiamo soltanto dopo aver visto molti episodi dell'anime, scoperte entrambe dalle stesse persone mentre Saya fu trattata con tutti i riguardi, Diva venne nascosta in cima ad una torre mentre con il suo sangue venivano condotti esperimenti segreti. L'essere nutriva un odio smisurato per le persone che vivevano tranquillamente nel castello e quando Saya ingenuamente in un giorno di festa la liber\u00f2 Diva si vendic\u00f2 distruggendo e uccidendo chiunque le capitasse vicino compiendo una strage. In seguito si alle\u00f2 con Amshel Goldsmith, con il quale scelse con cura alcune persone a cui donare il dono dell'immortalit\u00e0 facendoli cos\u00ec diventare dei cavalieri al suo servizio e fondendo le cinque frecce. Oltre al misterioso Nathan Mahler che sembrerebbe essere gi\u00e0 stato morso in precedenza (ma l'episodio non viene mai mostrato facendo pensare a diverse ipotesi) sceglie come suoi fidati alleati Solomon Goldsmith e James Ironside. Il suo obiettivo \u00e8 quello di trasformare l'intera razza umana in vampiri grazie alla sua voce, il quale timbro unito a sostanze che vengono somministrate a tutto il pubblico presente riesce ad alterare il dna.\nNel presente.\nLa prima comparsa della donna avviene proprio nel castello dove Saya anni prima l'aveva liberata mentre uccide il fratello adottivo minore della vera sorella. Anche se la protagonista cerca in tutti i modi do farlo tornare in vita riuscendoci alla fine a costo di donargli una vita da cavaliere Diva vorr\u00e0 incontrarlo di nuovo per ucciderlo una seconda volta. Al suo bacio il bambino assumer\u00e0 le sembianze di una statua di cristallo e andr\u00e0 in frantumi. Inizialmente viene accompagnata da Karl Fei-Ong. Si scontra alcune volte con il Red Shield e con sua sorella ma si dimostra superiore ai suoi nemici. In seguito assume l'aspetto del bambino che aveva ucciso e inizia una tourn\u00e9e come cantante.\nCarattere.\nIl suo carattere \u00e8 quello di una bambina, ingenua, ama scherzare giocare con tutti. Ma al contempo non si rende conto di fare del male agli esseri umani, proprio come gli esseri umani non si rendono conto di fare del male a piccoli animali.\nNel corso della serie ritroviamo esempi di questo suo carattere infantile a discapito della sua crudelt\u00e0:\nTecniche.\nLe sue tecniche non vengono mostrate durante la serie. La vediamo sconfiggere duramente Solomon ma il combattimento non viene mostrato nell'anime. Alla fine combatter\u00e0 con la spada contro sua sorella ma non mostrer\u00e0 particolari abilit\u00e0."}
{"id": "1665154", "revid": "14848083", "url": "https://it.wikipedia.org/wiki?curid=1665154", "title": "Cortellesi", "text": ""}
{"id": "1665155", "revid": "21583", "url": "https://it.wikipedia.org/wiki?curid=1665155", "title": "Kai Miyagusuku", "text": "Kai Miyagusuku \u00e8 un personaggio dell'anime e manga \"BLOOD+\" di Junichi Fujisaku. Fratello adottivo della protagonista Saya Otonashi ha un grande senso di giustizia combattendo fino all'ultima puntata, cercando sempre di calmare con parole la ragazza prima che possa impazzire.\nStoria.\nNel passato.\nIl ragazzo inizialmente conduce una vita normale, sembra attratto da una ragazza che conosce, scherza e gioca con suo fratello e sua sorella adottiva. Abituato a vivere senza una madre da quando era piccolo.\nNel presente.\nNel corso della serie innumerevoli shock lo faranno maturare molto, l'uccisione di suo padre ad opera di vampiri, la morte di suo fratello minore, e alla fine si sentir\u00e0 inutile quando in tutti i modi in suo possesso cerca di difendere il redivivo fratellino dalla sete di sangue di Diva, l'antagonista principale che lo uccider\u00e0 nuovamente e per sempre. Da allora combatter\u00e0 i vampiri anche senza l'aiuto di sua sorella o di David, separandosi momentaneamente da tutti loro. Nel corso della serie far\u00e0 la conoscenza di una degli Schiff, un'umana su cui hanno effettuato molti esperimenti per donarle i poteri dei vampiri ma anche i loro punti deboli, come la paura della luce solare. Grazie alla sua intercessione il gruppo di soldati modificati si allea con Saya compagni, ma ancora una volta vedr\u00e0 il fallimento dei suoi piani infatti per aiutare la ragazza affetta da una strana malattia e pensando che soltanto il sangue della protagonista possa salvarla in realt\u00e0 decreter\u00e0 la sua morte. Il suo contributo maggiore lo dar\u00e0 proprio nell'ultima puntata.\nCarattere.\nKai \u00e8 l'unica persona a mostrare umanit\u00e0 e compassione sino all'ultima puntata senza mai contraddirsi, non accetter\u00e0 l'idea che suo fratello sia diventato un vampiro trattandolo come faceva prima, si scalder\u00e0 fino a fare a pugni con David membro del Red Shield per il suo comportamento poco umano, e pi\u00f9 volte anche se vedr\u00e0 Saya ricoprirsi di sangue delle sue vittime la richiamer\u00e0, chiedendole di tornare in s\u00e9. Non si comprende se quello che mostra verso Saya sia solo amore fraterno o qualcosa di diverso, inoltre una ragazza sar\u00e0 sempre in cerca di lui ma alla fine la persona con cui si legher\u00e0 maggiormente sar\u00e0 uno dei membri dello Schiff.\nTecniche.\nEssendo uno dei pochi esseri umani protagonista della storia ad essere presente dall'inizio della serie fino alla fine non possiede particolari tecniche, ma soltanto una pistola che lo accompagna nelle ultime puntate e la sua abilit\u00e0 di far tornare in s\u00e9 Saya, \u201ctecnica\u201d che mostrer\u00e0 pi\u00f9 volte nel corso della serie."}
{"id": "1665157", "revid": "121749688", "url": "https://it.wikipedia.org/wiki?curid=1665157", "title": "Pangermanismo", "text": "Per pangermanismo (o pangermanesimo) si intende l'aspirazione a unificare politicamente tutte le popolazioni di stirpe e lingua tedesca, che inizi\u00f2 a diffondersi nel secolo XIX a seguito delle Guerre rivoluzionarie francesi.\nDescrizione.\nEra basato su alcune peculiarit\u00e0 tedesche:\nDopo il crollo dell'Impero di Napoleone Bonaparte, le organizzazioni pangermaniche alimentarono un vero e proprio movimento politico, che ben presto diede origine a due fazioni:\nQuesti ultimi ebbero la meglio dopo la schiacciante vittoria prussiana ottenuta a Sedan nel 1870 sui francesi, che permise la nascita del Secondo Reich (\"Secondo Impero\") sotto Guglielmo I di Hohenzollern, ex re di Prussia.\nIl Secondo Reich si caratterizz\u00f2 per il forte militarismo e la volont\u00e0 di assurgere a potenza di rango uguale a quello dell'Impero britannico. La sanguinosa sconfitta subita nella Prima guerra mondiale e l'umiliante trattato di pace firmato a Versailles nel 1919 sancirono la fine dell'Impero guglielmino, ma non dell'ideologia pangermanica.\nAdolf Hitler fece del pangermanesimo uno dei pilastri fondamentali della propaganda nella Germania nazista. Fu infatti la presunta intenzione di \"riunire il popolo germanico\" a giustificare le annessioni dell'Austria, dei Sudeti e successivamente di Boemia e Moravia (1938-1939).\nCon il nazismo, la teoria del pangermanesimo si sarebbe poi legata a quella dello spazio vitale.\nL'ideologia del pangermanesimo con la sua esaltazione della razza tedesca produsse una diffusione dell'antisemitismo come dimostrano la Societ\u00e0 Thule o ideologi quali Arthur de Gobineau e Felix Dahn."}
{"id": "1665159", "revid": "36426", "url": "https://it.wikipedia.org/wiki?curid=1665159", "title": "Feziale", "text": ""}
{"id": "1665160", "revid": "281901", "url": "https://it.wikipedia.org/wiki?curid=1665160", "title": "Ophichthini", "text": "Ophichthini \u00e8 una trib\u00f9 di pesci anguilliformi della famiglia Ophichthidae."}
{"id": "1665161", "revid": "15756", "url": "https://it.wikipedia.org/wiki?curid=1665161", "title": "Karl Fei-Ong", "text": "Karl Fei-Ong \u00e8 un personaggio dell'anime e manga \"BLOOD+\" di Junichi Fujisaku, una delle cinque frecce, organizzazione di cui \u00e8 a capo la sorella della protagonista della serie. Fra tutti i componenti \u00e8 il primo a mostrarsi e nutre degli strani sentimenti che lo collegano alle due sorelle.\nStoria.\nNel passato.\nDel passato di Karl si viene a sapere poco nel corso della serie, si vede soltanto il suo primo incontro con Diva, quando i Goldmisth lo \u201cadottarono\u201d come fratello.\nNel presente.\nFei-Ong \u00e8 il primo dei cavalieri di Diva a mostrarsi, quando ancora non si sapeva nulla dell'organizzazione. All'inizio si presentava mascherato e con un nome inventato quale \u201cPhantom\u201d, pi\u00f9 volte si scontrer\u00e0 con Saya Otonashi e compagni. La prima volta in una scuola dove si sono registrate delle scomparse misteriose, poi in aperta campagna con l'aiuto di innumerevoli piccoli vampiri con i quali riuscir\u00e0 a decimare la squadra del Red Shield. Qui verr\u00e0 ferito ad un braccio e ad una gamba da Saya e fuggir\u00e0. Per diverse puntate non si vedr\u00e0 pi\u00f9 per poi apparire con nuovi poteri che subito dimostrer\u00e0 al suo amico Solomon Goldsmith. Accompagner\u00e0 in seguito Diva sulla nave dove Saya e compagni stavano viaggiando, scontro che si concluder\u00e0 con lo scoppio dell'intera nave, senza mostrare la fine del duello. Alla fine messo da parte dall'organizzazione decide di tradirla per seguire i suoi istinti, vuole ancora una volta combattere contro Saya, in tale combattimento vorr\u00e0 porre la fine ad entrambe le vite, ma Solomon interverr\u00e0 impedendogli il gesto.\nCarattere.\nOssessionato da Saya, dove pi\u00f9 di tutti vuole vederla senza freni, assetata di sangue come la stessa Diva, far\u00e0 di tutto per riuscire a vederla in quello stato uccidendo chiunque si intrometti. Sembra che non gli interessi vivere ma soltanto vedere ancora una volta lo sguardo tremendo della protagonista. Fino alla fine vorr\u00e0 mostrare a lei e a tutti di cosa sia capace e del suo grande show.\nTecniche.\nAgile e veloce, dopo la menomazione e la stranissima guarigione riesce anche a lanciare dalla sua mano innumerevoli paletti con il quale colpir\u00e0 pi\u00f9 volte sia Haji che Saya."}
{"id": "1665162", "revid": "339392", "url": "https://it.wikipedia.org/wiki?curid=1665162", "title": "Museo dei Conservatori", "text": ""}
{"id": "1665163", "revid": "767487", "url": "https://it.wikipedia.org/wiki?curid=1665163", "title": "Battlecat", "text": "Biografia.\nDebutta nel 1995 con \"Gumbo Roots\" album classico della West Coast, che sar\u00e0 per\u00f2 pubblicato solo nel 1999. \u00c8 uno dei pi\u00f9 importanti produttori di sempre per il movimento G-funk assieme a Dj Quik, Dr. Dre (uno dei primi in assoluto) e Daz Dillinger. \u00c8 attualmente attivo, anche se ormai sono anni che non esce nulla di suo. Al di l\u00e0 della effettiva esiguit\u00e0 della sua produzione come solista il suo ruolo fu fondamentale nell'evoluzione dello stile G-funk, con produzioni per i maggiori artisti legati a questo sottogenere dell'hip hop."}
{"id": "1665169", "revid": "287204", "url": "https://it.wikipedia.org/wiki?curid=1665169", "title": "Ophichthinae", "text": "Ophichthinae \u00e8 una sottofamiglia di pesci anguilliformi della famiglia Ophichthidae."}
{"id": "1665171", "revid": "118033753", "url": "https://it.wikipedia.org/wiki?curid=1665171", "title": "Azzurrante ottico", "text": "Si definisce azzurrante ottico o imbiancante ottico o sbiancante ottico o candeggiante ottico o correttore ottico o agente sbiancante fluorescente un composto chimico che addizionato ad un prodotto \u00e8 in grado di migliorarne le caratteristiche cromatiche.\nPrincipio di funzionamento.\nGli agenti azzurranti sono generalmente costituiti da coloranti derivati dallo stilbene e dalla cumarina che, una volta colpiti dalla frazione ultravioletta della radiazione solare, sono in grado di riemettere in fluorescenza luce visibile di colore tra il viola-blu ed il blu-verde a seconda del colorante impiegato. L'effetto totale \u00e8 un aumento della luce riflessa ed un conseguente aumento del grado di bianco congiuntamente ad una diminuzione del grado di giallo. \nAzzurranti non ottici.\nComunemente \"azzurranti\" (non ottici) si definiscono invece quei coloranti o pigmenti impiegati nella nuanzatura che a differenza degli ottici non aumentano il grado di bianco ma diminuiscono solamente il grado di giallo."}
{"id": "1665172", "revid": "142504", "url": "https://it.wikipedia.org/wiki?curid=1665172", "title": "Prospero Antonini", "text": ""}
{"id": "1665175", "revid": "281901", "url": "https://it.wikipedia.org/wiki?curid=1665175", "title": "Ophichthidae", "text": "Ophichthidae \u00e8 una famiglia di pesci anguilliformi."}
{"id": "1665180", "revid": "767487", "url": "https://it.wikipedia.org/wiki?curid=1665180", "title": "Alessandro Carlotti", "text": "\u00c8 stato il primo sindaco della citt\u00e0 di Verona del Regno d italia."}
{"id": "1665183", "revid": "41851", "url": "https://it.wikipedia.org/wiki?curid=1665183", "title": "Congroidei", "text": "Congroidei \u00e8 un sottordine di pesci anguilliformi."}
{"id": "1665184", "revid": "2106381", "url": "https://it.wikipedia.org/wiki?curid=1665184", "title": "Atalanta Bergamasca Calcio 1980-1981", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1980-1981.\nStagione.\nLa squadra si presenta ai nastri di partenza con programmi ambiziosi che includevano un ritorno in Serie A, nonostante la presenza nel campionato cadetto di societ\u00e0 come Milan e Lazio, retrocesse per lo scandalo-scommesse. In ambito societario inoltre avviene l'avvicendamento al vertice tra Achille Bortolotti e il giovane figlio Cesare.\nLa realt\u00e0 invece presenta molte difficolt\u00e0 che non vengono adeguatamente prese in considerazione dai giocatori. Il primo a farne le spese \u00e8 l'allenatore Bruno Bolchi, esonerato a fine andata, il cui posto viene affidato a Giulio Corsini. Questo non basta a raddrizzare una situazione compromessa, che fa precipitare l'Atalanta in serie C1 per la prima volta nella sua storia.\nIn Coppa Italia il cammino dei neroazzurri si interrompe nel primo turno a gironi dove, nonostante le vittorie contro e , e i pareggi con e Fiorentina, viene eliminata da quest'ultima per via della peggior differenza reti.\nOrganigramma societario.\nArea direttiva\nArea tecnica\nArea sanitaria"}
{"id": "1665185", "revid": "287204", "url": "https://it.wikipedia.org/wiki?curid=1665185", "title": "Clemente Rodriguez", "text": ""}
{"id": "1665192", "revid": "1337443", "url": "https://it.wikipedia.org/wiki?curid=1665192", "title": "Giovanni Cittadella", "text": "Il conte Giovanni Cittadella Vigodarzere di ideali liberali nel 1848 collabor\u00f2 con il governo di Manin come diplomatico, dopo il ritorno degli austriaci abbandon\u00f2 la politica per dedicarsi agli studi di storia. \nFu presidente dell'Istituto veneto di scienze, lettere ed arti tra il 1845-1847, ma ne venne espulso nel periodo di influenza austriaca tra il 1854-1857. Durante la terza guerra di indipendenza fece parte della Giunta di Padova e nel 1866, dopo l'annessione al Regno d'Italia divenne senatore. Il suo maggiore interesse rimase comunque la ricerca storica di impronta nazionalista-monarchica."}
{"id": "1665194", "revid": "1337443", "url": "https://it.wikipedia.org/wiki?curid=1665194", "title": "Girolamo Costantini", "text": "Uomo di cultura e di molteplici interessi, lega il suo nome a Ceneda, dove a met\u00e0 dell'Ottocento costruisce Villa Costantini, una grandiosa villa veneta, dotata di numerosi annessi e di un vasto parco."}
{"id": "1665196", "revid": "121891077", "url": "https://it.wikipedia.org/wiki?curid=1665196", "title": "Anguilliformes", "text": "Gli anguilliformi (Anguilliformes) sono un ordine di pesci caratterizzato da specie con corpo serpentiforme. Sono spesso privi di pinne ventrali, mentre hanno una pinna dorsale e anale molto allungate; le pinne pettorali sono piccole e arrotondate. La maggior parte di essi sono animali marini, solo le anguille, crescono in acqua dolce e migrano in mare per la riproduzione. La larva, molto diversa dall'adulto, si chiama leptocefalo."}
{"id": "1665198", "revid": "29244", "url": "https://it.wikipedia.org/wiki?curid=1665198", "title": "Anguilliformi", "text": ""}
{"id": "1665200", "revid": "729019", "url": "https://it.wikipedia.org/wiki?curid=1665200", "title": "Stazione di Sassone", "text": "La stazione di Sassone \u00e8 una fermata ferroviaria posta sulla linea Roma-Albano; serve la localit\u00e0 di Sassone, frazione del comune di Ciampino.\nStoria.\nLa fermata di Sassone fu attivata il 1\u00ba agosto 1939. Il 22 dicembre 1947 venne attivato l'esercizio a trazione elettrica, con linea aerea alla tensione di ."}
{"id": "1665201", "revid": "120172933", "url": "https://it.wikipedia.org/wiki?curid=1665201", "title": "Irina Press", "text": "Anche la sorella, Tamara Press, fu un'atleta pluricampionessa olimpica negli anni '60. Accusate di essere ermafroditi, si ritirarono entrambe prima dell'introduzione di controlli pi\u00f9 accurati sul sesso degli atleti."}
{"id": "1665204", "revid": "155634", "url": "https://it.wikipedia.org/wiki?curid=1665204", "title": "Giuseppe Giovanelli", "text": ""}
{"id": "1665205", "revid": "729019", "url": "https://it.wikipedia.org/wiki?curid=1665205", "title": "Stazione di Acqua Acetosa (Ciampino)", "text": "La stazione di Acqua Acetosa \u00e8 una fermata ferroviaria posta sulla linea Roma-Albano. \u00c8 sita nel comune di Ciampino in localit\u00e0 Acqua Acetosa.\nStoria.\nLa fermata di Acqua Acetosa venne attivata fra il 1950 e il 1956.\nStrutture e impianti.\nLa fermata ha una sola banchina posta sul lato sinistro, in direzione Albano, della linea ferroviaria che in questo tratto (dalla stazione di Ciampino alla stazione di Albano Laziale) \u00e8 ad un solo binario per entrambi i sensi di marcia.\nLa banchina \u00e8 accessibile da via Romana Vecchia e da un sottopasso pedonale di collegamento con l'opposta via Venezia. Sono presenti ascensori per i diversamente abili presso entrambe le entrate. \u00c8 attrezzata con alcune panchine e una tettoia per l'attesa dei viaggiatori. \u00c8 assente il fabbricato viaggiatori.\nMovimento.\nLa stazione \u00e8 interessata dal traffico generato del servizio regionale FL4, svolto da Trenitalia."}
{"id": "1665207", "revid": "155634", "url": "https://it.wikipedia.org/wiki?curid=1665207", "title": "Giambattista Giustinian", "text": "Biografia.\nNel 1848 divenne membro dell'Assemblea legislativa della Repubblica di San Marco. Al termine dell'insurrezione and\u00f2 in esilio a Torino. Alle politiche del 1860 venne candidato nel collegio elettorale di Edolo, in qualit\u00e0 di rappresentante degli esuli veneti, e venne eletto. Pot\u00e9 partecipare ai lavori della VII Legislatura dove sostenne la causa degli esuli, mentre il fisco del Lombardo-Veneto sequestrava i beni di famiglia.\nAlle politiche del 1861, il collegio edolese venne unito a quello di Breno, dove Giustinian decise di ricandidarsi. Venne sconfitto al ballottaggio dal candidato della Sinistra locale Francesco Cuzzetti dopo aver ottenuto pochissimi voti.\nNel 1864 si liber\u00f2 il collegio di Verolanuova, a seguito della nomina di Filippo Ugoni a senatore. In occasione delle suppletive che si tennero il 2 dicembre, la destra bresciana volle candidare Giustinian sulla falsariga di quanto fatto l'anno prima con Michele Corinaldi nel collegio di Leno: dare un seggio in parlamento a personalit\u00e0 di spicco delle Venezie. Il nobile veneziano venne eletto al turno di ballottaggio ottenendo 185 voti contro i 145 dell'avversario espressione della sinistra filomazziniana, Giuseppe Garibaldi. Alle elezioni politiche dell'anno dopo fu confermato allo stesso collegio.\nAll'indomani della terza guerra d'indipendenza e del plebiscito del Veneto del 1866, a seguito dell'annessione delle province venete al Regno d'Italia torn\u00f2 nelle sue terre d'origine. Il 5 novembre 1866 fu assunto alla dignit\u00e0 di Senatore.\nRicopr\u00ec per due volte la carica di sindaco di Venezia: tra il 1866 e il 1868 e tra il 1877 e il 1878.\nGiustinian fu uno dei proprietari terrieri che, nella seconda met\u00e0 del XIX secolo, avviarono l'opera di prosciugamento e bonifica dei territori vallivi e paludosi del Basso Piave. La bonifica privata Giustinian, detta \"La Guizza\", si svolse nel 1870 e comprendeva 150 ettari nel comune di San Don\u00e0 di Piave.\nOnorificenze.\nStrade.\nA Giambattista Giustinian \u00e8 intitolato un tratto della Strada statale 14 della Venezia Giulia nel comune di San Don\u00e0 di Piave.\nMemoriali.\nAffissa a una parete dell'edificio centrale della tenuta di famiglia, una lapide ricorda la memoria delle opere di bonifica:"}
{"id": "1665208", "revid": "74668", "url": "https://it.wikipedia.org/wiki?curid=1665208", "title": "Rufy", "text": ""}
{"id": "1665209", "revid": "1543377", "url": "https://it.wikipedia.org/wiki?curid=1665209", "title": "Famiano Strada", "text": "Biografia.\nNato a Roma nel 1572, entr\u00f2 nella Compagnia di Ges\u00f9 nel 1591, e per quindici anni insegn\u00f2 eloquenza nel Collegio Romano, divenendo il pi\u00f9 autorevole officiante della retorica romana primosecentesca. Frutto dell'insegnamento e dell'inclinazione letteraria furono quegli scritti retorici che vennero pubblicati a Roma nel 1617 col titolo: \"Prolusiones et paradigmata eloquentiae\", e ristampati - dopo un'attenta revisione - a Lione nel 1627 col titolo definitivo di \"Prolusiones academicae\". L'opera si suddivide in tre libri: nel primo prevalgono le considerazioni d'ordine morale e politico; nel secondo si prospettano le varie maniere dello stile poetico; nel terzo, accanto a molti giudizi sui poeti antichi e moderni, affiora anche una diagnosi del secentismo, di cui lo Strada rileva con precisione alcuni caratteri. Lo Strada prese posizione nella polemica del tacitismo, approdando a una specie di antitacitismo moralistico, fondato su una precettistica desunta da Livio e sul tentativo di conciliare, in un'astratta teoria, le esigenze politiche e le esigenze morali.\nPi\u00f9 che al desiderio di dar forma concreta a questo suo orientamento di pensiero, lo Strada nel comporre l'opera storica \"De bello belgico decades duae\" (Roma 1632 e 1647), ubbid\u00ec all'invito del duca Alessandro Farnese di Parma. La narrazione delle rivolte e delle guerre di Fiandra dal 1555 al 1590 \u00e8 - in fondo - tendenziosa, ma abile, scritta con moderazione e senza violenze polemiche. Numerosi gli accenni aulici ai Farnese, compensati per\u00f2, almeno in parte, dall'uso di materiale documentario proveniente da quegli archivi. Lo Strada si allontana dai comuni imitatori di Livio per uno stile latino pi\u00f9 moderno e vivace. L'opera dello Strada consegu\u00ec una notevole diffusione e fu tradotta nelle principali lingue europee. Particolarmente pregiata \u00e8 l'edizione di Colonia del 1681, illustrata con incisioni dell'olandese Romeyn de Hooghe, su disegni di J. de Ledesma. Strada ebbe molti detrattori e critici, in primis il cardinale Guido Bentivoglio, che nello stesso periodo redasse in lingua italiana la sua opera \"Della guerra di Fiandra\". Bench\u00e9 amico di Strada, Bentivoglio gli rimproverava le frequenti digressioni, e ironizzava \u00abche il maggior difetto del professore Strada era quello di uscire di strada\u00bb. Molto pi\u00f9 ostile \u00e8 il pamphlet dell'umanista anti-gesuita Caspar Schoppe intitolato, con un gioco di parole, \"Infamia Famiani\".\nAppartengono pure allo Strada l\"'Eloquentia bipartita\" (Guidae 1654), \"Orationes tres de passione Domini\" (Roma 1641) e altri scritti minori di carattere oratorio."}
{"id": "1665210", "revid": "1543377", "url": "https://it.wikipedia.org/wiki?curid=1665210", "title": "Salamandrina perspicillata", "text": "La salamandrina di Savi (Salamandrina perspicillata ), detta anche salamandrina dagli occhiali settentrionale, \u00e8 un anfibio caudato della famiglia Salamandridae, molto simile alla \"Salamandrina terdigitata\", dalla quale \u00e8 stata separata nel 2005 in base a studi genetici.\nDescrizione.\nTesta piuttosto lunga ed occhi sporgenti, coda pi\u00f9 lunga della testa e del corpo, parti superiori brunastre o nerastre con macchia pi\u00f9 o meno triangolare sul capo gialla o vermiglia, ventre pallido con macchie scure, gola nera e parti inferiori delle zampe e della coda degli adulti rosso brillante. Gli adulti misurano dai 7 agli 11\u00a0cm di lunghezza, coda compresa. Il carattere distintivo rispetto agli altri urodeli europei \u00e8 la presenza di quattro dita sulle zampe (anzich\u00e9 5).\nDistribuzione ed habitat.\n\u00c8 endemica dell'Italia a nord del fiume Volturno, ed \u00e8 pi\u00f9 frequente sul versante tirrenico.\nA nord \u00e8 diffusa fino in Liguria. Frequenta principalmente zone montuose e collinari degli Appennini, solitamente tra i 200\u00a0m e i 900\u00a0m di altitudine.\nL'habitat preferito: aree forestali con abbondante sottobosco. Si tratta di una specie igrofila che frequenta vallate fresche, collinari e pedemontane, solcate da ruscelli privi di ittiofauna predatrice.\nConservazione.\n\u00c8 considerata specie di elevato interesse conservazionistico e biogeografico ed \u00e8 tutelata sia da norme europee (Direttiva 92/43/CEE - Direttiva Habitat), sia dalla legge italiana (D.P.R. n. 357/1997).\nNonostante la protezione formale, questo anfibio risulta essere minacciato da una gestione non corretta degli habitat naturali (alterazione degli ecosistemi forestali, estese ceduazioni lungo impluvi e vallecole, captazioni senza rilascio del minimo deflusso vitale, rilascio di ittiofauna per scopi alieutici, attivit\u00e0 escursionistiche estreme come il torrentismo, ecc.)."}
{"id": "1665214", "revid": "56620", "url": "https://it.wikipedia.org/wiki?curid=1665214", "title": "Luigi Michiel", "text": "Nacque da Carlo e Caterina Pisani, da un'antica famiglia gi\u00e0 compresa nel patriziato veneziano. Fu uno degli ultimi esponenti della casata: spos\u00f2 Anna Morosini ed ebbe due figli maschi, ma nessuno prosegu\u00ec il cognome; per sua disposizione testamentaria i nipoti nati dalla figlia Caterina, sposata Bianchi, aggiunsero al cognome paterno anche il suo.\nDivenne senatore il 5 novembre 1866 essendo relatore Napoleone Meuron. La nomina fu convalidata il 18 dicembre 1866, ma il Michiel aveva gi\u00e0 prestato giuramento il 15 dicembre."}
{"id": "1665216", "revid": "287204", "url": "https://it.wikipedia.org/wiki?curid=1665216", "title": "Francesco Miniscalchi Erizzo", "text": "Biografia.\nDiscendente dal lato materno da un nobile casato veneziano, gli Erizzo, da giovane (anni 1830) intraprese diversi viaggi in Italia e in Europa (Svizzera, Germania, Danimarca, Francia, Inghilterra, Grecia) e nel vicino oriente (Asia Minore, Siria, Palestina, Arabia, Egitto). \nI viaggi stimolarono l'interesse per lo studio della geografia e l'etnografia, su cui scrisse alcuni volumi tra i quali \"Le scoperte artiche\" (1855), e lo portarono ad essere tra i promotori della Societ\u00e0 geografica italiana.\nSostenne anche lo sviluppo dell'agricoltura moderna, e fu presidente della Accademia di agricoltura, scienze e lettere di Verona (1866-1868).\nPoliticamente sostenne i movimenti per l'unit\u00e0 d'Italia, e accolse anche nelle sue tenute i feriti della battaglia di Custoza (1866). Per questo impegno fu nominato senatore nel 1866; in Senato si interess\u00f2 di questioni scolastiche e militari.\nSi interess\u00f2 anche alla filologia delle lingue orientali, e, entrato in contatto con Angelo Mai, cur\u00f2 l'edizione di un evangeliario siriaco, l\"Evangeliarium Hierosolymitanum\" (1861-1864).\nMor\u00ec a Padova per un malore, ed ebbe funerali solenni a Verona con la commemorazione del collega Giuseppe Pasolini, conte dall'Onda."}
{"id": "1665218", "revid": "1776051", "url": "https://it.wikipedia.org/wiki?curid=1665218", "title": "Luigi Revedin", "text": ""}
{"id": "1665219", "revid": "3115", "url": "https://it.wikipedia.org/wiki?curid=1665219", "title": "Gliese 518", "text": "Gliese 518 \u00e8 una stella posta a 26,87 anni luce circa, nella costellazione della Vergine leggermente a sud-ovest di \u03b6 Virginis.\nSi tratta di una nana bianca ed \u00e8 caratterizzata da uno dei pi\u00f9 elevati valori di moto proprio."}
{"id": "1665220", "revid": "177966", "url": "https://it.wikipedia.org/wiki?curid=1665220", "title": "Whitewater", "text": ""}
{"id": "1665221", "revid": "1776051", "url": "https://it.wikipedia.org/wiki?curid=1665221", "title": "Agostino Sagredo", "text": "Biografia.\nFiglio di Giovanni Gherardo di Francesco Sagredo (ramo \"di Santa Ternita\" residente a Santa Sofia) e di Eleonora Elisabetta di Alvise Renier, proveniva da una delle pi\u00f9 ragguardevoli casate del patriziato veneziano. La caduta della Serenissima, tuttavia, aveva inaugurato una nuova realt\u00e0 storica a cui la famiglia dovette ben presto adattarsi.\nA parte le due sorelle (che sposarono dei nobili emiliani), nessuno dei cinque fratelli Sagredo trov\u00f2 moglie. Uno di loro, Alvise, mor\u00ec prematuramente in Spagna, combattendo al seguito di Napoleone.\nAgostino studi\u00f2 in casa, ma ebbe comunque un'ottima formazione grazie a dei validi precettori; tant'\u00e8 vero che gi\u00e0 nel 1820 diede alle stampe l'opuscolo \"Notizie di Melchior Cesarotti\". Dopo la morte del padre, avvenuta nel 1822, cominci\u00f2 ad emergere sempre pi\u00f9 nell'ambito delle istituzioni cittadine: nello stesso anno divenne socio corrispondente dell'Ateneo Veneto e nel 1829 consigliere straordinario dell'Accademia di belle arti.\nSempre nel 1829 fu nominato per tre anni assessore della Congregazione municipale di Venezia, dando inizio a una modesta carriera nell'amministrazione pubblica, che lo vide impegnato solo saltuariamente a livello comunale e provinciale. Per quanto riguarda le sue opinioni politiche, fu un moderato e non manifest\u00f2 mai sentimenti antiaustriaci. In una sola occasione fu condannato a tre giorni di arresti domiciliari per aver scritto nel libro dei visitatori della tomba di Francesco Petrarca il verso \u00abItalia mia, bench\u00e9 il parlar sia indarno\u00bb. D'altro canto, quando nel 1839 Ferdinando I visit\u00f2 Venezia, scrisse lo studio \"Intorno al monumento da innalzarsi in Venezia per ordine di S.M. Ferdinando I re nostro alla memoria di Tiziano\", dove rivolse numerose lodi al sovrano.\nNel 1842 divenne tra i primi e pi\u00f9 assidui collaboratori dell\"'Archivio storico italiano\", la rivista fondata da Gino Capponi e Giovan Pietro Vieusseux. Per sua iniziativa, vi vennero pubblicati gli \"Annali veneti\" di Domenico Malipiero, che tuttora rappresentano una preziosissima fonte per la storiografia veneziana della seconda met\u00e0 del XV secolo.\nNel 1843 firm\u00f2 una petizione all'imperatore per impedire il trasloco dell'archivio della Serenissima a Vienna, iniziativa che fu accolta tre anni dopo. Il 24 novembre dello stesso anno partecip\u00f2 a una commissione incaricata di studiare la fattibilit\u00e0 di un ponte sul Canal Grande; nello stesso luogo, pi\u00f9 tardi, sar\u00e0 innalzato il ponte dell'Accademia.\nFu anche socio dell'Istituto veneto di scienze, lettere ed arti (corrispondente dal 1844, effettivo dal 1855). Nel 1846 fu nominato professore supplente di estetica all'Accademia, carica che mantenne fino al 1852, quando si dimise per motivi di \"dignit\u00e0 personale\", non volendo partecipare a discussioni con colleghi di bassa levatura intellettuale e morale.\nFu protagonista della IX Riunione degli scienziati italiani, organizzata a Venezia nel 1847. In questa occasione, fu pubblicata l'opera collettiva \"Venezia e le sue lagune\", a cui Sagredo contribu\u00ec con il \"Sommario della storia civile e politica della repubblica veneta\".\nNel 1845 fu nominato consigliere comunale per il triennio 1846-1848, ma vi partecip\u00f2 solo per discutere delle opere pie e del Monte di piet\u00e0. Nel 1848, nel periodo della Repubblica di San Marco, venne eletto nell'assemblea destinata a decidere la fusione con il Regno di Sardegna. Tuttavia prefer\u00ec non lasciarsi coinvolgere dai rivoluzionari e si ritir\u00f2 nella sua villa di Vigonovo. Dopo la caduta della Repubblica mantenne i contatti con esuli e patrioti, esprimendo nelle epistole le sue idee patriottiche; ma non le manifest\u00f2 mai in pubblico, tanto che nel 1855 la polizia austriaca, apprezzandone la moderazione, lo dichiar\u00f2 \u00abimmune da censura\u00bb.\nQuesto atteggiamento celava la frustrazione del Sagredo che, pur interessato alla politica per tradizione familiare, non poteva parteciparvi autonomamente, dovendo sottostare o al regime straniero, o al governo rivoluzionario. Di qui la sua dedizione alla cultura e, forse, anche la decisione di non sposarsi per continuare il nome del casato. Questa scelta di vita era simile a quella che, grossomodo nello stesso periodo, portava avanti un altro concittadino illustre, Giovanni Querini Stampalia. Con il passare del tempo, fu sempre pi\u00f9 assorbito dagli studi dei documenti conservati nell'archivio di famiglia, che svolgeva principalmente nella tenuta di Vigonovo, da cui scaturirono numerose pubblicazioni storiche.\nCon la fine della terza guerra d'indipendenza e l'annessione del Veneto al Regno d'Italia, accett\u00f2 alcuni ruoli di rappresentanza, dati gli illustri natali e la popolarit\u00e0 nel mondo culturale. Il 20 ottobre 1866 ebbe il compito di recare il saluto di Venezia a Vittorio Emanuele II, mentre il 5 novembre fu nominato senatore. Il 23 dicembre divenne consigliere comunale, carica che conserv\u00f2 fino al 17 agosto 1868.\nIn quanto senatore e componente della Societ\u00e0 geografica italiana, partecip\u00f2 alla commissione per l'esame dei progetti di legge sull'istruzione pubblica e fu membro della commissione di contabilit\u00e0 interna.\nNel dicembre 1870 era a Roma per partecipare alle celebrazioni dell'Unit\u00e0 d'Italia. Si ritir\u00f2 quindi a Vigonovo, dove mor\u00ec improvvisamente due mesi dopo. Privo di eredi, lasci\u00f2 libri, quadri e archivio al museo Correr e il resto del patrimonio alla servit\u00f9."}
{"id": "1665224", "revid": "547034", "url": "https://it.wikipedia.org/wiki?curid=1665224", "title": "Luigi Strozzi", "text": "Il Senatore marchese c\nBiografia.\nFiglio del marchese Alessandro Strozzi (1758-1817), ufficiale dell'esercito austriaco, e di Guglielmina Stein, frequent\u00f2 l'Accademia militare dell'esercito austriaco di Wiener Neustadt, a sud di Vienna\nEsponente del ramo mantovano degli Strozzi, fu eletto nel 1866 Senatore del Regno d'Italia. A Mantova, dove da secoli dimorava il ramo Strozzi della sua famiglia, fece erigere Palazzo Strozzi e cur\u00f2 le propriet\u00e0 di Villa Strozzi a Palidano, da secoli di propriet\u00e0 della sua famiglia. Si occup\u00f2 anche dei restauri della Cappella Strozzi di Mantova, nella Basilica di Santa Maria Novella a Firenze. In ambito sociale, si interess\u00f2 agli istituti infantili di carit\u00e0 come gli Strozzi Valenti Gonzaga, a Mantova. Dette assistenza con aiuti e elargizioni quando la Grande piena del Po nel 1839, nel solo mantovano distrusse oltre 5.000 case e pi\u00f9 di 10.000 persone rimasero senza tetto, con una perdita stimata di 15.000 capi di bestiame. \nIl Senatore marchese Luigi Strozzi mor\u00ec senza figli. Dei suoi fratelli, il marchese Massimiliano Strozzi Sacrati (1797-1859) visse a Ferrara, dove mor\u00ec anch'egli senza eredi. L'altro fratello, il marchese Carlo Teodoro Strozzi (1810-1886) visse a Firenze, dove reinsedi\u00f2 nel corso dell'800 il ramo mantovano della famiglia Strozzi, che era in Mantova sin dal 1382 quando Tommaso Strozzi a seguito al Tumulto dei Ciompi, dovette lasciare Firenze e venne accolto a Mantova dai Gonzaga. "}
{"id": "1665229", "revid": "767487", "url": "https://it.wikipedia.org/wiki?curid=1665229", "title": "Gregorio Caccia", "text": ""}
{"id": "1665231", "revid": "120111865", "url": "https://it.wikipedia.org/wiki?curid=1665231", "title": "Logistica di ritorno", "text": "La logistica di ritorno (detta anche logistica inversa, in inglese \"reverse logistics\") \u00e8 il processo di pianificazione, implementazione e controllo dell'efficienza delle materie prime dei semilavorati, dei prodotti finiti e dei correlati flussi informativi dal punto di recupero (o consumo) al punto di origine con lo scopo di riguadagnare valore da prodotti che hanno esaurito il loro ciclo di vita.\nDescrizione.\nLa logistica di ritorno, movimenta i prodotti dalla loro naturale destinazione finale a ritroso nella catena di distribuzione fino al produttore iniziale o ad un nuovo soggetto o luogo della catena originaria o di un altro network. In sintesi le attivit\u00e0 di logistica di ritorno sono il recupero e raccolta dei resi, il trasporto, la ricezione e lo smistamento del ritorno.\nLa logistica di ritorno \u00e8 senza dubbio la parte pi\u00f9 rilevante nella gestione dei resi. Tale gestione resta tuttavia pi\u00f9 complessa e implica anche altre attivit\u00e0 oltre alla logistica di ritorno: quelle che hanno l'obiettivo di minimizzare o di impedire alla fonte il numero dei ritorni (\"returns avoidance\"), quelle destinate al controllo dei flussi di ritorno (\"gatekeeping\"), e, infine, quelle che si occupano di destinare e collocare i ritorni presso discariche/centri di smaltimento o mercati secondari (\"outlet store\").\nLe attivit\u00e0 di \"avoidance\" hanno lo scopo di sviluppare e vendere i prodotti cercando di minimizzare i ritorni. Ci\u00f2 pu\u00f2 avvenire, ad esempio, producendo prodotti di qualit\u00e0, fornendo istruzioni di facile comprensione, addestrando il personale di vendita, mettendo a disposizione call center o siti internet dove il consumatore possa individuare il miglior modo per risolvere i propri dubbi una volta acquistato il prodotto. Le operazioni di \"gatekeeping\" hanno lo scopo primario di valutare se i prodotti resi all'azienda siano effettivamente autorizzati a rientrare. La gestione efficiente di tale attivit\u00e0 evita l'ingiustificato ritorno di prodotti, a volte, perfettamente funzionanti, con susseguente aggravio di costi per l'impresa.\nInfine, le possibili destinazioni di un ritorno possono essere il ricollocamento sul mercato, primario o secondario (outlet, aste on line), prima o dopo le attivit\u00e0 di ri-lavorazione (rimanifattura, riutilizzo, riparazione, riciclaggio) o lo smaltimento presso discariche dedicate. La gestione dei resi implica quindi il coinvolgimento di tutta l'intera catena di distribuzione per il miglioramento in ottica di efficienza (analisi dei costi) e di efficacia (servizio al cliente."}
{"id": "1665232", "revid": "56620", "url": "https://it.wikipedia.org/wiki?curid=1665232", "title": "Giuseppe Mirabelli", "text": "Fu senatore del Regno d'Italia nella IX legislatura.\nBiografia.\nGiuseppe nacque a Calvizzano il 13 maggio del 1817 dal dottor Domenico Mirabelli e da Marianna di Criscio. Comp\u00ec i suoi studi secondari nel seminario di Pozzuoli: a quel tempo, infatti, la buona borghesia napoletana indirizzava i propri figli in quel tipo di scuole non solo per iniziarli al sacerdozio, ma anche per prepararli alle professioni (la maggior parte della classe dirigente meridionale ebbe una formazione simile). Si dedic\u00f2 poi allo studio del diritto e si laure\u00f2 in giurisprudenza presso l'Universit\u00e0 di Napoli, dove ottenne poco dopo l'abilitazione all'insegnamento privato. Entr\u00f2 nel 1841 in Magistratura e vi fece rapidi progressi. Avendo per\u00f2 fatta schietta manifestazione dei suoi sentimenti politici nel 1848, quando il popolo italiano s'agitava per conquistare la sua unit\u00e0 politica, fu qualificato come liberale e per questo, designato all'odio del Governo reazionario (1849), perdette l'ufficio di Giudice di Gran Corte Criminale. Dallo stesso Governo fu invitato a riprendere le sue funzioni ma sdegnosamente rifiut\u00f2 di servire chi ingiustamente lo aveva perseguitato. In questo periodo esercitava la professione di avvocato a Napoli e impartiva lezioni private di diritto. \nRientr\u00f2 in Magistratura, ma solo dopo l'entrata di Garibaldi in Napoli, e celermente ne percorse tutti i suoi gradi. Procuratore generale alla Corte d'Appello di Aquila dal 1862 al 1863, pass\u00f2 poi a quella di Napoli, della quale il 4 aprile 1868 era fatto presidente. Resse questa carica fino al 1\u00ba aprile 1875, quando sal\u00ec al grado di presidente della Corte di Cassazione napoletana. Nel 1867 fu nominato senatore. Ricopr\u00ec la carica di Vicepresidente del Senato dal 6 novembre 1873 al 20 settembre 1874; fu inoltre membro della commissione parlamentare per l'esame del Codice penale (1877). Il 2 giugno 1892 fu collocato a riposo: il re Umberto I gli confer\u00ec in quell'occasione il titolo di Conte. Collocato a riposo, continu\u00f2 a servire la giustizia specie con la pubblicazione di nuove monografie giuridiche. Non abbandon\u00f2 il suo paese natio dove veniva a ritemprare le forze all'ombra delle mura che lo avevano accolto bambino, e lunghe ora passava nella sua villa meditando.\nEbbe 11 figli; fra essi Marianna Raffaelina, madre di Sara De Rosa Mirabelli; quest'ultima poi sposata al Generale Armando Diaz. Era socio dell'Accademia reale di Napoli e di quella Pontaniana. Notevole e ricca la sua attivit\u00e0 scientifica. Mor\u00ec nella sua dimora di Napoli, palazzo Della Porta in via Toledo, il 2 agosto 1901 all'et\u00e0 di 84 anni, probabilmente per i danni cerebrali subiti in seguito ad una caduta da cavallo. Le sue spoglie mortali sono conservate nel cimitero consortile di Calvizzano-Mugnano. Cos\u00ec un suo illustro ammiratore, il senatore Enrico Pessina: \"Con lui scomparve non il sacerdote ma il pontefice della dritta amministrazione della legge [...]\". A Napoli una lapide sita a palazzo Della Porta ricorda il Senatore, mentre la natia Calvizzano gli ha intitolato gi\u00e0 dal 1892 il suo corso principale.\nConferimento del titolo nobiliare.\n2 giugno 1892 - Quando una disposizione di legge, che lui stesso aveva difeso, privava la Magistratura d'un s\u00ec illustre giureconsulto, il rammarico fu generale. Solenni furono gli attestati di simpatia al senatore Mirabelli e le parole auguste del Sovrano furono il premio pi\u00f9 ambito dopo una laboriosa carriera: \"\u201cUn'imprescindibile disposizione di legge mi obbliga a firmare il decreto del Suo collocamento a riposo. Se con questo atto \u00e8 posto fine ai lunghi ed onorati da Lei servizi, non cessa per\u00f2 la memoria dello alto ingegno e della vasta dottrina con cui Ella consacrava la vita operosa allo studio del dritto ed alla amministrazione della giustizia. La mia stima ed il mio affetto lo seguiranno nella sua meritata quiete e come pegno dei miei costanti sentimenti Le conferisco il titolo trasmissibile di Conte. Umberto.\u201d \"\nOpere.\nProlifica fu la sua produzione di opere sul diritto:"}
{"id": "1665236", "revid": "56620", "url": "https://it.wikipedia.org/wiki?curid=1665236", "title": "Saverio Francesco Vegezzi", "text": "Biografia.\nFiglio di Pietro Francesco Vegezzi (1763-1829) e di Delfina Cottolengo (?-1847) e fratello del deputato Giovenale, fu avvocato in Torino e tra coloro i quali spinsero il Re Carlo Alberto verso la promulgazione dello Statuto.\nFu quindi consigliere comunale (1848-1888) e provinciale (1880-1889) di Torino, Consigliere della Corte di Cassazione (16/11/1856-20/11/1859), Direttore Generale delle Contribuzioni e Demanio (20/11/1859) e Presidente dell'Ordine degli Avvocati di Torino.\nDeputato nella prima legislatura del Parlamento Subalpino (1848), vi fu riconfermato dalla VII legislatura in poi, e successivamente nominato Senatore del Regno d'Italia il 30/6/1867.\nNel 1860, Cavour lo chiam\u00f2 a far parte del suo terzo governo come Ministro delle Finanze, cui si aggiungeranno successivamente gli interim di Ministro di Grazia, Giustizia e dei Culti, ed \u00e8 quindi tra i firmatari del documento con cui re Vittorio Emanuele II \"assume per s\u00e9 e pei suoi successori il titolo di Re d\u2019Italia\" (17 marzo 1861).\nSuccessivamente, quando il 6/3/1865 il Papa Pio IX manifest\u00f2 al Re il suo desiderio di risolvere la questione delle sedi episcopali rimaste vacanti, Saverio Vegezzi fu inviato a Roma dall'allora Presidente del Consiglio Alfonso La Marmora, ma la trattativa, nota come \"Missione Vegezzi\", fall\u00ec per il rifiuto del Papa di accettare che i vescovi giurassero fedelt\u00e0 al Re.\nL'antica casa di famiglia, da lui ampliata e tuttora abitata dai discendenti, \u00e8 nel comune di Ameno (NO), all'incrocio tra le vie dedicate a lui e al conte di Cavour. Nella sede del Parlamento Subalpino a Palazzo Carignano \u00e8 tuttora visibile il seggio col suo nome."}
{"id": "1665243", "revid": "767487", "url": "https://it.wikipedia.org/wiki?curid=1665243", "title": "The Water Horse - La leggenda degli abissi", "text": "The Water Horse - La leggenda degli abissi (\"The Water Horse: Legend of the Deep\") \u00e8 un film del 2007 diretto da Jay Russell e basato sul romanzo di Dick King-Smith \"Water Horse - La leggenda degli abissi\", gi\u00e0 autore del romanzo da cui era stato tratto il film \"Babe maialino coraggioso\". Il film \u00e8 stato proiettato in Italia a partire dal 14 marzo 2008.\nTrama.\nScozia. Una coppia di giovani turisti americani entra in un pub dove incontrano un vecchio che racconta loro la storia del mostro di Loch Ness.\nNel 1942, durante la seconda guerra mondiale, un ragazzo di nome Angus MacMorrow vive in una grande casa padronale scozzese di Lord Killin sulle rive del Loch Ness con la madre Anne, sua sorella maggiore Kirstie, la cameriera Gracie e l'anziano guardiacaccia Clyde. Il padre Charlie \u00e8 invece un marinaio, e da quando la sua nave \u00e8 stata affondata in guerra l'anno precedente \u00e8 scomparso misteriosamente. Nonostante ci\u00f2, Angus spera sempre che il padre sia ancora vivo.\nUn giorno, mentre \u00e8 impegnato nella raccolta di conchiglie sulle rive del lago, scopre quello che sembra essere un grosso uovo e lo nasconde nel capanno di suo padre. Da esso si schiuder\u00e0 la creatura che verr\u00e0 conosciuta come il mostro di Loch Ness. Gli d\u00e0 il nome di Crusoe, ispirandosi al romanzo \"Robinson Crusoe\" di Daniel Defoe.\nAngus decide di tenere segreta l'esistenza della creatura, sino a quando non arriva al maniero una compagnia di artiglieri inglesi sotto il comando del capitano Thomas Hamilton, un vecchio amico di Lord Killin che sta attualmente prestando servizio nella Royal Air Force.\nGli artiglieri installano un loro campo base su di una collina accanto al lago allo scopo di difendere il territorio da possibili attacchi da parte dei sottomarini tedeschi e le truppe inglesi hanno inoltre messo a punto una rete anti-sommergibile alla foce del lago per impedire l'eventuale ingresso dei nemici.\nAl maniero arriva nel frattempo un altro inserviente, Lewis Mowbray, ex-mitragliere della Royal Navy gravemente ferito al braccio sinistro da un attacco aereo tedesco. Un giorno Kirstie e Lewis scoprono casualmente l'esistenza della creatura e quest'ultimo spiega ad Angus che si tratta di una specie di cavallo marino ermafrodito, in grado di deporre un solo uovo per poi morire prima che si schiuda.\nUna sera, quando gli artiglieri vengono invitati a una cena al maniero, Crusoe sgattaiola fuori dalla stanza da bagno e si aggira per la casa, ma viene perseguitato da \"Churchill\", il bulldog del sergente Wallace Strunk, che lo insegue fino alla sala da pranzo. Il cane viene punito per il disastro e Crusoe, nel frattempo scampato al pericolo, trascorre la notte mangiando pesci in una fontana. Il giorno dopo, Lewis riesce a trovarlo ulteriormente ingigantito: lui e Angus non hanno quindi altra scelta che lasciarlo in libert\u00e0 nel lago.\nPochi giorni dopo Angus ritorna al lago, dove Crusoe, diventato ormai adulto, spinge il ragazzino a cavalcare sulla sua schiena. Dopo qualche tempo, comincia a immergersi sott'acqua, arrivando alla superficie di volta in volta per permettere ad Angus di respirare. Cos\u00ec, il bambino, essendo affetto da idrofobia, cerca di convincere la creatura a rinunciare alle immersioni, ma in seguito si diverte e riesce a vincere le sue fobie.\nLa mattina seguente, il capitano Hamilton, per impressionare Anne, porta il resto della sua famiglia nell'accampamento sulla collina allo scopo di effettuare una dimostrazione bombardando il Loch Ness con dei proiettili \"Victoria\" caricati nei cannoni. Angus, nel tentativo di interrompere il bombardamento per salvare il mostro, viene rimproverato duramente da Hamilton e dalla madre ed \u00e8, di conseguenza, costretto ad andare a letto tutte le sere per un mese di castigo.\nContemporaneamente, due vecchi pescatori, Jimmy McGarry e Hughie, che in precedenza avevano avuto un incontro ravvicinato con Crusoe, tentano di scattare una foto della creatura per ottenere fama e fortuna, ma quando si rendono conto che non saranno in grado di immortalare il reale mostro a causa del bombardamento, decidono di creare un'imitazione (Il risultato \u00e8 la famosa falsa foto del mostro conosciuta come \"La foto del chirurgo\"). La foto attira l'interesse di alcuni soldati, tra cui il tenente Wormsley e i sergenti Strunk e Walker, che si avventurano di notte sul lago con un motosilurante per dargli la caccia.\nLa sera stessa, Kirstie lascia uscire Angus di soppiatto dalla sua stanza e lo porta al lago accompagnato da Lewis. Quando Angus chiama Crusoe da un molo, quest'ultimo, sotto shock dopo essere stato quasi colpito da un colpo di cannone nel bombardamento precedente, appare improvvisamente fuori dall'acqua inferocito, quasi mordendo la mano del giovane amico prima di scomparire nuovamente nel lago. Lewis, all'insaputa del bombardamento, viene incolpato da Angus per averlo lasciato libero, credendo che sarebbe stato meglio per lui.\nNel frattempo, il cane \"Churchill\", avendo percepito l'odore del mostro, avvisa i tre soldati della sua presenza abbaiando: cos\u00ec Crusoe appare e divora presumibilmente il bulldog, dopodich\u00e9 attacca a sorpresa la motosilurante dei tre militari rovesciandola. Poco dopo, il mostro inicomincia ad afferrare e scuotere violentemente il sergente Strunk. Contemporaneamente, Angus, allertato dal cane e dagli spari, arriva in riva e tenta di calmare Crusoe, mentre Lewis tenta di impedire a Walker di uccidere la bestia con un colpo di revolver, ma quest'ultimo lo stordisce. Il sergente preme il grilletto contro Crusoe, ma il colpo fa cilecca e fugge terrorizzato. Il ragazzino, tuttavia, mentre attraversa la riva del lago, scivola e sprofonda in fondo all'acqua. Crusoe risparmia il sergente Strunk gettandolo da parte e soccorre Angus, salvandogli la vita.\nIl capitano Hamilton, avvertito via radio dell'attacco, arriva sulla scena accompagnato da Anne e quest'ultima riesce infine a credere in suo figlio quando vede il mostro. Tuttavia, i cannoni della foce del Loch Ness aprono il fuoco contro Crusoe, scambiandolo per un U-Boot tedesco. Angus, Hamilton, Anne e Lewis portano tutti Crusoe in salvo verso la rete anti-sommergibile per dirigerlo sano e salvo in alto mare e il mostro, nel tentativo di scavalcare la rete, la schiaccia con il suo peso facendo crollare la torre d'osservazione, per poi fuggire illeso dal lago tra le esultanze dei presenti.\nAll'alba, Angus accetta finalmente la morte di suo padre mentre assiste all'addio di Crusoe, ormai in mare aperto. \u00c8 persino implicito che Anne sia anch'egli pronta ad andare avanti con la sua vita, essendosi innamorata presumibilmente di Lewis (che il capitano, spasimante nei confronti di Anne, lo aveva precedentemente accusato di essere una spia, un disertore o un vigliacco).\nNel corso degli anni successivi alla scomparsa di Crusoe, diverse persone affermano di averlo visto, ma Angus non l'ha mai pi\u00f9 rivisto. I due turisti ringraziano il vecchio narratore e chiedono il suo nome, che rivela essere lo stesso Angus MacMorrow. All'esterno del pub, una madre chiama suo figlio, che sta camminando lungo una spiaggia e scorge un altro uovo, suggerendo quindi che Crusoe sia morto, lasciandosi dietro un discendente per diventare il prossimo cavallo marino."}
{"id": "1665248", "revid": "1516566", "url": "https://it.wikipedia.org/wiki?curid=1665248", "title": "Celico", "text": "Celico (\"Cylikon\" in greco bizantino) \u00e8 un comune italiano di abitanti della provincia di Cosenza a 11\u00a0km dalla citt\u00e0 capoluogo, ai piedi del monte Serra Stella (1.813 m) nella Sila. Il centro urbano si trova a 750 m s.l.m. mentre il punto edificato pi\u00f9 alto \u00e8 la frazione di Manneto che si trova tra 800 e 825 metri di altitudine. Numerose sono le localit\u00e0 montane situate nel comune di Celico, tra le quali: Fago del Soldato (m 1450 s.l.m.), Lagar\u00f2 (m 1154 s.l.m.), Salerni (m 1237 s.l.m.), nonch\u00e9 il valico di Monte Scuro (m 1618 s.l.m.), dal quale, attraverso un percorso di 13\u00a0km, \u00e8 possibile raggiungere il monte Botte Donato (m 1928 s.l.m.), massima cima della Sila. Il territorio comunale presenta un profilo altimetrico con quota minima di m 410 s.l.m. e massima di 1680.\nStoria.\nFaceva parte dell'antica \"Universitas Casalium\". Nel 1600 divenne signore feudale il Granduca di Toscana e tra il 1644 e il 1647 Celico fu sede di un \"governatore\" scacciato poi da una rivolta popolare.\nSimboli.\nLo stemma e il gonfalone del Comune sono stati concessi con Decreto del presidente della Repubblica del 3 ottobre 2005.\nStemma: \nGonfalone: \nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "1665249", "revid": "599013", "url": "https://it.wikipedia.org/wiki?curid=1665249", "title": "Ol'ga \u015ei\u015figina", "text": "Biografia.\nNel 1996 ha ricevuto una sospensione di due anni per essere risultata positiva ad un test anti-doping."}
{"id": "1665251", "revid": "167080", "url": "https://it.wikipedia.org/wiki?curid=1665251", "title": "VI sec. a.C.", "text": ""}
{"id": "1665259", "revid": "167080", "url": "https://it.wikipedia.org/wiki?curid=1665259", "title": "V sec. a.C.", "text": ""}
{"id": "1665264", "revid": "167080", "url": "https://it.wikipedia.org/wiki?curid=1665264", "title": "IV sec. a.C.", "text": ""}
{"id": "1665265", "revid": "167080", "url": "https://it.wikipedia.org/wiki?curid=1665265", "title": "III sec. a.C.", "text": ""}
{"id": "1665269", "revid": "167080", "url": "https://it.wikipedia.org/wiki?curid=1665269", "title": "Museo nazionale di Atene", "text": ""}
{"id": "1665274", "revid": "677779", "url": "https://it.wikipedia.org/wiki?curid=1665274", "title": "Dear Boys", "text": " \u00e8 un manga \"spokon\" dedicato alla pallacanestro, di Hiroki Yagami, pubblicato da K\u014ddansha su \"Monthly Sh\u014dnen Magazine\". Nel giugno del 2007, la serie \"Dear Boys\" contava 25 volumi in totale e nello stesso anno ha vinto il Premio Kodansha per i manga per il migliore sh\u014dnen manga. Il manga viene successivamente adattato in un anime di 26 episodi, conosciuto anche con il nome di \"Hoop Days\", apparso nelle TV giapponesi nel 2003 e nelle TV italiane nel 2013 su Man-ga in versione sottotitolata. \nTrama.\nLa storie si incentra sui progressi del team di basket dell'istituto di Mizuho High School alla ricerca di una vittoria nel campionato di prefettura. Inoltre una parte maggiore del racconto si incentra sulle vicissitudini e rapporti dei due protagonisti della serie Kazuhiko Aikawa e Takumi Fujiwara.\nPersonaggi.\nNickname: Fujiwara-chan, Taku, posizione guardia"}
{"id": "1665279", "revid": "167080", "url": "https://it.wikipedia.org/wiki?curid=1665279", "title": "I sec. a.C.", "text": ""}
{"id": "1665280", "revid": "167080", "url": "https://it.wikipedia.org/wiki?curid=1665280", "title": "II sec. a.C.", "text": ""}
{"id": "1665281", "revid": "167080", "url": "https://it.wikipedia.org/wiki?curid=1665281", "title": "VII sec. a.C.", "text": ""}
{"id": "1665282", "revid": "1842072", "url": "https://it.wikipedia.org/wiki?curid=1665282", "title": "Prezzo di mercato", "text": "Il prezzo di mercato di un bene \u00e8 determinato dall'incontro tra domanda e offerta. \nSe i mercati non sono perfettamente concorrenziali, imprese diverse possono praticare prezzi diversi per lo stesso prodotto. Questo pu\u00f2 accadere perch\u00e9 un'impresa cerca di attirare consumatori dalle imprese concorrenti, o perch\u00e9 la fedelt\u00e0 alla marca da parte dei clienti consente ad alcune imprese di praticare prezzi superiori a quelli delle imprese concorrenti. I prezzi di mercato della maggior parte delle merci sono soggetti a fluttuazioni periodiche, e per molti di essi le fluttuazioni possono essere improvvise. Questo \u00e8 vero soprattutto per i beni venduti sui mercati concorrenziali."}
{"id": "1665284", "revid": "167080", "url": "https://it.wikipedia.org/wiki?curid=1665284", "title": "IX sec. a.C.", "text": ""}
{"id": "1665285", "revid": "2020698", "url": "https://it.wikipedia.org/wiki?curid=1665285", "title": "Armoriale delle diocesi della Germania", "text": "Questa pagina contiene le armi (stemma e blasonatura) delle diocesi della Germania.\nDiocesi soppresse"}
{"id": "1665286", "revid": "167080", "url": "https://it.wikipedia.org/wiki?curid=1665286", "title": "VIII sec. a.C.", "text": ""}
{"id": "1665292", "revid": "167080", "url": "https://it.wikipedia.org/wiki?curid=1665292", "title": "XIII sec. a.C.", "text": ""}
{"id": "1665293", "revid": "167080", "url": "https://it.wikipedia.org/wiki?curid=1665293", "title": "XIV sec. a.C.", "text": ""}
{"id": "1665302", "revid": "167080", "url": "https://it.wikipedia.org/wiki?curid=1665302", "title": "I sec. d.C.", "text": ""}
{"id": "1665304", "revid": "610351", "url": "https://it.wikipedia.org/wiki?curid=1665304", "title": "Trattato internazionale sulle risorse fitogenetiche per l'alimentazione e l'agricoltura", "text": "Il trattato internazionale sulle risorse fitogenetiche e per l'alimentazione e l'agricoltura (International Treaty on Plant Genetic Resources for Food and Agriculture ITPGRFA), comunemente conosciuto come \"trattato internazionale\" o \"trattato internazionale sui semi\", \u00e8 un accordo internazionale multilaterale che mira a garantire la sicurezza alimentare attraverso la conservazione, lo scambio e l'uso sostenibile delle risorse fitogenetiche mondiali per l'alimentazione e l'agricoltura, cos\u00ec come pure l'equa condivisione dei benefici che possa nascere dal suo uso, in accordo con la Convenzione sulla diversit\u00e0 biologica.\nStoria e obiettivi.\nIl trattato riconosce i diritti degli agricoltori ad: \nIl trattato fu creato per fornire un sistema multilaterale di accesso alle risorse fitogenetiche e per garantire uno scambio equo dei benefici derivanti dal loro uso. Il trattato ha sviluppato una lista di 64 dei pi\u00f9 importanti alimenti e foraggi vegetali, essenziali per la sicurezza e l'interdipendenza alimentare, per i quali si applicano le regole del trattato. \nIl trattato prevede, come uno dei suoi meccanismi fondanti, la condivisione dei vantaggi di utilizzare risorse fitogenetiche attraverso lo scambio di informazioni, l'accesso e il trasferimento delle tecnologie specifiche per il loro utilizzo, e la creazione di specifiche competenze.\nLa valorizzazione e la salvaguardia del sapere indigeno, che spesso rappresenta una fonte essenziale per la conoscenza della biodiversit\u00e0 e del suo utilizzo sostenibile, sono anche elementi fondanti del trattato.\nSecondo le regole del trattato, qualora venisse sviluppato un prodotto commerciale utilizzando le risorse genetiche appartenenti alle 64 specie dell'accordo, si dovr\u00e0 provvedere al pagamento di una percentuale al proprietario di quella risorsa al fine di garantire una condivisione equa del guadagno economico.\nIl trattato fu sviluppato dalla Commissione per le risorse genetiche per il cibo e l'agricoltura (CGRFA) della FAO che, per un periodo iniziale ne ha costituito il suo corpo direttivo interinale. Ora il trattato il suo proprio Segretariato, ospitato presso la FAO dell'ONU, ed ha un suo organismo decisionale chiamato Governing Body.\nIl Governing Body si riun\u00ec per la prima volta a Madrid nel giugno 2006 .\nIl secondo incontro avvenne a Roma nell'Ottobre/novembre 2007 . Il meeting discusse l'attuazione dei diritti dei contadini, le regole finanziarie e la strategia di fondo. Il trattato ha anche una relazione particolare con il Fondo mondiale per la diversit\u00e0 delle colture la cui missione \u00e8 quella di assicurare la conservazione e la disponibilit\u00e0 della diversit\u00e0 dei raccolti per la sicurezza mondiale.\nAlcuni credono che il trattato possa essere un esempio di governance globale responsabile per assicurare che le risorse genetiche delle specie vegetali, essenziali per la vita umana sia nel presente che nel futuro, risulti accessibile a tutti secondo regole eque. Guarda per esempio. . Altri sono pi\u00f9 scettici sulla sua utilit\u00e0 .\nIl negoziato.\nIl trattato fu negoziato per ben sette anni. Un primo accordo volontario, il UI o International Undertaking on Plant Genetic Resources for Food and Agriculture (impegno internazionale sulle risorse fitogenetiche per l'alimentazione e l'agricoltura), fu adottato nel 1983. L'UI si basava sull'assunto che le risorse genetiche fossero patrimonio comune dell'umanit\u00e0. \nCon l'entrata in vigore della Convenzione sulla diversit\u00e0 biologica, nel 1993, la giurisdizione delle risorse genetiche \u00e8 diventata soggetta alla sovranit\u00e0 dei governi nazionali che le possiedono.\nLa Convenzione sulla diversit\u00e0 biologica riconobbe la natura speciale e distintiva delle risorse agrogenetiche: \nIn seguito la IU \u00e8 stata rinegoziata per armonizzarsi con la Convenzione sulla diversit\u00e0 biologica, e fu istituita come trattato internazionale. \nIl trattato fu approvato durante la Conferenza FAO (trentunesima risoluzione) il 3 novembre 2001, con 116 voti e 2 astensioni (USA e Giappone). \nIn accordo con il suo articolo 25, fu ammessa la firma fino al 4 novembre 2002 a tutti i membri della FAO o ad ogni stato dell'ONU o dell'Agenzia internazionale per l'energia atomica. Il trattato fu quindi ratificato, accettato ed approvato da tutti i membri.\nIl trattato \u00e8 entrato in vigore il novantesimo giorno dopo il deposito del quarantesimo documento di ratifica, di accettazione, di approvazione o di adesione, a condizione che almeno venti documenti di ratifica, di accettazione, di approvazione o di adesione sono stati depositati da membri della FAO.\nUna volta raggiunto il numero di membri per permettere al trattato di \"partire\" entro il 31 marzo 2004, nella cui data gli strumenti di ratifica dei primi 13 membri furono presentati al direttore generale della FAO, il trattato entr\u00f2 in vigore il 29 giugno 2004.\nL'amministrazione ad interim da parte della Commissione per le risorse genetiche per il cibo e l'agricoltura prese alcune decisioni iniziali quali, per esempio, sulla conformit\u00e0, il Material Transfer Agreement, i Financial arrangements e cos\u00ec via.\nDiscussione.\nUn utilizzo intelligente delle risorse fitogenetiche \u00e8 essenziale per sviluppare una agricoltura sostenibile e per la sicurezza alimentare globale. La FAO stima che per cibarsi gli esseri umani abbiano usato circa 10000 specie. Ad oggi solo circa 120 specie coltivate soddisfano il 90% del fabbisogno alimentare umano. Di queste, quattro (mais, grano, riso, patate) forniscono da sole circa il 60% delle calorie nella popolazione mondiale. \nDella miriade di variet\u00e0 sviluppate dai contadini nei millenni, che formano una parte importante della biodiversit\u00e0, pi\u00f9 del 75% \u00e8 stata persa negli ultimi 100 anni.\nAlcuni temono che interessi aziendali e finanziari, che sono stati alla base della forte riduzione di un uso diversificato delle risorse genetiche, potrebbero continuare a rendere sempre pi\u00f9 difficile salvaguardare la diversit\u00e0 della vita da cui dipende il benessere umano nel lungo periodo. La promozione della sicurezza alimentare, la salvaguardia della biodiversit\u00e0, un'agricoltura sostenibile, ricca e sotto il controllo delle comunit\u00e0 locali, e la realizzazione di diritti degli agricoltori sono invece elementi essenziali per una crescita sostenibile.\nEsistono alcune critiche su alcuni problemi centrali, irrisolti o ancora aperti all'interpretazione. Esattamente sono:\nIl trattato al momento \u00e8 attivo esclusivamente per le 64 specie identificate dal negoziato. Mentre l'intera famiglia vegetale Brassica (crucifera) con incluse tutte le sue sottospecie e varianti comprende in realt\u00e0 un numero molto limitato di colture alimentari e foraggi tra quelli inclusi nel trattato, la soia, la canna da zucchero e l'olio di palma e le arachidi, sono tra le pi\u00f9 importanti colture mancanti dalla lista dell'accordo multilaterale.\nPaesi membri.\nPartecipano 116 parti al trattato (115 nazioni e l'Unione Europea). \nFirmatari: Afghanistan, Algeria, Angola, Arabia Saudita, Armenia, Australia, Austria, Bangladesh, Belgio, Benin, Bhutan, Birmania, Brasile, Bulgaria, Burkina Faso, Burundi, Cambogia, Camerun, Canada, Ciad, Cipro, Comunit\u00e0 Economica Europea, Corea del Nord, Costa d'Avorio, Costa Rica, Cuba, Danimarca, Ecuador, Egitto, El Salvador, Emirati Arabi Uniti, Eritrea, Estonia, Etiopia, Filippine, Finlandia, Francia, Gabon, Germania, Ghana, Gibuti, Grecia, Guatemala, Guinea, Guinea-Bissau, Honduras, India, Indonesia, Iran, Irlanda, Islanda, Isole Cook, Italia, Kenya, Kiribati, Kuwait, Laos, Lesotho, Lettonia, Libano, Liberia, Libia, Lituania, Lussemburgo, Madagascar, Malawi, Maldive, Malaysia, Mali, Marocco, Mauritania, Mauritius, Namibia, Nicaragua, Niger, Norvegia, Oman, Paesi Bassi, Pakistan, Panama, Paraguay, Per\u00f9, Polonia, Portogallo, Regno Unito, Repubblica Ceca, Repubblica Centrafricana, Repubblica del Congo, Repubblica Democratica del Congo, Romania, Samoa, Saint Lucia, S\u00e3o Tom\u00e9 e Pr\u00edncipe, Senegal, Seychelles, Sierra Leone, Siria, Slovenia, Spagna, Sudan, Svezia, Svizzera, Tanzania, Togo, Trinidad e Tobago, Tunisia, Turchia, Uganda, Ungheria, Uruguay, Venezuela, Yemen, Zambia e Zimbabwe (Totali 116).\nHanno successivamente firmato il trattato: Argentina, Capo Verde, Cile, Colombia, Haiti, Isole Marshall, Macedonia, Malta, Nigeria, Repubblica Dominicana, Serbia e Montenegro, Stati Uniti d'America, Swaziland, e Thailandia (Totali 14).\nAltri membri che sono membri della Commissione FAO sulle risorse genetiche per il cibo e l'agricoltura ma, non hanno firmato o non sono parte del trattato internazionale sui semi: Albania, Antigua e Barbuda, Azerbaigian, Bahamas, Barbados, Belize, Bolivia, Bosnia ed Erzegovina, Botswana, Cina, Comore, Corea del Sud, Croazia, Dominica, Figi, Gambia, Georgia, Giappone, Grenada, Guinea Equatoriale, Guyana, Iraq, Isole Salomone, Israele, Kazakistan, Messico, Mongolia, Mozambico, Nepal, Nuova Zelanda, Papua Nuova Guinea, Qatar, Ruanda, Saint Kitts e Nevis, Saint Vincent e Grenadine, San Marino, Seychelles, Slovacchia, Sri Lanka, Sudafrica, Suriname, Tonga, Ucraina, Vanuatu e Vietnam (Totali 45)."}
{"id": "1665308", "revid": "287204", "url": "https://it.wikipedia.org/wiki?curid=1665308", "title": "America's Cup 2010", "text": "La trentatreesima America's Cup si \u00e8 svolta a Valencia, in Spagna, dall'8 al 14 febbraio 2010 con una serie al meglio delle tre regate, inizialmente programmate rispettivamente l'8, il 10 ed eventualmente il 12 febbraio, in una sfida a due su multiscafi tra il catamarano \"Alinghi 5\" del Defender e il trimarano \"USA 17\" di , vinta da quest'ultimo col punteggio di 2-0.\nLe dispute legali.\nQuesta edizione \u00e8 stata una delle pi\u00f9 rocambolesche di questa manifestazione a causa delle infinite dispute legali, con lo scopo di difendere i principi sanciti dal \"Deed of Gift\". Un'analoga sequenza di eventi si verific\u00f2 anche in occasione della XXVII edizione (1988), quando i neozelandesi con \"KZ1\" sfidarono gli Stati Uniti di \"US 1 Stars &amp; Stripes 88\". Curiosamente, anche all'epoca il \"defender\" americano scese in acqua con un catamarano prevalendo nettamente sul monoscafo presentato dallo sfidante, mentre in questa edizione \u00e8 stato utilizzato anche un trimarano, prima volta nell'America's Cup.\nIl confronto legale ha visto come protagonisti il sindacato svizzero (di Ernesto Bertarelli) in rappresentanza della Soci\u00e9t\u00e9 nautique de Gen\u00e8ve (SNG), \"defender\" della coppa in quanto vincitore della precedente edizione, e (di Larry Ellison), in rappresentanza del Golden Gate Yacht Club (GGYC) di San Francisco. Quest'ultimo originariamente contestava la designazione, fatta dal \"defender\", del Club N\u00e1utico Espa\u00f1ol de Vela (CNEV) come Challenger of Record, ovvero sindacato rappresentante di tutti gli sfidanti, ottenendo ragione dopo un lungo processo svoltosi presso le istanze della Suprema Corte dello Stato di New York, cui fanno riferimento tutte le dispute legali riguardanti l'America's Cup. Tuttavia, l'estrema conflittualit\u00e0 venutasi a creare sin dall'inizio tra i due sindacati ha dato luogo ad una serie di ulteriori dispute, per un totale di nove cause legali, su molteplici motivi, spesso addentrandosi nei minimi dettagli tecnici e appigliandosi a interpretazioni pi\u00f9 o meno letterali del \"Deed of Gift\"; anche tali cause sono state dibattute presso la Suprema Corte dello Stato di New York, con giudizi favorevoli di volta in volta a ognuna delle due parti e ribaltamenti di precedenti decisioni.\nIl Challenger of Record.\nLe scelte della SNG e la protesta del GGYC.\nIl 5 luglio 2007, appena due giorni dopo la conclusione della XXXII America's Cup con la vittoria di su , in una conferenza stampa a Valencia la SNG present\u00f2 il \"Protocollo per la XXXIII America's Cup\", col quale:\nIl 25 luglio in conferenza stampa vennero annunciati il luogo e la data: Valencia, come per la precedente, tra maggio e luglio 2009. Si preannunci\u00f2 anche l'organizzazione, per il 2008, degli atti preparatori che si sarebbero svolti a Valencia e in un'altra localit\u00e0 europea. La definizione delle nuove regole (tra cui quelle per la nuova classe) venne invece rinviata al mese di ottobre. Queste decisioni scatenarono aspre polemiche, in quanto si accus\u00f2 la SNG di volersi dedicare alla progettazione delle nuove barche con un anticipo di alcuni mesi rispetto agli equipaggi sfidanti, un consistente vantaggio per il Defender, ancor pi\u00f9 rilevante tenendo conto del tempo, relativamente ridotto, per la preparazione alla nuova edizione (2 anni anzich\u00e9 gli abituali 3-5). Una delle voci critiche pi\u00f9 autorevoli in questo senso \u00e8 stata quella del patron di , Vincenzo Onorato, che si dichiar\u00f2 subito contrario al nuovo format, posizione ribadita in una lettera del 27 marzo 2008. Su tali basi, diversi sindacati giunsero poi a citare in giudizio la SNG davanti al tribunale di New York, ma i loro procedimenti vennero ben presto completamente oscurati dalla guerra legale tra SNG e GGYC.\nNonostante le polemiche, il protocollo venne firmato congiuntamente dalla SNG e dal Club N\u00e1utico Espa\u00f1ol de Vela (CNEV), che fu scelto contestualmente come Challenger of record. Nel corso del 2007 l'America's Cup Management raccolse le sfide di sette sindacati:\nLa scelta del CNEV come Challenger of Record venne contestata dal Golden Gate Yacht Club gi\u00e0 l'11 luglio 2007 in una lettera alla Soci\u00e9t\u00e9 nautique de Gen\u00e8ve, nella quale veniva espressamente minacciato il ricorso alle vie legali nel caso in cui gli svizzeri non avessero mutato posizione. Inoltre, il GGYC si spinse a dichiarare che, qualora avesse prevalso nella disputa legale, avrebbe costretto il Defender ad una sfida a due, escludendo cos\u00ec tutti gli altri challenger, da effettuarsi in un'unica regata il 4 luglio 2008 su imbarcazioni multiscafo lunghe e larghe novanta piedi (circa 27,40 metri).\nLa contestazione del GGYC si basava su un'interpretazione estremamente rigida (e controversa, come dimostreranno gli eventi successivi) del Deed of Gift, secondo cui una sfida, per essere regolare, deve provenire da uno yacht club che organizza almeno una regata ogni anno. Siccome il CNEV era uno yacht club di nuova formazione (era stato creato dalla federazione spagnola di vela appositamente per competere nell'America's Cup), esso non aveva mai organizzato una regata, ragion per cui la sua sfida\u00a0\u2013 e quindi il ruolo di Challenger of Record\u00a0\u2013 era illegittima.\nInizialmente, tale azione puntava solamente a costringere la SNG a ritirare il protocollo appena emesso e adottarne uno simile a quello dell'edizione precedente anche per la XXXIII America's Cup\u00a0\u2013 una posizione condivisa da molti altri sfidanti\u00a0\u2013 ma col passare del tempo le parti si sono irrigidite sulle loro posizioni, portando cos\u00ec la faccenda dinanzi alla prima istanza della Suprema Corte di New York, nella persona del giudice Herman Cahn (22 ottobre 2007).\nNel frattempo, il 7 settembre Tom Schnackenberg venne designato consulente tecnico incaricato dello sviluppo della nuova classe, e come tale ha avuto il compito, dal 15 settembre al 31 ottobre 2007, di redigere le nuove regole di classe insieme ai team che avevano gi\u00e0 ufficializzato la loro sfida.\nInfine, il 31 ottobre l'ACM pubblic\u00f2 le nuove regole di classe, definita \"AC90\". La novit\u00e0 principale consisteva nel cambio di stazza delle imbarcazioni: era previsto l'utilizzo di monoscafi di 90 piedi con un pescaggio di 6.5 metri e un dislocamento di 23 tonnellate&lt;ref name=\"AC90/2\" &gt;La 33a AC comincer\u00e0 il 18 luglio 2009&lt;/ref&gt;. In seguito, nel pieno delle dispute legali, lo stesso Ernesto Bertarelli confess\u00f2 di aver commesso un errore nell'agire con eccessiva precipitazione, giudicando inopportuno l'aver deciso cos\u00ec tanti cambiamenti in un lasso di tempo troppo breve.\nPrima sentenza favorevole al GGYC.\nPrima ancora che venisse emessa una sentenza, il 3 ottobre 2007 l'ACM, annunci\u00f2 di valutare la possibilit\u00e0 di rinviare l'evento a causa del ritardo provocato dalla disputa legale. Tale rinvio a data da destinarsi divenne ufficiale il 22 novembre 2007.\nCinque giorni dopo, dopo circa un mese di dibattimento e consultazione, il giudice di prima istanza Herman Cahn della Corte Suprema di New York si espresse a favore del GGYC, dichiarando nulla la nomina del CNEV come Challenger of Record e ordinando alla SNG di trovare un accordo con gli statunitensi per l'organizzazione della manifestazione.\nLa SNG si \u00e8 subito rifiutata di accettare il GGYC come Challenger of Record. In prima istanza, essa cerc\u00f2 di aggirare la sentenza sfavorevole del 27 novembre 2007, asserendo in un documentato memoriale che anche la sfida del GGYC era irregolare e quindi la posizione di Challenger of Record doveva spettare al sindacato sudafricano , capitanato da Salvatore Sarno, in quanto secondo sindacato in ordine di tempo ad aver lanciato la sfida al Defender svizzero. Il reclamo della SNG si basava sulle parole usate dallo stesso GGYC nella lettera dell'11 luglio, in cui le barche da impiegare nella sfida a due erano definite \u201cimbarcazioni a chiglia (in inglese \"keelboat\") multiscafo\u201d: tale espressione, secondo la SNG, era una contraddizione in termini, in quanto una barca a chiglia deve essere per forza un monoscafo. Malgrado tale tesi fosse supportata da autorevoli pareri, fra cui quello di Jerome Pels, segretario generale dell'ISAF, il 18 marzo 2008 ancora il giudice Cahn respinse il ricorso della SNG, confermando la precedente decisione.\nL'appello: il CNEV torna Challenger of Record.\nLa SNG per\u00f2 non si arrese, e stavolta impugn\u00f2 direttamente la sentenza del 27 novembre 2007 innanzi alla Divisione d'Appello della Suprema Corte di New York, la quale, al termine di un aspro dibattimento, il 29 luglio 2008 a sorpresa ribalt\u00f2 il giudizio di primo grado, dando ragione alla SNG e reintegrando il CNEV come Challenger of Record. Alla base di questa decisione, presa col minimo scarto (3-2 nel collegio giudicante), stava la considerazione che le esatte parole del Deed of Gift in merito all'organizzazione di una regata all'anno da parte dei sindacati sfidanti (pi\u00f9 in particolare, il significato della parola \u201ctenere\u201d una regata) erano ambigue: per l'Arbitration Panel, infatti, questa regata pu\u00f2 essere organizzata anche dopo aver lanciato una sfida al Defender.\nLa SNG non perse tempo e come se nulla fosse accaduto riprese l'organizzazione della coppa da dove l'aveva lasciata, riaprendo le liste d'iscrizione di nuovi challenger e fissando nel 15 dicembre 2008 il termine ultimo per la presentazione delle sfide. Contemporaneamente, la SNG cerc\u00f2 di venire incontro al GGYC e altri sindacati \u201cribelli\u201d (fra cui e ), apportando alcune modifiche al protocollo originario e avviando trattative dirette coi singoli challenger. Questa fase conciliatoria ebbe il suo apice nell'incontro del 28 settembre 2008 in California, tra Ernesto Bertarelli e Larry Ellison, che port\u00f2 ad un ammorbidimento delle parti, e in un primo momento sembrava poter sfociare in un accordo generale: infatti il 29 ottobre si ritir\u00f2 dalla causa avanzata presso il tribunale di New York contro la SNG. Il giorno seguente il Defender e undici challenger, riuniti nella sede della SNG a Ginevra, invitarono il GGYC a ritirare la causa legale e unirsi a loro nell'organizzazione dell'evento.\nPertanto, il 18 dicembre 2008, l'America's Cup Management (ACM) comunic\u00f2 la lista definitiva dei challenger iscritti alla XXXIII America's Cup. Essa comprendeva 18 sindacati, di cui ben un terzo aventi base in Italia, record nella storia di questa competizione.\nIn ordine di iscrizione, i sindacati erano:\nIl 20 dicembre 2008 venne pubblicato un nuovo protocollo, emanato in seguito agli accordi del \"Competitor meeting\", disponibile sia nella versione che evidenzia gli emendamenti modificati sia nella versione definitiva.\nIl 30 gennaio 2009 venne invece pubblicata la nuova regola di classe per le imbarcazioni di America's Cup, denominata AC33. Questa nuova classe avrebbe dovuto sostituire le attuali imbarcazioni ACC Versione 5.0 al posto delle imbarcazioni AC90 previste dal progetto iniziale. Tutte queste disposizioni, tuttavia, sarebbero state poi vanificate dagli sviluppi successivi della vicenda legale.\nLa sentenza definitiva: vittoria del GGYC.\nGi\u00e0 immediatamente dopo la sentenza d'appello il GGYC fece ricorso alla Court of Appeals dello Stato di New York, ultimo e definitivo grado di giudizio, presieduta dal giudice Judith Kaye.\nLe speranze di una soluzione \"pacifica\" alla guerra legale svanirono dunque ben presto, allorch\u00e9 il GGYC gi\u00e0 il 25 ottobre 2008 comunic\u00f2 in una lettera alla SNG di non aver mutato la propria posizione rispetto a quanto dichiarato nel 2007, ribadendo di non accettare il CNEV come legittimo Challenger of Record; l'invito del 30 ottobre cadde quindi nel vuoto e conseguentemente il GGYC si rifiut\u00f2 di presentare una sfida secondo i termini dati dall'ACM, in quanto riteneva illegittima l'organizzazione dell'evento, riponendo cos\u00ec tutte le speranze nel verdetto definitivo della Court of Appeals di Albany.\nQuesto giunse il 2 aprile 2009, decretando all'unanimit\u00e0 (6-0) il Golden Gate Yacht Club come Challenger of Record di Alinghi e stabilendo nuovamente che il sindacato spagnolo rappresentante il Club N\u00e1utico Espa\u00f1ol de Vela non era in possesso di uno dei requisiti fondamentali indicati nel Deed of Gift, ovvero di avere organizzato almeno una volta la regata annuale di circolo prima di presentare una sfida al Defender. La sentenza fiss\u00f2 inoltre l'8 febbraio 2010 come data di svolgimento della prima regata fra e .\nA questo punto, il 23 aprile 2009 la SNG accett\u00f2 il GGYC come Challenger of Record, sperando in tal modo di abbandonare una volta per tutte i tribunali americani per concentrarsi solamente sull'aspetto sportivo: in realt\u00e0, tale auspicio sarebbe stato completamente disatteso dagli eventi successivi.\nLa data.\nSin dalle prime fasi della battaglia legale tra SNG e GGYC, un ulteriore motivo di contesa era la scelta della data in cui svolgere l'ancora ipotetica sfida a due; anche qui, infatti, le disposizioni del Deed of Gift sono state soggette ad interpretazioni difformi.\nInizialmente, il GGYC spingeva per regatare il prima possibile\u00a0\u2013 il Deed of gift stabilisce un minimo di 10 mesi di intervallo tra due edizioni della manifestazione\u00a0\u2013 fissando quindi la sfida nell'estate 2008: tale scelta era mirata a capitalizzare il vantaggio in termini di progettazione e sviluppo del multiscafo rispetto alla SNG.\nNon sorprese dunque che il Defender, in una lettera al GGYC all'indomani della sentenza del 18 marzo 2008, si oppose decisamente a tale ipotesi, sostenendo che i 10 mesi andassero conteggiati non a partire dalla conclusione della XXXII America's Cup (luglio 2007) ma proprio dalla sentenza del giudice Cahn, come a ritenere la disputa legale parte integrante della sfida sportiva. Ci\u00f2 avrebbe spostato il termine al gennaio 2009, ma siccome lo stesso Deed of Gift prescrive che si possa regatare nell'emisfero boreale solamente dal 1\u00ba maggio al 1\u00ba novembre, la SNG propose di dare corso alla sfida a luglio 2009, o, in alternativa, all'inizio dell'anno ma in una localit\u00e0 dell'emisfero australe.\nIl GGYC rispose tuttavia con un'altra lettera il 20 marzo 2008 rifiutando la proposta della SNG di regatare nel 2009. Un incontro tra rappresentanti dei due sindacati, tenutosi il 26 marzo 2008 appositamente per affrontare l'argomento&lt;ref name=\"21/03 SNG letter to GGYC\"&gt;21/03 SNG letter to GGYC &lt;/ref&gt; non riusc\u00ec a dipanare la contesa, in quanto il GGYC rimase fermo sulla sua posizione di tenere una sfida nell'ottobre 2008. Questa situazione port\u00f2 inevitabilmente la SNG a rivolgersi di nuovo al giudice Herman Cahn con una lettera per chiedere lo svolgimento del match nel luglio 2009.\nIl procedimento innanzi alla Suprema Corte di New York inizi\u00f2 il 2 aprile 2008, secondo procedura d'urgenza, e si concluse il 12 maggio con una sentenza che accoglieva in parte le richieste della SNG, facendo decorrere i famosi 10 mesi proprio da quel giorno e fissando dunque la competizione per il marzo 2009.\nParadossalmente, fu per\u00f2 la stessa SNG a ricorrere in appello contestando la possibilit\u00e0 di regatare nell'emisfero boreale in tale data, cosa che avrebbe costituito una violazione del Deed of Gift. La Corte decise per\u00f2 di sospendere temporaneamente la procedura, bloccando cos\u00ec la decorrenza dei 10 mesi, in attesa che si stabilisse definitivamente la posizione del GGYC come Challenger of Record.\nLa questione si riapr\u00ec dunque all'indomani della sentenza del 2 aprile 2009, allorch\u00e9 il GGYC pretese di iniziare le regate l'8 febbraio 2010; dopo un inutile tentativo di mediazione da parte degli svizzeri, le parti tornarono dunque in aula, con la SNG a chiedere lo spostamento delle regate a maggio 2010, nel rispetto del Deed of Gift. Tuttavia, la sentenza definitiva del 14 maggio 2009, emessa dal giudice Shirley Werner Kornreich della Divisione d'appello della Suprema Corte di New York stavolta dette ragione al GGYC, stabilendo che non potevano esserci ulteriori ritardi nel disputare le regate tra Alinghi e BMW Oracle Racing, secondo quanto stabilito dalla sentenza della Court of Appeals del 2 aprile precedente, e quindi veniva consentita in via eccezionale una violazione del Deed of Gift, peraltro in osservanza di un'altra disposizione (l'intervallo di 10 mesi) facente parte del medesimo protocollo.\nLa sede.\nLe dispute legali non si erano ancora esaurite. Infatti, la scelta del luogo ove svolgere le regate spetta di diritto al Defender, e il 5 agosto 2009 la SNG comunic\u00f2 a sorpresa la designazione dell'emirato di Ras al-Khaima negli Emirati Arabi Uniti. Tale decisione venne motivata dalla necessit\u00e0 di trovare un luogo, situato nell'emisfero boreale, che presentasse condizioni climatiche adatte allo svolgimento della competizione.\nIl GGYC ancora una volta si oppose decisamente, e trascin\u00f2 cos\u00ec la SNG per l'ottava volta innanzi alla Suprema Corte di New York, ritenendo illegittima la scelta del localit\u00e0 in quanto non conforme al periodo di regata consentito nell'emisfero nord dal Deed of Gift. Gli americani inoltre posero dei seri dubbi sulla sicurezza, in quanto le regate si sarebbero dovute svolgere in un paese arabo, per giunta a poche miglia da acque territoriali iraniane. Il 27 ottobre 2009 il giudice Kornreich dette nuovamente ragione al GGYC, contraddicendo, peraltro, la precedente sentenza del giudice Cahn del 12 maggio 2008 che autorizzava Alinghi, in quanto Defender, a \"scegliere Valencia o una qualsiasi altra localit\u00e0\" indipendentemente dal periodo permesso nell'emisfero boreale.\nTale sentenza venne poi confermata, a seguito di un ricorso in appello della SNG, il 15 dicembre 2009, sancendo l'invalidit\u00e0 della scelta di Ras al-Khaimah negli Emirati Arabi Uniti come sede della prossima America's Cup. Contemporaneamente, la SNG fece un estremo tentativo di accordo, proponendo di regatare nell'emisfero australe, in una localit\u00e0 da stabilire in Australia, ma la GGYC rigett\u00f2 immediatamente la proposta, in quanto da sempre contraria a regatare in tale emisfero. Pertanto, la SNG fu costretta a scegliere Valencia, gi\u00e0 sede della precedente edizione.\nLe caratteristiche delle imbarcazioni.\nIl 14 luglio 2009, inoltre, appena qualche giorno dopo il varo del catamarano di Alinghi, il GGYC cit\u00f2 ancora una volta in giudizio la SNG per l'impiego sulla loro barca di un apparato idraulico (in inglese \"ballast\") destinato a equilibrare il peso sull'imbarcazione, nonch\u00e9 di dispositivi a motore di regolazione delle vele (\"winch\"); il ricorso era fondato sul principio che vietava l'impiego di motori su imbarcazioni classe America's Cup. La SNG per tutta risposta chiese la squalifica del GGYC, in quanto in ritardo nella presentazione del Custom House Registry.\nIl 29 luglio il giudice Kornreich rigett\u00f2 il ricorso del GGYC, asserendo che il Deed of Gift non poneva nessuna particolare restrizione alla costruzione delle barche; pertanto, fermo restando il principio che le imbarcazioni classe America's cup dovessero essere a vela e spinte unicamente dalla forza del vento, veniva \"de facto\" per la prima volta autorizzato l'impiego di motori ausiliari. Per quanto riguarda il Custom House Registry di BMW Oracle Racing, il 18 settembre la Corte stabil\u00ec che esso poteva essere presentato fino a due settimane prima della prima regata (ovvero il 25 gennaio 2010); nella sentenza, comunque, il giudice non manc\u00f2 di sottolineare la condotta antisportiva, seppur legale, del GGYC.\nSempre nell'agosto 2009, il GGYC aveva convenuto in giudizio la SNG contestando le procedure di misurazione delle barche da essa proposte, che prevedevano che i timoni fossero inclusi nella misura della lunghezza della barca alla linea di galleggiamento. Con tali procedure, il trimarano di BMW Oracle Racing avrebbe ecceduto il limite massimo consentito, incorrendo in una squalifica. Il 30 ottobre la Suprema Corte accolse le ragioni del GGYC, confermando la decisione in appello il 15 dicembre.\nLe regole di gara.\nIl GGYC protest\u00f2 poi contro le modifiche alle regole di gara apportate dal Defender dopo la presentazione della sfida da parte di BMW Oracle Racing. Il GGYC argomentava che se da un lato \u00e8 diritto del Defender stabilire tali regole, dall'altro queste non dovrebbero essere alterate dopo la presentazione delle sfide, in modo da non concedere un indebito vantaggio al Defender.\nIl 29 luglio 2009 il giudice Kornreich ammise invece il cambio delle regole, ma il 30 ottobre ne limit\u00f2 la possibilit\u00e0 soltanto alle regole 49-54, delegando altres\u00ec ad una commissione indipendente la risoluzione delle principali controversie di natura strettamente tecnica. Tale commissione rese noti i propri pareri il 19 novembre.\nNel frattempo, il 10 novembre la SNG pubblic\u00f2 il Notice of Race (NoR, bando di regata), ovvero l'insieme delle norme che regolamentano lo svolgimento delle regate; tale bando venne modificato l'8 gennaio 2010 e stilato in versione definitiva il 19 gennaio. Il GGYC contest\u00f2 subito tali norme, nelle quali veniva arbitrariamente fissato l'orario di partenza delle regate (che invece va concordato tra i due competitori), ma soprattutto perch\u00e9 erano stabiliti dei limiti massimi di intensit\u00e0 del vento (15 nodi) e altezza delle onde (1 metro) che puntavano deliberatamente a sfavorire il trimarano di Oracle. Oltre a ci\u00f2, le successive modifiche al NoR proibivano alcuni dispositivi impiegati da Oracle e fino ad allora consentiti, e addirittura ponevano le norme del NoR al di sopra dei Regolamenti delle Regate a Vela (RRS) emessi dall'ISAF. Il GGYC colse infine l'occasione per tornare a mettere in discussione anche le procedure di misurazione.\nLa materia venne affidata ad una giuria internazionale, costituitasi il 4 dicembre 2009 dietro approvazione dell'ISAF e formata da 5 fra i massimi esperti di regolamenti di regate a vela. Il 2 febbraio 2010, tale giuria decret\u00f2 inammissibile il ricorso del GGYC riguardo alle misurazioni, e stabil\u00ec che era diritto della SNG fissare l'orario di inizio, che era altres\u00ec diritto del GGYC quello di impiegare i dispositivi di Oracle, e che la valutazione delle condizioni meteorologiche era competenza dell'ufficiale di gara. Infine, le norme del NoR venivano subordinate sia al Deed of Gift sia alle RRS. Nella stessa sede, la giuria respinse un ricorso presentato il 28 gennaio dalla SNG che intendeva vietare lo scarico in acqua di fluidi praticato da Oracle per ridurre l'attrito, reclamando una violazione delle leggi ambientali.\nLa costruzione delle barche.\nUn'altra materia di contesa furono le stesse imbarcazioni, in particolare riguardo al principio, stabilito nel Deed of Gift, che esse vadano costruite nel paese da cui proviene ciascun sindacato. Il 22 dicembre 2009, infatti, il GGYC accus\u00f2 la SNG di voler impiegare sul proprio catamarano delle vele appositamente costruite negli Stati Uniti, in violazione di tale principio. Il giorno successivo la SNG rigett\u00f2 l'accusa, specificando il 28 dicembre che il Deed of Gift impone la costruzione in patria della barca, ma senza pronunciarsi espressamente su qualunque altro componente a bordo, vele incluse. Inoltre, la SNG dichiar\u00f2 che la progettazione di tali vele era stata svolta in Svizzera e, comunque, la questione era quantomeno prematura poich\u00e9 il Defender, applicando alla lettera il Deed of Gift, non \u00e8 tenuto a presentare la propria barca fino al giorno stesso della regata; d'altro canto, la stessa SNG accus\u00f2 il GGYC di violazioni analoghe concernenti svariati componenti di Oracle.\nUn incontro tra i due sindacati e la giuria internazionale, tenutosi tra il 12 e il 13 gennaio 2010 per dipanare la questione, non port\u00f2 ad accordi in tal senso. Pertanto il GGYC si rivolse per la nona volta al tribunale di New York chiedendo la squalifica della barca di Alinghi\u00a0\u2013 o quanto meno delle sue vele. Essendo le due parti rimaste sulle loro posizioni, il 29 gennaio il giudice Kornreich dichiar\u00f2 che la causa sarebbe stata dibattuta il 25 febbraio, ovvero dopo il confronto in acqua fra i due contendenti. La parola definitiva sulle continue cause legali \u00e8 stata siglata il 29 marzo 2010 quando la SNG e il GGYC hanno firmato un accordo di transazione che annulla tutte le vertenze in corso per la 33esima America's Cup.\nLa competizione sportiva.\nLe barche.\nCatamarano e trimarano a confronto.\nEntrambe le imbarcazioni in competizione sono dei multiscafi, in grado di sviluppare, a parit\u00e0 di intensit\u00e0 del vento, velocit\u00e0 molto superiori ai monoscafi, come dimostr\u00f2 in modo eclatante il match race del 1988.\nBMW Oracle Racing ha goduto di un considerevole vantaggio di tempo rispetto ad Alinghi per la progettazione, costruzione e sviluppo della propria barca, per cui si \u00e8 potuta concedere ben 130\u00a0000 ore necessarie alla realizzazione di un trimarano; Alinghi, invece, dovendo operare in tempi molto pi\u00f9 ristretti, ha optato per un catamarano, la cui realizzazione \u00e8 relativamente pi\u00f9 semplice (sono infatti bastate 100\u00a0000 ore di lavoro).\nIl trimarano di Oracle \u00e8 pi\u00f9 grande in tutte e 3 le dimensioni del catamarano di Alinghi. A causa delle misure e del peso maggiori, per la presenza di uno scafo in pi\u00f9, alla vigilia della competizione Oracle era ritenuto svantaggiato con vento debole (&lt;12 nodi) e mare privo di onda, condizioni che non a caso il Defender ha cercato di imporre al momento sia della stesura del Notice of Race che della scelta come sede di Ras al-Khaimah, localit\u00e0 caratterizzata da venti leggeri. Viceversa, il catamarano sarebbe inferiore in caso di brezza media: in tal caso, infatti, durante la bolina le due imbarcazioni, sollevandosi sul lato sopravento, lascerebbero in acqua lo scafo sottovento, ed essendo quello del trimarano pi\u00f9 piccolo e leggero di quello del catamarano, offrirebbe minor resistenza all'acqua e quindi velocit\u00e0 superiore, effetto particolarmente evidente nelle operazioni di manovra. Oltre a ci\u00f2, il trimarano di Oracle \u00e8 dotato di una superficie velica molto maggiore e di uno scafo altamente penetrante, in grado quindi di tagliare le onde anzich\u00e9 saltarci sopra, il che costituisce un beneficio in caso di onda formata.\nUSA 17.\nGi\u00e0 nell'agosto 2007, quando la guerra giudiziaria con la SNG era appena all'inizio, Larry Ellison, patron di BMW Oracle Racing, deleg\u00f2 a Russell Coutts l'avvio dei contatti con Franck Cammas, velista francese considerato uno dei maggiori esperti al mondo di trimarani. Quest'ultimo entr\u00f2 poco dopo nel team di Oracle e fu il principale consulente per la costruzione di un nuovo trimarano lungo e largo 90 piedi, nel rispetto delle prescrizioni del Deed of Gift.\nL'imbarcazione, costituita interamente di carbonio e inizialmente nominata \"BMW Oracle Racing 90\" o \"BOR90\", venne varata ad agosto 2008 ad Anacortes, Washington, ma torn\u00f2 nei cantieri di San Diego dopo sole 3 settimane di test per un intenso lavoro di sviluppo. Ne usc\u00ec definitivamente ad ottobre 2009, ribattezzata \"USA 17\", per essere spedita in Europa a dicembre; arriv\u00f2 a Valencia il 4 gennaio 2010, dove spieg\u00f2 le sue particolari vele sul Mediterraneo il 19 gennaio.\nAlinghi 5.\nA differenza del GGYC, che subito punt\u00f2 tutto sulla sfida a due tra multiscafo, la SNG si mosse con un certo ritardo nella costruzione della sua imbarcazione. Infatti Alinghi aspett\u00f2 la sentenza del 18 marzo 2008 per annunciare, il 24 aprile, l'inizio della costruzione di un multiscafo per la competizione. Il 5 luglio 2009 fu annunciata l'ultimazione dello scafo, avvenuta in un apposito cantiere a Villeneuve, poco lontano da Ginevra, che venne varato l'8 luglio con uno spettacolare trasporto sulle acque del Lago di Ginevra da parte di un elicottero Mil Mi-26 russo. La barca, battezzata \"Alinghi 5\", esord\u00ec sul lago il 20 luglio, per poi essere trasportata il 7 agosto dal medesimo elicottero attraverso le Alpi, fino alle acque del porto di Genova, ove ricevette una festosa accoglienza. Alla fine di settembre la barca abbandon\u00f2 il Mar Ligure per le acque di Ras al-Khaimah ove in quel momento si pensava che avrebbero avuto luogo le regate contro Oracle; in seguito ai pronunciamenti giudiziari, per\u00f2, a dicembre essa venne trasferita a Valencia, ove arriv\u00f2 il 5 gennaio 2010, un giorno dopo USA 17.\nDeed of Gift Race.\nQualora si sia di fronte, come in questo caso, ad una cosiddetta \"sfida ostile\", ovvero in cui Defender e Challenger non siano riusciti a trovare un accordo sulle modalit\u00e0 di svolgimento della competizione, quest'ultima viene organizzata sulla base delle antichissime regole contenute nel Deed of Gift, ragion per cui si parla di \"Deed of Gift Race\".\nTali norme prevedono dunque una serie al meglio di tre regate, da tenersi a distanza di due giorni l'una dall'altra, con la prima e l'eventuale terza su un percorso a bastone (andata e ritorno) della lunghezza di 20 miglia nautiche (37\u00a0km), mentre la seconda su percorso a triangolo equilatero di 13 miglia (24\u00a0km) per lato. Di principio, l'orario di inizio \u00e8 fissato alle 10 del mattino, ma spetta al Comitato di regata decidere eventuali rinvii della partenza, cos\u00ec come la sospensione della regata, in caso di condizioni meteorologiche avverse. Contrariamente ai desideri della SNG, che voleva fissare dei limiti chiari di velocit\u00e0 del vento e altezza d'onda come precondizioni per il via, \u00e8 ancora una volta facolt\u00e0 del Comitato di regata valutare la presenza delle condizioni di sicurezza sul campo di regata. Infine, nel caso in cui la regata prevista venga annullata per qualsiasi motivo, essa viene rinviata al primo giorno disponibile, e tutto il resto del programma slitta di conseguenza.\nRisultati.\nI due contendenti si sono ritrovati regolarmente di fronte la mattina dell'8 febbraio, ma la regata fu poi rinviata al 10 febbraio dal Comitato di regata, in quanto il vento era debole e di direzione troppo variabile. Il 10 febbraio fu ulteriormente rinviata al 12, a causa del vento questa volta troppo forte e della presenza di onda troppo alta, ritenuta pericolosa per la tenuta degli scafi.\nFinalmente, il 12 febbraio, dopo un rinvio definitivo al pomeriggio, ha avuto luogo la prima regata, risolvendosi in una netta vittoria di \"USA 17\" su \"Alinghi 5\". Malgrado quest'ultimo abbia tagliato la linea di partenza in netto vantaggio, immediato \u00e8 stato il recupero dell'imbarcazione americana, la quale ha fatto valere una velocit\u00e0 media alquanto superiore, presentandosi cos\u00ec in vantaggio gi\u00e0 alla boa di bolina. Durante il successivo lato di poppa, il distacco ha assunto proporzioni imponenti, superando i 3\u00a0km e dilatandosi ulteriormente dopo che Alinghi aveva scontato una penalit\u00e0 comminata dai giudici di gara nelle fasi di prepartenza.\nLa seconda regata si \u00e8 svolta nel tardo pomeriggio di domenica 14 febbraio, in condizioni di vento debole (7-8 nodi) da ESE. Ancora una volta, nelle fasi di prepartenza Alinghi, timonata dallo stesso Bertarelli, si \u00e8 guadagnata una penalit\u00e0 per aver anticipato troppo l'ingresso nel campo di regata, mentre Oracle restava in disparte scattando con un discreto vantaggio sulla sinistra. L'imbarcazione svizzera, tuttavia, durante il lato di bolina dalla destra \u00e8 riuscita a passare in testa, a tratti anche con largo margine, beneficiando di un consistente giro a destra del vento. Il momento decisivo dell'intera regata \u00e8 stato per\u00f2 l'approccio alla prima boa, nel quale Alinghi, pur presentandosi davanti all'avversario all'incrocio, lo lasciava scappare sottovento, consentendogli cos\u00ec di girare per primo. Da l\u00ec in poi, nei due lati al lasco, il trimarano di Oracle, facendo valere la sua superiore velocit\u00e0, ha preso il largo conducendo la regata sino alla fine.\nCopertura televisiva.\nAl fine di massimizzare l'interesse per l'evento sportivo, l'organizzazione della XXXIII America's Cup decise di liberalizzare completamente i diritti televisivi di trasmissione in diretta della competizione. Per tale motivo, numerose emittenti in tutto il mondo hanno mandato in onda le immagini delle regate; in particolare in Italia sono state quattro, oltre a LA7, che gi\u00e0 aveva trasmesso in esclusiva la precedente edizione, si sono aggiunte anche la Rai (su Rai Sport Pi\u00f9), Sportitalia e la pay Dahlia Sport, tutte visibili sul digitale terrestre. Sul sito ufficiale le regate sono state trasmesse in streaming in diretta e anche in repliche successive.\nCompetizioni veliche parallele.\nFortunatamente per gli appassionati, parallelamente al lungo conflitto legale tra SNG e GGYC sono state organizzate nuove regate per imbarcazioni Classe Coppa America (IACC). Dal 7 al 9 novembre 2008 si \u00e8 tenuta la seconda edizione della \"regata annuale del Club N\u00e1utico Espa\u00f1ol de Vela\" (CNEV), organizzata esplicitamente allo scopo di ottemperare al Deed of Gift affinch\u00e9 il CNEV potesse essere ritenuto un valido sfidante. La manifestazione prevedeva due prove al giorno (regate di flotta) e ha visto la vittoria di Alinghi. Oltre al Defender svizzero e a , hanno partecipato all'evento gli italiani di e gli inglesi di .\nNello stesso periodo, veniva annunciata a Parigi la creazione di un'altra manifestazione per imbarcazioni America's Cup Class denominata Louis Vuitton Pacific Series, che si \u00e8 disputata nelle acque di Auckland dal 30 gennaio al 14 febbraio 2009, con la partecipazione di 10 sindacati, fra cui due italiani (Damiani Challenge, guidata da Vasco Vascotto, e Luna Rossa) e la vittoria finale dei padroni di casa neozelandesi. Alla competizione parteciparono sia Alinghi che Oracle, i quali ebbero quindi modo di scontrarsi anche sull'acqua ben tre volte, con gli svizzeri sempre vincitori.\nVisto il successo di quest'ultima competizione, essa si \u00e8 evoluta in un torneo multi-challenger, denominato Louis Vuitton Trophy, che si \u00e8 articolata dal novembre 2009 al gennaio 2011 in una serie di cinque eventi organizzati in varie parti del globo."}
{"id": "1665312", "revid": "1442080", "url": "https://it.wikipedia.org/wiki?curid=1665312", "title": "Claudio I di Guisa", "text": "Biografia.\nEra il secondo figlio di Renato II di Lorena, e di sua moglie, Filippina di Gheldria. La sua formazione era stata affidata a Thomas di Pfaffenhofen e Euvrard Dommartin. \nSuo padre mor\u00ec quando Claudio aveva appena tredici anni.\nLa madre lo port\u00f2 alla corte di Francia, dove ha frequentato il cugino, il conte di Angoul\u00eame (il futuro Francesco I). Ha trascorso parte della sua giovinezza alla corte di Francia. Sar\u00e0 poi naturalizzato francese nel 1506, con una lettera del re Luigi XII, ma gli avversari dei Guisa, a causa dei loro legami familiari, continuavano a ritenerli stranieri. In effetti, i membri della Casa dei Guisa, i Lorena, i Rohan, i Breton, i Savoia-Nemours, i Savoia e i Grimaldi, riceveranno alla corte gli onori dovuti ai principi delle case sovrane straniere.\nCompagno d'armi di Francesco I.\nQuando Francesco sal\u00ec al trono nel 1515, Claudio fu nominato coppiere del re ed entr\u00f2 nel suo consiglio. Quando il re pianific\u00f2 le campagne in Italia, prese parte insieme ai suoi fratelli: Antonio, Duca di Lorena e Giovanni, il cardinale vescovo di Metz. \nClaudio si distinse nella Battaglia di Marignano (1515) e impieg\u00f2 molto tempo per riprendersi dalle ventidue ferite che ricevette sul campo. Combatt\u00e9 poi nel 1521 a Fuenterrabia e Luisa di Savoia scrisse che la conquista di quel luogo si ebbe per merito suo; nel 1523 divenne governatore dello Champagne e di Borgogna, dopo la sconfitta nella battaglia di Neufch\u00e2teau delle truppe imperiali che avevano invaso quella provincia. Il 17 maggio 1525 organizz\u00f2 un massacro di 20.000 agricoltori che combattevano nella guerra dei contadini tedeschi in Lupstein vicino a Saverne, Lorena.\nAl ritorno di Francesco I dalla prigionia, nel 1528, Claudio fu creato duca di Guisa nella par\u00eca di Francia, bench\u00e9 a quei tempi solo i principi membri della Casa Reale potessero portare il titolo di duca e di pari. I Guisa, come cadetti della Casa di Lorena e discendenti degli Angioini, vollero avere la precedenza a corte sui Borboni del ramo di Cond\u00e8 e di quello di Conti. Le pretese e le ambizioni dei Guisa generarono diffidenza in Francesco I, anche se ricompens\u00f2 i loro servigi con denaro e terre. \nClaudio di Guisa si distinse poi nella campagna del Lussemburgo nel 1542.\nFu Gran cacciatore di Francia.\nUna potenza in ascesa.\nConsigliere efficiente, Claudio di Guisa comp\u00ec numerosi viaggi diplomatici in Europa, accompagnando il re nei suoi viaggi e battaglie. Accumul\u00f2 ricchezza durante questo periodo grazie a dei doni concessogli dal re. Nel 1539, quando Carlo V attravers\u00f2 la Francia per punire gli insorti di Gand, gli and\u00f2 a incontrarlo ad Orl\u00e9ans con 400 uomini a cavallo.\nNel 1539, Francesco I soffr\u00ec di una grave malattia, e Claudio, probabilmente spinto da suo fratello, il cardinale di Lorena, si schier\u00f2 dalla parte del Delfino e di Diana di Poitiers. Al re non piacque ed era diffidente nei confronti della famiglia di Guisa; inoltre, la doppia autorit\u00e0 di Claudio in Champagne e Borgogna rese gelose molte persone, che si lamentarono con il sovrano. Ha quindi rimosso il governatorato di Borgogna al duca di Guisa. Nel 1541, Carlo V riprese la guerra contro i francesi. Carlo d'Orl\u00e9ans, figlio di Francesco I, era il capo dell'esercito per attaccare il Lussemburgo. Dopo l'assedio di Montm\u00e9dy da parte dei francesi, il duca d'Orleans decise di unirsi a suo fratello, il Delfino, durante l'assedio di Perpignano. Lasci\u00f2 quindi il comando dell'esercito a Claudio di Guisa, che riesc\u00ec a contenere il nemico. Nel 1544, l'esercito di Carlo V invase lo Champagne, conquistando Saint-Dizier e Joinville, ma Claudio prefer\u00ec ritirarsi piuttosto che affrontare l'esercito imperiale sulla sua terra.\nDa quel momento, Claudio di Guisa si ritir\u00f2 dall'esercito. Costru\u00ec a Joinville lo Ch\u00e2teau du Grand Jardin, per ritirarsi pacificamente.\nMatrimonio.\nNel 1513 spos\u00f2 Antonia di Borbone-Vend\u00f4me (1493\u20131583), figlia di Francesco di Borbone-Vend\u00f4me, cugino del sovrano. Ebbero dodici figli:\nEbbe un figlio illegittimo, di nome Claude (1546-1612), che diventa abate di Cluny.\nMecenate.\nCome Francesco, il duca aveva un gusto per il fasto ed era il protettore dei diversi artisti. A Joinville, mantenne molti musicisti, cantanti e strumentisti ma anche letterati. Marot compose un'ode al duca, e molti altri poeti beneficiarono della sua generosit\u00e0. Il compositore Pierre Clereau compose la Messa-requiem.\nDurante le sue campagne in Italia, rimase colpito dalle opere degli architetti del Rinascimento italiano. \nPer la sua tomba, la sua vedova, eresse la chiesa collegiata di Saint-Laurent de Joinville, oggi distrutta. I disegni di tutti i dettagli e rilievi sono stati forniti da Primaticcio. Essi sono ora conservati presso il Museo del Louvre."}
{"id": "1665314", "revid": "35707", "url": "https://it.wikipedia.org/wiki?curid=1665314", "title": "William Least Heat- Moon", "text": ""}
{"id": "1665317", "revid": "2063248", "url": "https://it.wikipedia.org/wiki?curid=1665317", "title": "James McLean", "text": "Come leader della Winter Hill Gang, capeggiava la sua cricca criminale presso Somerville, Massachusetts, durante gli anni sessanta. Era abbastanza conosciuto in tutta Boston come un bandito stradale che riportava molte cicatrici sul collo e l'occhio sinistro danneggiato.\nPrimi anni.\nJames McLean nacque da genitori non sposati a Somerville, il 26 gennaio 1930, dove presto rimase orfano e fu adottato da una famiglia originaria del Portogallo. In et\u00e0 adolescenziale cominci\u00f2 a lavorare come scaricatore presso i bacini di Charlestown e Boston; presto divenne amico del presidente della \"International Brotherhood of Teamsters\", William J. McCarthy e un anno pi\u00f9 tardi divent\u00f2 membro dell'ILA. Qualche anno pi\u00f9 tardi si spost\u00f2 a Somerville, Massachusetts, dove cominci\u00f2 a speculare come proprietario terriero, guadagnando molti soldi. Spos\u00f2 una balia portoghese nel 1955; ben presto McLean cominci\u00f2 a mettere insieme un'organizzazione criminale a Boston.\nGuerre tra bande.\nNel 1961, McLean assunse un nuovo malfattore di Charlestown, George McLaughlin, ed affitt\u00f2 un cottage presso Salisbury Beach, per il giorno della festa del lavoro. Bevendo con alcuni amici per tutto il giorno e nella tarda sera, McLaughlin tent\u00f2 di avvicinarsi a delle amiche di McLean. McLaughlin ricevette una forte bastonata, fino a che non perse i sensi. Alcuni uomini di McLean lo scaricarono di fronte a un ospedale vicino ed andarono a dire a McLean quello che era accaduto. McLean rispose che non aveva nessuna responsabilit\u00e0 su McLaughlin; i fratelli di McLaughlin decisero di vendicare il fratello.\nUna notte McLean si svegli\u00f2, sentendo i suoi cani abbaiare, per via di alcune persone che stavano manomettendo la sua macchina. McLean usc\u00ec sparando con una rivoltella calibro 38; sospettando dello zampino dei McLaughlins, cominci\u00f2 ad inseguire furtivamente Bernie McLaughlin per tutta Charlestown finch\u00e9 lo raggiunse uccidendolo di fronte ad un centinaio di testimoni, il 31 ottobre 1961.\nMorte.\nA seguito dell'omicidio scont\u00f2 due anni di prigione, compreso anche il possesso illegale di un'arma da fuoco. Dopo la scarcerazione, McLean condusse la Winter Hill Gang su Charlestown, dove, da pi\u00f9 di due anni, rivaleggiava contro i Fratelli McLaughlin; McLean fu assassinato da Cornelius Hughes, amico di George McLaughlin. Il suo corpo fu ritrovato un anno pi\u00f9 tardi dal suo successore ed amico Whitey Bulger."}
{"id": "1665319", "revid": "1573940", "url": "https://it.wikipedia.org/wiki?curid=1665319", "title": "Lianchengquan", "text": "Lianchengquan (\u8fde\u57ce\u62f3, pugilato di Liancheng) \u00e8 uno stile di arti marziali cinesi, classificabile come Nanquan. \u00c8 anche chiamato Liancheng Shaolinquan (\u8fde\u57ce\u5c11\u6797\u62f3) oppure Shaolin Dumenquan (\u5c11\u6797\u72ec\u95e8\u62f3).\nSarebbe l'unione di Nantian Huangjiaquan (\u5357\u7530\u9ec4\u5bb6\u62f3) e Yangdi Wujiaquan (\u6d0b\u5730\u5deb\u5bb6\u62f3). Negli anni immediatamente successivi alla fondazione della Repubblica Cinese questo stile si diffuse il Malaysia, a Singapore ed in Thailandia. \nSecondo la sua leggenda di fondazione, nel 989 un uomo della famiglia Huang (terza generazione della famiglia) che lavorava in un servizio di scorta studi\u00f2 a Shaolin, sul Songshan in Henan, da tre eminenti monaci che di cognome facevano Cai (\u8521), Dong (\u8463), Sun (\u5b59). Egli era originario del villaggio Getiancun (\u9694\u7530\u6751), nella contea di Liancheng (\u8fde\u57ce), e ritornato al proprio paese vi trasmise il proprio pugilato. Sempre secondo il mito nel 1660 il maestro Huang Sihuan (\u9ec4\u601d\u7115) si rec\u00f2 in Zhejiang dove conobbe Huang Baijia e Wang Zhengnan. Essi scambiarono conoscenze e tecniche e diedero vita al Nan Tian Huangjiaquan. Huang Sihuan, era pronipote di tredicesima generazione di quel Huang che era andato a Shaolin, sintetizzo l'essenza dei pugilati Shaolin del Nord e del Sud creando il Lianchengquan. Queste le forme: Laohu Shenyao (\u8001\u864e\u4f38\u8170, la vecchia tigre si stira), Lao Huaquan (\u8001\u82b1\u62f3, Vecchio Pugilato del Fiore), Xin Huaquan (\u65b0\u82b1\u62f3, Nuovo Pugilato del Fiore), Kunmaquan (\u6346\u9a6c\u62f3, pugilato del cavallo legato), Simenquan (\u56db\u95e8\u62f3, pugilato delle quattro porte), ecc. "}
{"id": "1665326", "revid": "1226", "url": "https://it.wikipedia.org/wiki?curid=1665326", "title": "Tossicomane", "text": ""}
{"id": "1665327", "revid": "954766", "url": "https://it.wikipedia.org/wiki?curid=1665327", "title": "National Oceanic and Atmospheric Administration", "text": "La National Oceanic and Atmospheric Administration (in acronimo NOAA; in italiano \"Amministrazione nazionale per l\u2019oceano e l\u2019atmosfera \") \u00e8 una agenzia federale statunitense che si interessa di oceanografia, meteorologia e climatologia.\nStoria.\nIl NOAA cos\u00ec come \u00e8 nasce nel 1970 per effetto della riorganizzazione di vari Enti Federali Americani per lo studio del mare , degli oceani e dell\u2019atmosfera. \nLa data di nascita pertanto \u00e8 in effetti anteriore al 1970, ma risale alla prima Agenzia Americana per lo studio dei mari e cio\u00e8 del 1807 tant\u2019\u00e8 che il NOAA nel 2007 celebra i suoi 200 anni di vita.\n L\u2019Agenzia \u00e8 anche attiva nel settore dei programmi per satelliti meteorologici e pertanto si occupa dello studio del clima, sia negli Stati Uniti d'America che a livello planetario. In particolare, \u00e8 in fase di realizzazione un archivio con i dati meteorologici del passato (serie storiche), relativi a numerose stazioni meteorologiche presenti nel mondo.\nDi attualit\u00e0, sono gli studi sulla dinamica atmosferica e sulle correnti marine oceaniche che possono influenzare il clima a larga scala."}
{"id": "1665331", "revid": "167080", "url": "https://it.wikipedia.org/wiki?curid=1665331", "title": "Museo di Spina", "text": ""}
{"id": "1665334", "revid": "640389", "url": "https://it.wikipedia.org/wiki?curid=1665334", "title": "Metochia", "text": "La Metoch\u00eca (; ) \u00e8 una grande piana, bacino idrografico, che coincide con la parte occidentale del Kosovo. Essa \u00e8 costituita da tre dei sette distretti del Kosovo:\nLa regione ha una superficie totale di 3.340\u00a0km\u00b2. La popolazione al 2002 ammontava a 790.272, circa il 40% di quella dell'intero Cossovo (1.956.194 abitanti).\nEtimologia.\nIl nome \"Metochia\" deriva dal greco \"metokh\u00ea\", che significa \"comunit\u00e0 (religiosa)\" - in riferimento al gran numero di villaggi nella regione che avevano monasteri serbo-ortodossi o legati alle autorit\u00e0 del Monte Athos.\nIn albanese l'area \u00e8 denominata \"Rrafshi i Dukagjinit\" che vuol dire \"Piana del Duca Gjin\" (Giovanni), battezzata cos\u00ec in onore del capo clan albanese \"dux Ginius\", l'antenato del clan dei Dukagjini del Medioevo. Nel 1615 la Metochia contava dai 60\u00a0000 ai 70\u00a0000 albanesi cattolici soggetti alla diocesi di Albania.\nGeografia.\nLa Metochia si estende per una larghezza di 23\u00a0km ed una lunghezza di 60, dall'altitudine media di circa 450 m. Suo fiume principale \u00e8 il Drin Bianco. \u00c8 delimitata dalle catene dei Mokra Gora a nord e nord-ovest, Prokletije a ovest, Pastrik a sud-ovest, i Monti \u0160ar a sud e sud-est, e dalla Drenica, che segna il confine orientale e nord-orientale con il resto del Kosovo.\nLa diversa posizione geografica della Metochia rispetto al resto del Kosovo la distingue da quest'ultimo per diversi aspetti, non ultimi flora e fauna. La Metochia ha una flora ed una fauna tipicamente mediterranei, mentre il resto del Kosovo ha un ecosistema che non differisce molto da quello della Serbia.\nLa Metochia \u00e8 costituita da terre fertili ed arabili, con moltissimi piccoli torrenti che garantiscono l'acqua per le irrigazioni; la combinazione col clima mediterraneo d\u00e0 eccellenti risultati nelle coltivazioni dei cereali. Quest'area \u00e8 molto conosciuta per la qualit\u00e0 dei suoi vigneti ed alberi da frutto.\nCitt\u00e0.\nLe principali citt\u00e0 della regione sono (con popolazione del 2006):\nStoria.\nLa storia della regione \u00e8 stata spesso indipendente da quella del resto del Kosovo. L'unione politica con il resto del paese \u00e8 avvenuta ufficialmente nel 1946 quando l'allora Jugoslavia cre\u00f2 la Provincia autonoma del Kosovo (\"Kosovo i Metohija\"). Da allora \u00e8 sempre stata parte di quest'entit\u00e0 politica nelle sue evoluzioni connesse alla storia della Jugoslavia e della sua disgregazione. Come parte dell'attuale Kosovo, \u00e8 parte della neonata repubblica secessionista del Kosovo, che ha dichiarato unilateralmente la propria indipendenza il 17 febbraio 2008."}
{"id": "1665336", "revid": "709565", "url": "https://it.wikipedia.org/wiki?curid=1665336", "title": "Squalo Tigre (Marvel Comics)", "text": "Squalo Tigre (\"Tiger Shark\"), il cui vero nome \u00e8 Todd Arliss, \u00e8 un personaggio dei fumetti, creato da Roy Thomas (testi) e John Buscema (disegni), pubblicato dalla Marvel Comics. \u00c8 un supercriminale, la cui prima apparizione avviene in \"Namor, the Sub-Mariner\" (prima serie) n. 5 (settembre 1968).\nBiografia del personaggio.\nRimasto gravemente ferito alla schiena e alle gambe durante il salvataggio di un uomo che stava affogando, il campione olimpico Todd Arliss per poter ritornare a nuotare accett\u00f2 di sottoporsi alle cure sperimentali del dottor Lemuel Dorcas. Il medico, che grazie al \"morphotron\" era in grado di mescolare geni umani e animali, intendeva inserire geni di squalo tigre in quelli di Arliss. Accidentalmente, per\u00f2, insieme allo squalo, Dorcas cattur\u00f2 anche Namor e quindi anche i geni di quest'ultimo furono impressi in quelli del campione olimpico: fu cos\u00ec che Arliss sub\u00ec una trasformazione radicale acquisendo superpoteri anfibi. Sperando di servirsi di Arliss per scopi criminali, il dottor Dorcas gli diede il nome di Squalo Tigre e un costume. Questi per\u00f2 riusc\u00ec a fuggire in mare aperto e a conquistare il trono di Atlantide, finch\u00e9 Namor non fece ritorno e riusc\u00ec a catturarlo.\nSqualo Tigre riusc\u00ec ancora una volta a fuggire, e si rec\u00f2 questa volta nei Sargassi dove si mise alla testa di un gruppo di marinai ivi imprigionati. Sconfitto nuovamente da Namor, strinse un patto con Lady Dorma, la fidanzata di Namor: se questa avesse promesso di sposare lui, Squalo Tigre l'avrebbe aiutata a salvare Atlantide da Orka (anch'esso creato dal Dott. Dorcas) e dal traditore Krang. Durante la furiosa battaglia, per\u00f2, Orka e Squalo Tigre furono entrambi risucchiati in una fenditura nel fondale marino.\nArliss riusc\u00ec comunque a salvarsi ma scopr\u00ec che i suoi poteri stavano scemando. Decise quindi di unirsi a lemuriana Llyra e \"Lymondo\", nemici di Namor, che erano riusciti a replicare il morphotron. Essi si servirono del padre di Namor, Leonard Mackenzie, come ostaggio per attirare e catturare il Sub-Mariner, in modo da restituire i superpoteri a Squalo Tigre. Il piano ebbe esito positivo ma l'arrivo di Stingray, alleato di Namor, costrinse Arliss alla fuga. Leonard Mackenzie fu comunque ucciso.\nLa rivalit\u00e0 fra Squalo Tigre e Namor and\u00f2 ancora aumentando e, alleatosi di nuovo con il Dott. Dorcas, che nel frattempo aveva creato un esercito di uomini pesce, Squalo Tigre riusc\u00ec a catturare il Sub-Mariner nonch\u00e9 l'Uomo Ragno. I due poterono fortunosamente fuggire e distruggere la base dei nemici. Squalo Tigre e il Dott. Dorcas si affiancarono allora ad Attuma, insieme al quale ricatturarono Namor: fu l'intervento del Dott. Destino, che sperava di allearsi con il Sub-Mariner, a risolvere questa volta la situazione. In cerca di vendetta, Namor sferr\u00f2 un ultimo attacco ai criminali, catturando Squalo Tigre e consegnandolo poi alle autorit\u00e0. Il Dott. Dorcas riusc\u00ec invece a salvarsi.\nSqualo Tigre non rimase comunque in carcere a lungo: una volta fuggito cerc\u00f2 la rivalsa su Namor rapendo Namorita ma il suo piano fall\u00ec miseramente grazie all'intervento di Ms. Marvel. In seguito Squalo Tigre fu reclutato tra i Signori del male prima da Testa d'Uovo e poi dal Barone Zemo (Helmut Zemo). Dopo avere abbandonato il gruppo, Squalo Tigre fu individuato da Tigra ed Hellcat a San Francisco e nuovamente arrestato. Sfruttando, per\u00f2, la capacit\u00e0 degli squali di rallentare il proprio metabolismo fino al punto da essere ritenuto morto, egli riusc\u00ec ad evadere e a rapire sua sorella Diane, che era anche la moglie di Stingray. In un'ultima tremenda battaglia in una caverna marina, il lato umano di Squalo Tigre ebbe il sopravvento quando, mentre la caverna stava franando su di loro, scelse di sacrificarsi pur di aiutare Stingray e Diane a salvarsi. Tutti lo credettero morto, ma cos\u00ec non era.\nPer un po' fu al servizio di Kingpin ma, essendo stato sonoramente sconfitto da La Bandera e Wolverine, si mise a vagare e fin\u00ec con l'unirsi ad un gruppo di nomadi marini: Con questi la sua vita cambi\u00f2 profondamente: non solo prese il nome in Arlys Tigershark, ma si spos\u00f2 una donna, proviene da trib\u00f9 di nomadi sottomarina e presto la moglie rimase incinta. Lo sterminio del popolo nomade, e di sua moglie, da parte dei Faceless Ones pose fine a quella breve pausa di felicit\u00e0. Egli si ritir\u00f2 nel Mare dei Sargassi insieme a colei che lo aveva salvato, Tamara Rahn.\nArlys era profondamente mutato e negli anni successivi affianc\u00f2 ripetutamente Namor e gli Atlantiani, in primo luogo proprio contro i \"Faceless Ones\". Egli divenne anche protettore del \"People of Mist\" e un membro dei Deep Six.\nNon si sa esattamente quando, Squalo Tigre sub\u00ec un'ulteriore mutazione che inaspr\u00ec i tratti da squalo, rendendogli anche difficile parlare. In questa nuova forma, abbandon\u00f2 l'oceano per unirsi prima ai Signori del male di Crimson Cowl e poi di nuovo ai Deep Six guidati da Attuma, che si opponevano ai Difensori, alleati di Namor. Non ebbe per\u00f2 fortuna e fu di nuovo imprigionato. A nulla valsero ripetute evasione: ogni volta fu ricatturato."}
{"id": "1665337", "revid": "663330", "url": "https://it.wikipedia.org/wiki?curid=1665337", "title": "Eddie Griffin", "text": "Biografia.\nNato a Kansas City (Missouri), frequenta il \"Lincoln College Preparatory Academy High School\" nella stessa citt\u00e0 natale. Si sposa a soli 16 anni e divorzia dopo un anno, mentre la moglie aspetta il suo primo e finora unico figlio (Eddie Jr. III, nato nel 1986). Appena divorziato entra nella Marina Militare ma dopo pochi mesi viene espulso dopo un test positivo alle droghe, poi finisce addirittura in carcere sei mesi per rissa ad una parata.\nInizia la sua carriera nel mondo dello spettacolo come coreografo in un gruppo di ballo di uno show, il \"Kansas City Chiefs\". Il successo lo ottiene una notte in cui si esibisce in un locale al \"open mic night\" (monologo) sfidando suo cugino. La sua performance dur\u00f2 45 minuti anzich\u00e9 i 3 previsti, cos\u00ec gli si aprirono le porte del successo.\nCuriosit\u00e0.\nNel 2007, ha partecipato ad una gara promozionale del film Redline. Nelle prove accidentalmente tocc\u00f2 l'acceleratore in frenata, perdendo il controllo della Ferrari Enzo che stava guidando. L'automobile (del valore superiore al milione di dollari essendo modificata) si distrusse nell'impatto con le barriere, mentre l'attore ne usc\u00ec illeso. L'accaduto venne comunque utilizzato a scopo promozionale. "}
{"id": "1665343", "revid": "339392", "url": "https://it.wikipedia.org/wiki?curid=1665343", "title": "Dukagjin", "text": ""}
{"id": "1665345", "revid": "729019", "url": "https://it.wikipedia.org/wiki?curid=1665345", "title": "Stazione di Siliqua", "text": "La stazione di Siliqua \u00e8 una stazione ferroviaria a servizio del comune di Siliqua, situata lungo la ferrovia Decimomannu-Iglesias.\nStoria.\nLe origini della stazione del gruppo Ferrovie dello Stato di Siliqua risalgono attorno al 1870, quando la Compagnia Reale delle Ferrovie Sarde port\u00f2 avanti i lavori di costruzione della linea da Decimomannu a Iglesias, che sarebbe passata appunto nell'abitato di Siliqua. Il primo tronco della ferrovia, il Decimomannu-Siliqua, fu inaugurato il 6 aprile 1872, e con essa i primi treni raggiunsero la nuova stazione che, dal 19 maggio dello stesso anno, fu collegata anche con la stazione di Iglesias.\nIl 1\u00ba gennaio 1920 lo scalo, cos\u00ec come il resto delle infrastrutture delle \"Ferrovie Reali\", pass\u00f2 alla gestione del gruppo FS. In quello stesso decennio inoltre fu dato il via al progetto di realizzazione delle ferrovie a scartamento ridotto nel Sulcis-Iglesiente, affidato alle Ferrovie Meridionali Sarde. La costruzione di queste nuove strade ferrate interess\u00f2 particolarmente la stazione FS di Siliqua, di fronte alla quale fu costruita un'altra stazione, capolinea della ferrovia Siliqua-San Giovanni Suergiu-Calasetta, inaugurata nel 1926. Per garantire l'intermodalit\u00e0 merci tra le due amministrazioni, nella stazione FS furono posati alcuni binari a scartamento ordinario terminanti nello scalo merci della stazione FMS, dotato di un piano caricatore comune ai due scartamenti.\nLe stazioni FS ed FMS di Siliqua divennero quindi un'importante area di scambio di passeggeri e merci tra i due vettori, rivestendo una particolare importanza per le popolazioni del Basso Sulcis che raggiungevano Siliqua coi treni delle \"Meridionali Sarde\" e qui potevano dirigersi verso Cagliari ed il resto dell'isola dopo un trasbordo. Insieme alle stazioni di Iglesias e di San Giovanni Suergiu, l'area ferroviaria costitu\u00ec uno dei 3 vertici del triangolo (con in pi\u00f9 l'appendice che da San Giovanni Suergiu portava all'isola di Sant'Antioco) costituente il sistema ferroviario pubblico del Sulcis-Iglesiente dell'epoca(formato dalla Siliqua-San Giovanni Suergiu e dalla San Giovanni Suergiu-Iglesias delle FMS oltre alla tratta Iglesias-Siliqua delle Ferrovie dello Stato).\nIl secondo dopoguerra port\u00f2 progressivamente alla perdita dello status di stazione di interscambio dello scalo FS di Siliqua, con la riduzione dell'attivit\u00e0 (soprattutto merci) nella stazione FMS. Nel 1968 a causa dei lavori per la realizzazione della diga di Bau Pressiu fu chiusa la tratta Siliqua-Narcao delle FMS, sostituita da un servizio di autocorse, e con essa cess\u00f2 l'attivit\u00e0 ferroviaria anche la vicina stazione FMS. Lo scalo FS torn\u00f2 quindi ad essere l'unico attivo nel comune di Siliqua, e negli anni subi vari interventi di modifica del piano del ferro e delle infrastrutture di servizio. Oltre a varie riduzioni del numero di binari nello scalo (portati a 2 passanti pi\u00f9 un tronco nel 2012), il fabbricato viaggiatori fu ristrutturato e ampliato in direzione Decimomannu, mentre una volta dismesso, nell'ex scalo merci dell'impianto fu costruito un sottopassaggio pedonale negli anni duemila.\nStrutture e impianti.\nSituata lungo la ferrovia Decimomannu-Iglesias. la stazione di Siliqua dal punto di vista dell'infrastruttura ferroviaria ha presentato pi\u00f9 configurazioni del piano binari. Quella in uso dal 2012 prevede due binari passanti (di cui uno di corsa) impiegati per il traffico passeggeri, dotato ognuno di una propria banchina. Dal binario di incrocio (il 2) \u00e8 possibile accedere in direzione Villamassargia ad un binario tronco. Prima del ridimensionamento del 2012 i binari passanti erano 3 (il terzo condivideva la banchina col secondo), pi\u00f9 un ulteriore binario tronco. In passato un ulteriore binario terminava tronco sul fianco est dell'area edifici dove era situato lo scalo merci dell'impianto (inizialmente situato all'altro capo del fabbricato viaggiatori), attivo in passato in maniera particolare per i trasbordi delle merci dirette dalla rete FMS a quella FS e viceversa. Per questo motivo due ulteriori binari a scartamento ordinario raggiungevano lo scalo merci della stazione FMS quanto questa era attiva.\nLo scalo non \u00e8 presenziato ed il movimento e gli annunci alla clientela sono gestiti dal 2005 dal DCO di Cagliari.\nPer quanto riguarda gli edifici di stazione il fabbricato viaggiatori si presentava in origine come una costruzione a due piani con pianta rettangolare avente 5 luci sui lati lunghi e 2 su quelli corti, a cui nel corso degli anni \u00e8 stata aggiunta un'espansione sul solo piano terra (l'unico al 2014 in uso per l'esercizio ferroviario, mentre i locali del primo piano sono divenuti un'abitazione privata) sul lato est della costruzione. Ad ovest dell'edificio principale \u00e8 presente il piccolo locale dei servizi igienici.\nMovimento.\nInteressata all'esclusivo traffico passeggeri, la stazione \u00e8 raggiunta da treni regionali espletati da Trenitalia aventi capolinea Iglesias e Carbonia Serbariu a ovest e Cagliari in direzione est.\nServizi.\nDal punto di vista della classificazione commerciale la stazione di Siliqua \u00e8 inserita da RFI nella categoria \"bronze\", ed \u00e8 strutturato per garantire l'accessibilit\u00e0 alle persone portatrici di disabilit\u00e0 motorie e visive.\nL'accesso ai binari passeggeri \u00e8 garantito da due banchine (una delle quali attigua al fabbricato viaggiatori), entrambe dotate di pensilina e collegate tra loro da un sottopassaggio pedonale. L'area \u00e8 dotata inoltre di un sistema di videosorveglianza. Dal punto di vista dei servizi \u00e8 presente una biglietteria automatica (in passato era invece presente una rivendita a sportello) all'interno della sala d'aspetto della stazione.\nInterscambi.\nDinanzi al cancello dell'ex area merci della stazione partono i pullman dell'ARST che coprono la relazione gi\u00e0 ferroviaria per San Giovanni Suergiu e Calasetta. A poche centinaia di metri dalla stazione inoltre \u00e8 presente una seconda fermata dell'ARST da cui \u00e8 possibile raggiungere altre destinazioni del Sulcis e del Cagliaritano. Un altro vettore operante nella stazione \u00e8 la Tourbus, i cui autobus collegano lo scalo con Vallermosa.\nSino al 1968 era inoltre attiva a sud dello scalo la stazione capolinea delle FMS della ferrovia per Calasetta."}
{"id": "1665353", "revid": "59785", "url": "https://it.wikipedia.org/wiki?curid=1665353", "title": "Ermodoro di Salamina", "text": "Biografia.\nErmodoro fece parte degli artisti neoattici che portarono a Roma e in Italia uno stile greco ellenistico ispirato a modelli pi\u00f9 antichi, risalenti al IV secolo a.C.\nSecondo le fonti Ermodoro, che lavor\u00f2 spesso accanto allo scultore Skopas Minore, fu l'artefice del primo edificio marmoreo di Roma, il tempio di Giove Statore (costruito nel portico di Metello nel Circo Flaminio), su incarico di Quinto Cecilio Metello Macedonico. Realizz\u00f2 inoltre il tempio di Marte in Circo e i \"Navalia\".\nGli vengono inoltre attribuiti il tempio di Nettuno e il tempio di Ercole Vincitore nel Foro Olitorio."}
{"id": "1665354", "revid": "1573940", "url": "https://it.wikipedia.org/wiki?curid=1665354", "title": "Ginban Kaleidoscope", "text": " \u00e8 una serie di light novel scritta da Rei Kaibara e illustrata da Hiro Suzuhira. Ne \u00e8 anche stato tratto un manga illustrato da Jun Hasegawa e un anime della prima parte della storia nel corso del 2005. La serie ha vinto il Grand Prize al secondo Super Dash Novel Rookie of the Year Award.\nTrama.\nTazusa Sakurano \u00e8 una ragazza giapponese di 16 anni che cerca di partecipare alle olimpiadi di pattinaggio di figura. Durante la qualificazione dei giochi di Montr\u00e9al, Canada, cade durante l'esecuzione di un triplo Lutz e perde conoscenza. Nel frattempo, Pete Pumps, uno stunt canadese, muore in un incidente aereo per problemi tecnici. Il fantasma del ragazzo entra involontariamente nel corpo di Tazusa, ma vi potr\u00e0 rimanere solo per 100 giorni.\nLight novel.\nLa light novel, scritta da Rei Kaihara e illustrata da Hiro Suzuhira, \u00e8 stata pubblicata solo in Giappone dalla Shueisha."}
{"id": "1665355", "revid": "125705729", "url": "https://it.wikipedia.org/wiki?curid=1665355", "title": "4 bassotti per 1 danese", "text": "4 bassotti per 1 danese (\"The Ugly Dachshund\") \u00e8 un film del 1966 diretto da Norman Tokar e prodotto da Walt Disney, basato su un romanzo del 1938 di Gladys Bronwyn Stern.\nIl titolo originale \u00e8 ispirato a quello in lingua inglese della fiaba del Brutto anatroccolo (\"The Ugly Duckling\").\nLa grafia del titolo italiano \u00e8 cambiata nel corso degli anni: il film \u00e8 stato distribuito in VHS col titolo 4 bassotti per un danese e in DVD col titolo Quattro bassotti per un danese.\nTrama.\nFran e Mark Garrison sono una giovane coppia, felice e sposata da poco tempo, che possiede una bassotta, la pupilla di Fran. La cagnetta aspetta i cuccioli e al momento delle sue doglie, quando i due la portano dal veterinario Pruitt, quest'ultimo mostra a Mark un cucciolo di danese la cui madre, non avendo abbastanza latte, ha messo da parte. Il veterinario propone quindi a Mark di prendere con s\u00e9 il cucciolo almeno per il periodo dello svezzamento.\nNonostante le iniziali perplessit\u00e0, Mark si fa intenerire dal cucciolone e decide di portarlo a casa. Fran entusiasta per l'arrivo a casa dei bassotti non lascia a Mark il tempo di spiegare e pensa che la sua bassotta abbia partorito un quarto cucciolo. Mark non osa svelare a Fran che in realt\u00e0 il quarto cucciolo non \u00e8 altro che un danese.\n\u00c8 l'inizio di una serie di divertenti disastri che vedono come protagonista Brutus (l'alano): il danese ormai cresciuto crede di essere un bassotto e si comporta come tale, ma anche le bassotte combinano guai e dispetti al danese, entrambe le situazioni che portano guai e allegria nella vita dei due coniugi. Ciononostante, Fran \u00e8 spesso esasperata dall'irruenza del danese e pi\u00f9 volte mette in discussione la permanenza di Brutus nella loro casa. Solo il salvataggio della sua piccola bassotta Cloe da parte di Brutus far\u00e0 ricredere la donna. Quindi Brutus, all'insaputa di Fran e su consiglio del Dottor Pruitt viene iscritto ad un concorso di bellezza canino, al quale partecipano sia Cloe che Brutus nelle rispettive categorie. Succede che mentre Cloe arriva seconda classificata, Brutus vince a pieni voti il concorso, con il contributo involontario di un danese femmina pezzato molto attraente, con gran meraviglia di Fran e del marito, e forse anche delle bassotte.\nDistribuzione.\nIl film usc\u00ec nei cinema americani il 16 febbraio 1966, con un'anteprima il 4 febbraio dello stesso anno, accoppiato al cortometraggio \"Winny-Puh l'orsetto goloso\".\nAccoglienza.\nIncassi.\nIl film incass\u00f2 6,2 milioni di dollari tra Stati Uniti e Canada.\nCritica.\nHoward Thompson del \"New York Times\" lo defin\u00ec \"una commedia esile, prevedibile, basata su una sola trovata.\" \"Variety\" dichiar\u00f2 che \"la cifra totale del film consiste in un intrattenimento per famiglie di prima qualit\u00e0, senza contare che ha una certa attrattiva per glia amnti dei cani e per il pubblico generalista.\" Margaret Harford del \"Los Angeles Times\" scrisse: \"Lo spasso cala presto in \"4 bassotti per 1 danese\", una nuova pellicola a colori del nostro solitamente affidabile amico Walt Disney. Tuttavia, anche se la vecchia magia risulta diluita, quest'ultimo film della Buena Vista ha alcuni momenti che valgono la visione da parte dei fan di Disney e degli amanti dei cani.\" \"The Monthly Film Bulletin\" comment\u00f2: \"La storia \u00e8 un caso leggero come una piuma in cui l'inventiva spesso si rivela esile e cerca rifugio nella farsa [...] Oltre ad una certa fotografia a colori bella in modo non comune, sono senza dubbio i cani a raccogliere gli onori.\""}
{"id": "1665358", "revid": "36426", "url": "https://it.wikipedia.org/wiki?curid=1665358", "title": "Muratura isodoma", "text": ""}
{"id": "1665368", "revid": "88740", "url": "https://it.wikipedia.org/wiki?curid=1665368", "title": "Ottavia Penna Buscemi", "text": "Biografia.\nFiglia di Francesco Penna, barone di Portosalvo, e di Ines Crescimanno Maggiore, duchessa di Albafiorita, trascorse la sua giovinezza a Caltagirone per poi trasferirsi a Poggio Imperiale e a Roma al fine di completare gli studi universitari. Subito dopo spos\u00f2 il medico Filippo Buscemi Galasso.\nNel 1946 fu eletta nella lista del Fronte dell'Uomo Qualunque, all'Assemblea Costituente nella circoscrizione di Catania. Insieme ad altre 21 donne che presero parte all'Assemblea Costituente nel giugno 1946, unica donna del movimento.\nIl 28 giugno dello stesso anno, Ottavia Penna Buscemi venne candidata dal suo partito alla poltrona di Capo provvisorio dello Stato: era la prima donna ad essere proposta per la pi\u00f9 alta carica istituzionale e nel fare il suo nome Guglielmo Giannini, segretario dell'Uomo Qualunque, la defin\u00ec \u00abuna donna colta, intelligente, una sposa, una madre\u00bb. Ottenne i 32 voti del suo partito, contro i 396 di Enrico De Nicola, che risult\u00f2 eletto, e i 42 del repubblicano Cipriano Facchinetti.\nDal 19 al 24 luglio 1946 fu tra i 75 componenti della Commissione per la Costituzione, insieme a Nilde Iotti, Teresa Noce, Lina Merlin e Maria Federici, per la stesura della costituzione.\nIl 15 novembre 1947 lasci\u00f2 il Fronte dell'Uomo Qualunque, insieme ad altri parlamentari del movimento per formare il gruppo dell'Unione Nazionale e vi rimase fino alla conclusione dei lavori dell'Assemblea Costituenteil 31 gennaio 1948\nNel 1953, infine, si present\u00f2 con successo alle elezioni amministrative della sua citt\u00e0 tra le file del Partito Nazionale Monarchico divenendo consigliere comunale. Ritiratasi dalla scena politica, trascorse gli ultimi anni nella citt\u00e0 natale dove si spense nel 1986."}
{"id": "1665374", "revid": "3082", "url": "https://it.wikipedia.org/wiki?curid=1665374", "title": "Akbar Imperatore dell'India", "text": ""}
{"id": "1665376", "revid": "599013", "url": "https://it.wikipedia.org/wiki?curid=1665376", "title": "Eric Bostrom", "text": "Ha due fratelli, entrambi motociclisti, Ben e Tory (Torsten). Tory (che deve il nome al campione del mondo di motocross Torsten Hallman) \u00e8 il pi\u00f9 vecchio, mentre Eric \u00e8 il pi\u00f9 giovane, inoltre suo cugino Jeff Bostrom ha partecipato ad alcune gare in America.\nCarriera.\n\u00c8 conosciuto soprattutto per essere stato pilota dei team Austin Ducati e Parts Unlimited Ducati nelle stagioni 2004 e 2005, nonch\u00e9 per aver guidato le Kawasaki ufficiali dal 1999 al 2003. Bostrom ha corso con la Erion Honda nel 1998 e per il team Zero Gravity Racing nel 1997.\nGuardando le statistiche la miglior stagione di Bostrom risulta essere quella del 2001, quando in sella alla Kawasaki finisce secondo, dietro Mat Mladin, nel campionato AMA Superbike e vince il campionato AMA Supersport.\nBostrom vince il campionato Progressive Insurance Harley-Davidson Supertwins nel 1997, vincendo 10 delle 11 gare disputate.\nLa carriera di Bostrom nel campionato AMA Superbike inizia nel 1998 quando rimpiazza l'infortunato Miguel Duhamel alla Erion Honda, vincendo la seconda e la terza gara disputata. Bostrom vince anche l'AMA Formula Xtreme nel 1998, sempre guidando una moto del team Erion Honda.\nNel 2001 arriva secondo nel campionato AMA Superbike, e vince il campionato AMA Supersport in sella a una ZX-6R. Nel 2002 arriva di nuovo secondo nel campionato AMA Superbike, questa volta dietro al futuro campione della MotoGP, Nicky Hayden.\nBostrom passa al team Austin Ducati nel campionato AMA Superbike 2004, ed al team Parts Unlimited Ducati nel 2005. Nel 2004 \u00e8 l'unico portacolori della Ducati nel campionato AMA Superbike. Suo fratello Ben prese il suo posto in Ducati, quando Eric passa alla Yamaha al termine della stagione 2005. Dopo il 2006, la Ducati esce da tutte le competizioni negli Stati Uniti.\nBostrom corre col team ufficiale Yamaha gi\u00e0 prima del 2006, per correre il campionato AMA Supersport e l'AMA Formula Xtreme Championship. Il suo primo compagno di squadra alla Yamaha \u00e8 stato Jason Di Salvo. Nel 2007 Yamaha \u00e8 tornata a competere nel campionato AMA Superbike dopo una lunga assenza, affidando le proprie Yamaha YZF-R1 da Superbike a Bostrom e Di Salvo.\nBostrom ha corso per la Kawasaki dal 1999 al 2003 guidando la ZX-7R nel campionato mondiale Superbike, solitamente come wildcard al gran premio degli Stati Uniti a Laguna Seca. Nel 1999 arriv\u00f2 10\u00ba e 7\u00ba, e nel 2001 due volte 5\u00ba. Nel 2002 Bostrom ha corso 4 gare come terzo pilota del team Kawasaki, ed ha ottenuto un 6\u00ba e un 4\u00ba posto come migliori risultati, nel gran premio degli Stati Uniti. Partecipa anche alla gara di Laguna Seca del 2003, ma un incidente causato da Aaron Yates nella seconda curva del primo giro lo costrinse a ritirarsi dalla gara."}
{"id": "1665397", "revid": "124123", "url": "https://it.wikipedia.org/wiki?curid=1665397", "title": "Giulio Bresci", "text": "Carriera.\nCorridore polivalente, che gareggi\u00f2 con la casacca di diverse formazione. Le principali vittorie da professionista furono due tappe e la classifica finale della Ronde de France nel 1946, due tappe al Tour de Suisse tra il 1947 ed il 1948, la tappa di Lugano del Giro d'Italia 1947 (la prima della storia della corsa rosa con arrivo all'estero) nel 1947 al Tour de Romandie del 1948. Concluse per cinque volte il Giro d'Italia nei primi 10 (terzo nel 1947 alle spalle di Fausto Coppi e Gino Bartali) e fu due volte secondo al Tour de Suisse."}
{"id": "1665399", "revid": "767487", "url": "https://it.wikipedia.org/wiki?curid=1665399", "title": "Extremoduro", "text": "Gli Extremoduro sono un gruppo Pop/rock spagnolo. Loro stessi definiscono la propria musica come \"rock trasgressivo\" anche se generalmente sono classificati come una band di rock urbano.\nStoria.\nGli Extremoduro si formano nel 1987 a Plasencia, citt\u00e0 della comunit\u00e0 autonoma spagnola dell'Estremadura. Il gruppo rock \u00e8 fondato nell'estate di quell'anno da Roberto Iniesta (chiamato anche \"Robe\" o \"Il re dell'Estremadura\"); si fanno subito notare per il proprio stile musicale, definito come \"rock trasgressivo\" e hanno influenzato band contemporanee come i Marea e i Poncho K. Risentono inoltre dell'influenza di altri artisti spagnoli non classificabili come \"rock\": \u00e8 il caso del cantante di Oviedo, Melendi (che dedica loro la canzone \"Arriba Extremoduro\"), degli Estopa e La Cabra Mec\u00e1nica.\nIn seguito a problemi di droga, alcuni membri fondatori del gruppo lo abbandonano e Roberto Iniesta, che ormai vive nei Paesi Baschi, crea una nuova formazione con I\u00f1aki \"Uoho\" Ant\u00f3n (chitarrista dei Platero y T\u00fa), Miguel Colino e Jos\u00e9 Ignacio Cantera. Inoltre, durante questo primo periodo, il contenuto dei testi port\u00f2 al divieto, da parte del Comune di Plasencia, di esibirsi nella medesima localit\u00e0.\nFino alla pubblicazione dell'album \"Agila\", nel 1996, il gruppo rimase estraneo ai grandi mezzi di comunicazione, e solo da allora gli Extremoduro divennero noti al grande pubblico, e amati per canzoni di successo come \"Amor Cast\u00fao\", \"Jesucristo Garc\u00eda\", \"Extremaydura\", \"Golfa\", \"Salir\", \"Puta\" e \"So payaso\", che sempre nel 1996 riceve il premio per il miglior video musicale nella prima edizione dei \"Premios de la M\u00fasica\".\nNel 2002 il progetto parallelo Extrechinato y t\u00fa (formato da Roberto, Uoho, Fito Cabrales y Manolo Chinato, membri dei Fito &amp; Fitipaldis e Platero y T\u00fa) fa uscire l'album \"Poes\u00eda B\u00e1sica\".\nNel 2004 gli Extremoduro organizzano il loro ultimo spettacolo dal vivo, il concerto del tour \"Yo, minor\u00eda absoluta\", a Salamanca.\nNel 2005 pubblicano l'ultimo album, \"Grandes \u00e9xitos y fracasos (vol. 2)\", e da allora il gruppo \u00e8 rimasto praticamente inattivo, avendo deciso di non esibirsi pi\u00f9 dal vivo e di non lavorare a nuove canzoni, anche se alla fine del 2007 viene annunciata la programmazione di un nuovo tour che mette a tacere le voci di un loro scioglimento senza un addio al pubblico.\n\u00c8 dei primi mesi del 2008 la notizia di un nuovo tour del gruppo, iniziato il 17 maggio a Santander, e l'annuncio dell'uscita di un nuovo album, \"La ley innata\", pubblicato a settembre dello stesso anno.\nI testi.\nRoberto Iniesta si definisce come \"poeta\" in molte sue dichiarazioni; in effetti, a parte sporadiche collaborazioni con altri rinomati artisti spagnoli, scrive i suoi testi da solo. Talvolta le sue canzoni contengono riferimenti o esplicite citazioni di versi o poesie di autori classici come Antonio Machado, Miguel Hern\u00e1ndez, Pablo Neruda o Federico Garc\u00eda Lorca: la canzone \"Puta\", ad esempio, contiene una intera strofa della poesia \"Los encuentros de un caracol aventurero\" di quest'ultimo.\nI testi trattano spesso argomenti come il sesso, la droga e l'amore e, a differenza di altri gruppi rock contemporanei, sono quasi del tutto privi di riferimenti alla politica, anche se in alcune canzoni sono presenti attacchi a figure come i funzionari carcerari o i poliziotti.\nDiscografia.\nLa discografia \u00e8 composta da undici album: otto in studio, uno live e due raccolte."}
{"id": "1665403", "revid": "827882", "url": "https://it.wikipedia.org/wiki?curid=1665403", "title": "Ugo Macera", "text": "\u00c8 stato capo della Squadra mobile di Roma, questore di Agrigento, Salerno e Roma, direttore della Criminalpol e prefetto di 1\u00aa categoria.\nBiografia.\nHa conseguito due lauree, una in legge e una in scienze politiche. Si \u00e8 poi specializzato in Medicina legale.\nHa inoltre frequentato la Scuola di Cavalleria di Pinerolo, da cui \u00e8 uscito col grado di ufficiale, e la Scuola di Osservazione Aerea di Cerveteri.\nCome ufficiale di Cavalleria, durante la seconda guerra mondiale, ha partecipato ad azioni di guerra in Albania. In seguito a un'impresa aerea a Capo Tindari, durante la quale neutralizz\u00f2 un sommergibile nemico, gli fu conferita la croce di guerra al valor militare.\nEntrato nella Polizia, venne nominato commissario di pubblica sicurezza nel Commissariato romano di Villa Glori e poi capo della Squadra Mobile di Roma. Nel 1954 organizz\u00f2 l'operazione che condusse alla cattura del bandito Luigi Dejana. Nel 1958, per il delitto di Maria Martirano a Via Monaci, a Roma, le sue indagini portarono all'incriminazione di Giovanni Fenaroli e Raoul Ghiani.\nNel 1962, in qualit\u00e0 di questore di Agrigento, coordin\u00f2 l'operazione di recupero dell'Efebo di Selinunte, trafugato dal Museo di Castelvetrano.\nNel 1964, come capo della Criminalpol, infiltr\u00f2 sotto copertura la comunit\u00e0 italiana di Melbourne, Australia, aiutando cos\u00ec le autorit\u00e0 locali a debellare le cosche criminali di esportazione. Un giornale dell'epoca riport\u00f2 la storia con il titolo \"Ha fatto tacere la lupara in Australia\".\nFu prezioso il suo contributo come scorta di insigni personalit\u00e0 della politica e della diplomazia, italiane e straniere, sia sul territorio nazionale sia in missione all'estero, come nel caso del viaggio a Londra del 1964 al seguito dell'allora Presidente del Consiglio Aldo Moro.\nNominato questore di Salerno nel 1970, fece estendere all'agro nocerino-sarnese la Legge Antimafia, valida fino ad allora solo per la Sicilia.\nNel 1973, in seguito all'attentato terroristico a un aereo della Pan American World Airways, con un bilancio di 32 morti, fu nominato direttore della sicurezza degli aeroporti di Fiumicino e Ciampino.\nDivenuto vicecapo della Polizia nel 1977, si occup\u00f2 personalmente della liberazione dal sequestro di sua nipote Patrizia Spallone a Torvajanica.\n\u00c8 stato in seguito questore di Roma e quindi prefetto di 1\u00aa categoria. Per gli alti meriti conseguiti nei servigi prestati allo Stato italiano, gli \u00e8 stato conferito il titolo di cavaliere di gran croce."}
{"id": "1665410", "revid": "1186766", "url": "https://it.wikipedia.org/wiki?curid=1665410", "title": "Bresci", "text": ""}
{"id": "1665411", "revid": "287204", "url": "https://it.wikipedia.org/wiki?curid=1665411", "title": "Elissa Landi", "text": "Biografia.\nNata a Venezia, trascorse l'infanzia in Austria e fu educata in Inghilterra; nota per il suo portamento aristocratico, pare fosse una discendente dell'imperatrice Elisabetta di Baviera.\nLa sua prima ambizione fu quella di diventare scrittrice. Scrisse infatti il suo primo romanzo all'et\u00e0 di 20 anni e torn\u00f2 a scrivere durante i momenti di inattivit\u00e0 dalle scene e dopo il suo ritiro dal cinema.\nDurante gli anni venti apparve in film inglesi, francesi e tedeschi, prima di recarsi negli Stati Uniti per recitare a Broadway in una versione teatrale di \"Addio alle armi\". Nel 1931 firm\u00f2 un contratto con la Fox Film Corporation (la futura 20th Century Fox).\nNella prima met\u00e0 degli anni trenta, recit\u00f2 con successo in coppia con alcuni dei maggiori primi attori dell'epoca, tra cui David Manners, Warner Baxter, Lionel Barrymore, Laurence Olivier e Ronald Colman. Tra i suoi maggiori successi al box office vi furono il dramma romantico \"Anima e corpo\" (1931) con Charles Farrell, e \"Il conte di Montecristo\" (1934), a fianco di Robert Donat. Interpret\u00f2 il ruolo dell'eroina Marzia nel kolossal \"Il segno della croce\" (1932) di Cecil B. De Mille, ma la sua presenza fu oscurata da Claudette Colbert, che aveva il ruolo pi\u00f9 vistoso della tentatrice Poppea.\nIl suo contratto con la Fox fu inaspettatamente cancellato nel 1936, come conseguenza del rifiuto della Landi di accettare un ruolo particolare. La Metro-Goldwyn-Mayer le fece firmare un contratto e, dopo un paio di drammi romantici, ebbe il ruolo della cugina di Myrna Loy nella popolare commedia poliziesca \"Dopo l'uomo ombra\" (1936). Dopo solo altri due film, nel 1943 si ritir\u00f2 dal cinema.\nNello stesso anno divent\u00f2 una cittadina naturalizzata statunitense, e torn\u00f2 a dedicarsi all'attivit\u00e0 di scrittrice, con la produzione di sei romanzi e di una serie di poesie.\nMor\u00ec di cancro a Kingston, nello Stato di New York, e fu seppellita all'Oak Hill Cemetery di Newburyport, in Massachusetts.\nHa una stella sulla Hollywood Walk of Fame per il suo contributo all'industria cinematografica, al 1615 di Vine Street."}
{"id": "1665413", "revid": "767487", "url": "https://it.wikipedia.org/wiki?curid=1665413", "title": "Le soldatesse", "text": "Le soldatesse \u00e8 un film del 1965 diretto da Valerio Zurlini, tratto dall'omonimo romanzo del 1956 di Ugo Pirro.\nTrama.\nGrecia, 1941, durante l'occupazione italiana. Il tenente italiano Gaetano Martino, di stanza ad Atene, disgustato dallo spettacolo di miseria e morte che lo circonda, desidera andare altrove. Gli viene affidata la missione di accompagnare alle rispettive sedi un gruppo di dodici prostitute destinate ai militari.\nA guidare l'autocarro che trasporta le ragazze e che risale la penisola verso l'Albania \u00e8 il maturo sergente Castagnoli, un toscano estroverso e simpatico. Martino considera questa missione degradante e offensiva della sua dignit\u00e0 di militare, ma durante il viaggio tra lui e le donne si crea a poco a poco un rapporto di solidariet\u00e0 e di comprensione.\nTra le ragazze c'\u00e8 Eftichia, dal carattere forte e volitivo, animata da un odio feroce nei confronti del nemico e dal disgusto per le umiliazioni che deve subire per sopravvivere; l'italiana Ebe, cinica e disillusa, attaccata al denaro ma capace di gesti di grande generosit\u00e0; Elenitza, dolce e mansueta, che cerca di vivere il dramma con allegra rassegnazione senza pensarci troppo; infine le due sorelle Toula e Panaiota.\nNell'attraversare zone ancora controllate dai partigiani, il convoglio viene fermato ad un posto di blocco e al gruppo si aggiunge il seniore (maggiore) delle \"camicie nere\" Alessi, che con il suo atteggiamento vile e con i suoi maldestri approcci con le donne si pone subito in conflitto con il tenente.\nMentre il gruppo si assottiglia ogni volta che le ragazze giungono alla loro destinazione, si sviluppano stretti legami tra gli italiani e le ragazze: Castagnoli si innamora di Ebe, mentre Martino \u00e8 innamorato di Eftichia ma fa l'amore con Elenitza.\nDopo una sosta notturna in una carrozza ferroviaria abbandonata, una ragazza viene consegnata ad un camion carico di fascisti che prosegue il viaggio verso la propria destinazione. Quando anche il nostro autocarro riprende il percorso tra le montagne, dopo pochi chilometri si imbatte nello stesso convoglio delle camicie nere trucidate dai partigiani, e insieme a loro giace anche il cadavere della ragazza consegnata poco prima. La paura assale Castagnoli che vorrebbe tornare indietro suscitando l'ira di Alessi, allora interviene il tenente che calma il maggiore e passa alla guida. Ma il destino \u00e8 ormai segnato, il gruppo viene a sua volta attaccato dai partigiani: le raffiche di mitragliatrice colpiscono Castagnoli alla schiena e Elenitza resta gravemente ferita, Martino, a causa di una gomma forata dai proiettili e di una bomba incendiaria, perde il controllo del mezzo che esce di strada e si rovescia continuando a bruciare. Si rifugiano in un casolare abbandonato ma vengono avvistati dai partigiani. Alessi, sconvolto dagli eventi, prima tenta di abbandonare il gruppo e di fuggire con la scusa di cercare soccorsi, ma viene fermato da Castagnoli sotto la minaccia di un fucile, poi pone termine alle sofferenze di Elenitza cos\u00ec che non possa, secondo lui, intralciare il proseguimento del viaggio, dimenticando che pure Castagnoli \u00e8 immobilizzato. Questo gesto suscita la profonda riprovazione del tenente che ormai \u00e8 in disaccordo totale con Alessi.\nDopo un'interminabile marcia notturna, il gruppo riesce a raggiungere un presidio dell'Esercito Italiano proprio mentre le camicie nere stanno devastando un villaggio per rappresaglia. Poco dopo i superstiti assistono a un'azione delle camicie nere, a cui si aggrega Alessi, che distruggono per rappresaglia un paese e fucilano alcuni partigiani greci appena catturati. Con l'arrivo alla destinazione, Eftichia non sopporter\u00e0 il primo contatto con le truppe e ha un ultimo colloquio con Martino, a cui confessa il suo amore, che per\u00f2 non riesce a superare la tragicit\u00e0 degli eventi: i due ragazzi sono irrimediabilmente divisi dal solco creato dalla violenza e dall'odio tra le loro diverse fazioni. Dopo una notte d'amore i due si separano ed Eftichia decide di risalire le montagne e unirsi ai partigiani. Il tenente Martino rimane quindi solo, senza la pace interiore e consapevole delle divisioni arrecate dalla guerra.\nCritica.\nPer il \"Dizionario Mereghetti\" il film riesce a tenersi lontano dalla retorica e \u00absa evitare le tentazioni voyeuristiche, ma non certe cadute di tono [...] e qualche scivolata sentimentalistica\u00bb. Secondo il \"Dizionario Morandini\" \u00e8 \u00abun film diseguale e parzialmente riuscito\u00bb che ha il merito di essere \u00abautenticamente antifascista perch\u00e9 denuncia senza mezzi termini le responsabilit\u00e0 e le repressioni italiane in quella guerra d'occupazione\u00bb."}
{"id": "1665414", "revid": "88740", "url": "https://it.wikipedia.org/wiki?curid=1665414", "title": "Celli", "text": ""}
{"id": "1665424", "revid": "12290", "url": "https://it.wikipedia.org/wiki?curid=1665424", "title": "Play Press Publishing", "text": ""}
{"id": "1665449", "revid": "830939", "url": "https://it.wikipedia.org/wiki?curid=1665449", "title": "Vittorio Poggi", "text": "Biografia.\nLa formazione di Poggi si deve prima al Collegio degli scolopi di Savona, dove - rimasto orfano - entr\u00f2 in contatto con Paolo Boselli, Anton Giulio Barrili e Pietro Sbarbaro, e poi alla facolt\u00e0 di Facolt\u00e0 di giurisprudenza dell'Universit\u00e0 di Genova, presso la quale sarebbe poi diventato, alla fine del secolo, dottore aggregato alla Facolt\u00e0 di lettere e filosofia. Negli anni dell'universit\u00e0 prese a collaborare con \"Il saggiatore\" e \"Il diario savonese\", giornali liberali, e anim\u00f2 i dibattiti degli ambienti studenteschi della sua citt\u00e0 d'adozione, Savona, prendendo parte alla Societ\u00e0 letteraria savonese, alla Societ\u00e0 di culto dantesco e, dopo la laurea, conseguita nel 1856, alla Societ\u00e0 del casino di lettura e alla Societ\u00e0 progressista degli artisti e operai.\nPrima di partire con i Cacciatori della Magra per prendere parte alla seconda guerra di indipendenza con il grado di sottotenente, complet\u00f2 il praticantato fra Savona e Genova e fond\u00f2 il quotidiano \"San Giorgio\", poi divenuto \"La Nazione\", del quale successivamente assunse la direzione, sostenendo la necessit\u00e0 di una nuova guerra contro l'impero austriaco.\nPromosso tenente e poi tenente colonnello, rimase nell'esercito fino al 1890, spostandosi fra Parma, Lodi, Piacenza e Pavia e prendendo parte alla Terza guerra d'indipendenza e al contrasto del brigantaggio, ma a causa di una malattia non alla spedizione dei Mille. In questi anni si dedic\u00f2 all'archeologia e all'etruscologia, pubblicando alcuni studi e ottenendo fra il 1880 e il 1881 l'incarico di sovrintendente del Museo archeologico di Firenze. Fond\u00f2 la Societ\u00e0 savonese di Storia Patria, assumendone la vicepresidenza nel 1885, fu socio corrispondente della Societ\u00e0 ligure di storia patria e si dedic\u00f2 agli studi storici su Albisola, citt\u00e0 d'origine della sua famiglia, e Savona, ai quali dedic\u00f2 anche alcune pubblicazioni. Nel 1909 diventa nonno della futura artista, pittrice e giornalista italiana Nenne Sanguineti Poggi.\nDopo aver lasciato l'esercito fu commissario della Certosa di Pavia (1890) e Commissario per le antichit\u00e0 e le belle arti della Liguria (1891). Negli anni successivi guid\u00f2 la Commissione conservatrice dei monumenti per la provincia di Genova e fu ispettore per i monumenti e gli scavi del circondario di Savona. Dal 1892 divenne inoltre prefetto della Biblioteca civica e dell'Archivio di Savona e presidente della commissione per la locale Pinacoteca. Nello stesso anno divent\u00f2 membro effettivo della Deputazione di storia patria per le antiche province e la Lombardia, diventandone poi vicepresidente.\nA partire dal 1900 si occup\u00f2 inoltre della pubblicazione delle \"Leges Genuenses\" e della ristampa della \"Series rectorum Reipublicae Genuensis\" e alla pubblicazione di diversi volumi sulla storia locale, sulla storia della letteratura e sulla storia dell'arte."}
{"id": "1665450", "revid": "1048993", "url": "https://it.wikipedia.org/wiki?curid=1665450", "title": "Emanuela Martini", "text": "Biografia.\nEmanuela Martini \u00e8 nata a Forli in Romagna nel 1948.\nMembro della giuria in molti festival cinematografici italiani ed internazionali, Emanuela Martini \u00e8 stata condirettore con Angelo Signorelli del Bergamo Film Meeting dal 1999 al 2007, quando \u00e8 poi passata al coordinamento del Torino Film Festival diretto da Nanni Moretti.\nEmanuela Martini \u00e8 stata direttrice dal 1999 al 2007 del settimanale di cinema \"FilmTv\" e dagli anni Ottanta, nel comitato di redazione del mensile \"Cineforum\".\nAutrice e curatrice di saggi dedicati in particolare al cinema britannico, quali \"Storia del cinema inglese 1930-1990\" (1991) e \"Free cinema e dintorni: nuovo cinema inglese, 1956-1968\" (1998), Emanuela Martini ha scritto \"Il lungo addio: l'America di Robert Altman\" (2000) e due volumi della collana \"Il Castoro Cinema\", dedicati ai registi e produttori inglesi Michael Powell ed Emeric Pressburger (1988) e al regista italiano Gianni Amelio (2006).\nNel 2014 assume la direzione del Torino Film Festival subentrando al regista Paolo Virz\u00ec.. Mantiene tale incarico fino all'edizione 2019 inclusa. "}
{"id": "1665455", "revid": "1543377", "url": "https://it.wikipedia.org/wiki?curid=1665455", "title": "4 Minutes", "text": "4 Minutes \u00e8 un brano dei cantanti statunitensi Madonna e Justin Timberlake, estratto dall'undicesimo album in studio di Madonna, \"Hard Candy\" del 2008.\nVi partecipa anche Timbaland.\n\u00c8 stato pubblicato come singolo il 17 marzo 2008 dalla Warner Bros. Records. Secondo Madonna, il brano riguarda il salvare l\u2019ambiente e il \u201cdivertirsi facendolo\u201d e ha anche citato la canzone come ispirazione per il documentario \"I Am Because We Are\" dello stesso anno.\n\"4 Minutes\" ricevette un\u2019accoglienza positiva da parte dei critici, che la definirono un elaborato brano \"dance\". Alcuni recensori, tuttavia, sostennero che il ruolo di Madonna sembrava quasi quello di artista ospite nella sua stessa canzone. Il brano si classifico terzo nella \"Billboard Hot 100\" negli Stati Uniti e divenne il 37\u00b0 singolo di Madonna ad entrare nella top ten battendo il record, precedentemente detenuto da Elvis Presley. \u00c8 il singolo di Madonna di maggior successo commerciale negli Stati Uniti, con oltre tre milioni di copie vendute. Sul mercato internazionale si posizion\u00f2 nella tra i primi 10 posti in 21 Paesi, tra cui Australia, Canada, Germania, Italia, Spagna e Regno Unito.\nNel video musicale Madonna e Justin Timberlake cantano mentre si allontanano da un gigantesco schermo nero che fagocita ogni cosa.\nNel 2009 la canzone ricevette la nomination per due Grammy Award come \"Migliore collaborazione vocale in un brano pop\" e come \"Miglior remix di un brano originale\".\nIl singolo.\nIl singolo del brano non \u00e8 uscito nei negozi in Italia. Il brano \u00e8 scaricabile esclusivamente attraverso il download digitale. Nelle radio \u00e8 stato suonato a partire dal 17 marzo.\nIl singolo ha venduto 3 milioni solo negli USA diventando cos\u00ec il secondo singolo di Madonna ad aver raggiunto doppio disco di platino.\nIl 2 dicembre 2008 il brano ha ricevuto una nomination ai Grammy Awards nella categoria \"Miglior collaborazione Pop con un altro cantante\".\nIl testo di \"4 Minutes\" porta un messaggio di consapevolezza sociale, ispirata da una visita di Madonna in Africa, e dalla sofferenza di cui \u00e8 stata testimone.\nIl video.\nIl video del brano, diretto dal duo francese Jonas &amp; Francois, \u00e8 stato girato a Londra tra il 30 gennaio e il 1\u00ba febbraio 2008 ed \u00e8 stato trasmesso a partire dal 4 aprile 2008. Il video \u00e8 ricco di effetti speciali e di coreografie ideate da Jamie King (collaboratore dai tempi di \"Confessions on a Dance Floor\"). In Italia il video \u00e8 stato trasmesso in anteprima dalla trasmissione Quelli che il calcio e in una delle numerose sigle della parodia surreale di Italia 1 Sensualit\u00e0 a corte\nScrittura e ispirazione.\nDopo l\u2019uscita del suo decimo album in studio, \"Confessions on a Dance Floor\" (2005), Madonna voleva proseguire sull\u2019onda della dance music. Quando il produttore Stuart Prince le chiese quale tipo di musica le piacesse, Madonna rispose quella del cantante Justin Timberlake e del producer Timbaland, cos\u00ec inizi\u00f2 la loro collaborazione. \u201c4 minutes\u201d fu scritta dai tre artisti, insieme a Nate \u201cDanja\u201d Hills e prodotta da Timbaland, Timberlake e Danja. Inizialmente, il brano era intitolato \u201c4 minutes to Save the World\u201d e fu uno degli ultimi ad essere inserito nell\u2019album \"Hard Candy\".\nIn un\u2019intervista per MTV News, Madonna afferm\u00f2 che l\u2019idea della canzone le venne dopo una chiacchierata con Timberlake. Nella stessa intervista, spiega meglio anche il significato della canzone.Penso che non sia importante prenderla in senso troppo letterale. Pi\u00f9 che altro, la canzone riguarda la necessit\u00e0 di dover agire in fretta; sapete, viviamo in un'epoca in cui essenzialmente non c\u2019\u00e8 rimasto molto tempo ma la gente sta diventando sempre pi\u00f9 consapevole delle questioni ambientali, di come stiamo distruggendo il pianeta. Non possiamo continuare a ignorarlo. Dobbiamo informarci, aprire gli occhi e fare qualcosa. Allo stesso tempo, non vogliamo essere troppo seri, noiosi o pesanti quindi se vogliamo salvare il pianeta perch\u00e9 non possiamo farlo divertendoci?Madonna chiarisce che la necessit\u00e0 di agire in fretta di cui parla nel brano non \u00e8 qualcosa che ha maturato con l\u2019et\u00e0; \u00e8 qualcosa che aveva gi\u00e0 in mente da qualche tempo e con \u201c4 minutes\u201d ha voluto esprimere questo concetto nella sua musica. Ingrid Dischy, della rivista \"Interview\", ha detto che il brano sembra una ballata per il mondo, col \"sound\" di \u201cuna grande banda di paese. \u00c8 un pezzo dance geniale\u201d. Madonna, d\u2019accordo con Sischy, ha aggiunto che la canzone \u00e8 stata un \u201cdivertente paradosso\u201d, ed \u00e8 stata una delle sue ispirazioni per il suo documentario \"I Am Because We Are\" (2008). Il documentario tratta la grave sofferenza e la mancanza di cibo che affligge lo stato africano del Malawi.\nRegistrazione e missaggio.\nLe sessioni di registrazione di \"4 Minutes\u201d si sono svolte presso i Sarm West Studios a West London, su una console SSL 9080 a 72 canali. L\u2019ingegnere del suono Demacio \"Demo\" Castellon, intervistato da Paul Tingen, della rivista \"Sound on Sound\", ricorda di non aver partecipato alle prime sessioni di registrazione perch\u00e9 era impegnato su un altro progetto. Al momento del suo arrivo, pi\u00f9 di met\u00e0 brano era gi\u00e0 stato registrato, e lui lavor\u00f2 alla programmazione dell'intro e del finale. Per costruire la base musicale di \u201c4 Minutes\u201d, Timbaland e Danja, ai Sarm West Studios, hanno usato delle drum machine Akai MPC3000 e Ensoniq ASR-10, delle workstation Yamaha Motif e dei synth. Castellon ha anche raccontato che la sessione di registrazione ha richiesto pi\u00f9 tempo del previsto. In totale sono state utilizzate 46 tracce per la batteria e le percussioni e 16 tracce stereo per il basso. L'intera sessione era composta da 100 tracce. Del missaggio aggiuntivo \u00e8 stato fatto su Pro Tools.\nPer registrare la canzone, \u00e8 stata usata una drum machine Akai MPC3000. Nel caso di \u201c4 Minutes\u201d, Tim ha avuto chiara fin dall'inizio la direzione da prendere, soprattutto dal punto di vista musicale\u2026Quando ho aperto la sessione di \"4 Minutes\u201d, era cos\u00ec complicata che ho subito capito che la cosa pi\u00f9 difficile sarebbe stata quella di far risaltare la parte vocale e tenerla a tempo. Per riuscirci avrei dovuto lavorare subito sulle voci. In seguito, ho costruito tutto il resto. L'altra sfida era di fare in modo che tutte le parti nella traccia suonassero bene e che si sentisse ogni strumento, ogni sillaba, ogni respiro. Inoltre, procedo quasi sempre a lavorare dall\u2019inizio alla fine del della traccia. \u00c8 pi\u00f9 facile, perch\u00e9 quando hai finito, hai finito. Quindi, continuo a lavorare sezione dopo sezione, fino ad arrivare alla fine della traccia. Cos\u00ec so che l'intero mix \u00e8 quasi perfetto.Castellon ha affermato che non voleva che le automazioni interne della SSL interferissero con il suo mix, quindi ha usato le automazioni di ProTools. Secondo quanto afferma lui stesso, Castellon \u201cha passato tutto sulla SSL, dove ha equalizzato, ha applicato la compressione e il panning\u201d. Il mix della traccia \u00e8 stato eseguito al The Hit Factory Studio a Miami su una console SSL 96 canali serie J.\nConsiderando la quantit\u00e0 di tracce di accompagnamento registrate, la sfida di Castellon \u00e8 stata quella di assicurarsi che la musica non sovrastasse le voci. C\u2019\u00e8 riuscito mixando prima la voce, poi aggiungendo la musica e la batteria: un metodo che era abbastanza insolito per lui. Per il missaggio sono stati utilizzati pochissimi plug-in digitali, visto che Castellon preferisce il suono degli amplificatori esterni.\nDopo aver fatto il mix, Castellon ha iniziato a lavorare sull\u2019intro di Timbaland, poi ha continuato con le voci di Madonna e Timberlake. Per la voce di Timbaland, ha utilizzato l\u2019equalizzatore del SSL per ridurre \"qualche frequenza bassa\u201c, e ha impostato i livelli di ingresso per evitare il clipping. Per Madonna e Timberlake ha utilizzato la compressione dinamica della SSL, e sulla voce di Madonna ha anche applicato \"un eight-note delay con un [Lexicon] PCM42\", un riverbero con un Eventide H3500 per la parte vocale e un [TC Electronic] TC3000 per la parte musicale\u201c. Questi processori di segnale sono stati utilizzati per dare alla voce di Madonna un senso di spazio stereofonico. Castellon ha applicato il plug-in Waves Audio \"Renaissance Compressor\" per controllare i livelli della cassa della batteria. Ricorda che \"la cassa produceva un suono particolare, che interferiva con le altre tracce, cos\u00ec Tim lo sostitu\u00ec con quello di un\u2019altra cassa dalla tonalit\u00e0 e dal sound diversi\u201c. Fu l\u2019uso di un equalizzatore Focusrite D2 che gli permise di \u201caccordare il suono di quella nuova cassa agli altri\u201d. Una volta aggiunte la batteria e le percussioni, la registrazione e il missaggio di \"4 Minuti\" era stato completato.\nComposizione.\n\"4 Minutes\" \u00e8 un brano dance-pop uptempo, composto in chiave urban e hip hop che riunisce lo stile di una banda di paese, un beat scoppiettante e un arrangiamento di fiati eseguito come un \u201criff a scala\", come afferma Caryn Ganz di Rolling Stone. Sono stati usati anche altri strumenti tra cui sirene da nebbia e campanacci. In \"4 Minutes\", Madonna e Timberlake cantano; il ritmo diventa sempre pi\u00f9 incalzante fino a raggiungere il climax nel momento in cui Madonna dice \"la strada per l'inferno \u00e8 lastricata di buone intenzioni\". Poi Madonna e Timberlake eseguono il ritornello con Timberlake che canta \u201cabbiamo solo quattro minuti per salvare il mondo\u201d. Il brano continua con lo stesso slancio nella seconda strofa e nel secondo ritornello. Dopodich\u00e9 la parte ritmica s\u2019interrompe, ad eccezione dei caratteristici bhangra di Timbaland e dei riff dei fiati, mentre Madonna ripete le parole \"tick-tock\u201d. Il brano finisce cos\u00ec.\nSecondo gli spartiti pubblicati su Musicnotes.com della Alfred Publishing, la canzone \u00e8 scritta in sol minore ed ha un ritmo di 115 battiti al minuto. I bhangra di Timbaland sono all'inizio e alla fine della canzone. La gamma vocale di Madonna e Timberlake si estende su due ottave, da F3 a Bb5. La progressione degli accordi \u00e8 D-G-C-F-F-B\u266d-D nella parte principale e E\u266d5-D5-C5-D5-D5 nel ritornello. I testi di \"4 Minutes\" contengono un messaggio di consapevolezza sociale, ispirato alla visita di Madonna in Africa e alla sofferenza umana a cui ha assistito. Jon Pareles del \"New York Times\" ha dichiarato che \u201cil brano suona come se i quattro minuti fossero il tempo impiegato da una canzone per diventare un successo pop garantito o il tempo di una sveltina; in realt\u00e0, \u00e8 l'unica canzone di \"Hard Candy\" che contiene un messaggio di consapevolezza sociale\". Il ticchettio di un orologio sottolinea ulteriormente questo messaggio. Madonna ha spiegato sulla rivista \"New York\" che le parole \"La strada per l'inferno \u00e8 lastricata di buone intenzioni\" non si riferiva alla sua opera di beneficenza. Era invece una domanda a se stessa: \u201cSono consapevole di questa idea che ho abbracciato o di questo Zeitgeist in cui mi sono lasciata trascinare? Perch\u00e9 potresti avere le migliori intenzioni ma senza le informazioni corrette potresti commettere errori enormi\u201d. Riguardo ai versi \"A volte sento che ci\u00f2 di cui ho bisogno \u00e8 un tuo intervento\", spiega Madonna, significa che \"a volte penso che tu abbia bisogno di salvarmi\"."}
{"id": "1665460", "revid": "295403", "url": "https://it.wikipedia.org/wiki?curid=1665460", "title": "Eccellenza 1999-2000", "text": "Il campionato di calcio di Eccellenza regionale 1999-2000 \u00e8 stato il nono organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nPer la prima volta vengono effettuati i play-out regionali per designare le retrocessioni in Promozione. Apripista in questo caso sono Piemonte e Sicilia.\nBibliografia.\nL'Annuario F.I.G.C. 1999-00, Roma (2000) conservato presso:"}
{"id": "1665485", "revid": "177966", "url": "https://it.wikipedia.org/wiki?curid=1665485", "title": "Ponte della Ferrovia (Parona)", "text": "Il ponte della Ferrovia \u00e8 uno dei due ponte ferroviari situati lungo il fiume Adige all'interno del territorio comunale di Verona, pi\u00f9 precisamente nella frazione di Parona.\nStoria e descrizione.\nL'opera venne realizzata dal Governo austriaco per farvi transitare la ferrovia che doveva collegare la piazzaforte di Verona con la citt\u00e0 di Monaco di Baviera; la sua realizzazione fu pertanto sottoscritta dall'Impero austriaco e dal Regno di Baviera nel 1847 e la progettazione e direzione lavori affidata a Luigi Negrelli, ingegnere trentino noto per aver progettato il canale di Suez. La ferrovia del Brennero fu poi inaugurata nel 1858, ma il ponte sub\u00ec ulteriori lavori negli anni venti del Novecento, quando la linea venne raddoppiata, e nel 1941, quando fu elettrificata.\nDurante la seconda guerra mondiale fu naturalmente un obiettivo importante per gli alleati, che lo bombardarono in pi\u00f9 occasioni per tagliare i collegamenti con la Germania nazista; in particolare, il 9 e il 10 marzo 1945 fu colpito da ben 533 tonnellate di bombe, e pertanto quasi completamente distrutto. Il ponte venne prontamente ripristinato nel 1946, a guerra conclusa, inoltre venne aggiunto un passaggio pedonale sul lato a valle dell'opera.\nIl ponte ferroviario \u00e8 lungo 100 metri ed \u00e8 caratterizzato da cinque campate di 16 metri con pile alte 17 metri; la sede ferroviaria venne realizzata gi\u00e0 in origine larga 8 metri, in previsione del futuro possibile raddoppio dei binari."}
{"id": "1665486", "revid": "43530", "url": "https://it.wikipedia.org/wiki?curid=1665486", "title": "Fanciullo", "text": ""}
{"id": "1665487", "revid": "363629", "url": "https://it.wikipedia.org/wiki?curid=1665487", "title": "Bimbo", "text": ""}
{"id": "1665500", "revid": "729019", "url": "https://it.wikipedia.org/wiki?curid=1665500", "title": "Zolt\u00e1n Dani", "text": "Al 2021 \u00e8 l'unico caso di abbattimento confermato di un velivolo stealth.\nBiografia.\nZolt\u00e1n Dani, di etnia ungherese (in ungherese: Dani Zolt\u00e1n), \u00e8 un ex colonnello dell'esercito iugoslavo e fu il comandante della III batteria (composta da 200 uomini) della 250.ma Brigata Missilistica (antiaerea) che, durante il bombardamento della Jugoslavia da parte della NATO, riusc\u00ec ad abbattere un F-117 \"Nighthawk\" - il noto \"bombardiere invisibile\" statunitense della USAF, vicino al villaggio di Bu\u0111anovci, il 27 marzo 1999).\nDopo la fine del suo servizio nell'esercito Dani (celebrato da suoi compatrioti come un \"eroe nazionale\") ha intrapreso l'attivit\u00e0 di panettiere nel suo villaggio nativo di Skorenovac. Ogni anno per\u00f2, il 27 marzo, nell'anniversario dell'abbattimento dell'F117, Dani riunisce tutti i suoi ex commilitoni della III batteria della 250.ma Brigata Missilistica jugoslava ed offre loro una torta a forma di F117.\nLa conduzione della guerra.\nSecondo quanto dichiarato poi alla stampa dallo stesso Zolt\u00e1n Dani, l'abbattimento del moderno (e \"invisibile\") aereo NATO fu un risultato ottenuto applicando una ben precisa strategia di difesa contro lo strapotere tecnologico nemico. L'aereo venne abbattuto usando un vecchio missile (modificato) di fabbricazione sovietica SA-3 Goa, un vecchio modello di radar (detto \"Knife Rest\") e una ben studiata tattica. Questa tattica includeva un addestramento completo per la truppa, uso di metodi tradizionali di comunicazione telefonica via cavo, per evitare di essere facilmente intercettati e individuati dal nemico in volo, accorgimenti vari, tra cui veloci informazioni fornite da spie con base attorno agli aeroporti italiani che segnalavano il decollo degli aerei statunitensi, e che permettevano un ridotto utilizzo dei radar per evitare la possibilit\u00e0 della loro scoperta tramite i dispositivi per la guerra elettronica in cui la NATO era superiore, continui spostamenti delle postazioni missilistiche che ne rendevano difficile la localizzazione.).\nDani afferma di aver abbattuto con la stessa tecnica anche un F-16, che per\u00f2 la NATO dichiara di aver perso per cedimento meccanico."}
{"id": "1665501", "revid": "767487", "url": "https://it.wikipedia.org/wiki?curid=1665501", "title": "Bu\u0111anovci", "text": "Bu\u0111anovci (Serbo: \u0411\u0443\u0452\u0430\u043d\u043e\u0432\u0446\u0438) \u00e8 un villaggio in Serbia. Posto nella municipalit\u00e0 di Ruma, distretto di Sirmia, nella provincia della Voivodina.\nStoria.\nIl 27 marzo 1999, durante la guerra del Kosovo, la III batteria (200 uomini) della 250.ma Brigata Missilistica (antiaerea) dell'esercito iugoslavo, guidata dal colonnello Zolt\u00e1n Dani, vi riusc\u00ec ad abbattere un F-117 \"Nighthawk\"\nSociet\u00e0.\nEvoluzione demografica.\nIn base ai dati del censimento ufficiale abbiamo questo andamento demografico:"}
{"id": "1665503", "revid": "181699", "url": "https://it.wikipedia.org/wiki?curid=1665503", "title": "Skorenovac", "text": "Skorenovac (serbo: \u0421\u043a\u043e\u0440\u0435\u043d\u043e\u0432\u0430\u0446, \"Skorenovac\", ungherese: \"Sz\u00e9kelykeve\", tedesco: \"Skorenowatz\") \u00e8 un villaggio della municipalit\u00e0 di Kovin, nel distretto del Banato del Sud della Serbia, nella Provincia autonoma di Voivodina.\nStoria.\nIl villaggio denominato Gyurgyova-R\u00e1dayfalva (\u0110ur\u0111evo) esisteva gi\u00e0 nel 1869-1886 tra Banatski Brestovac e il fiume Danubio. Nel 1869, la popolazione di Gyurgyova arrivava appena a 396 unit\u00e0. Dopo una iniziale colonizzazione con famiglie del gruppo etnico ungherese dei Pal\u00f3c, nel 1883 arrivarono 645 famiglie (per un totale di 2000 persone), in prevalenza del gruppo etnico ungherese dei Sz\u00e9kely e originari della Bucovina, regione della Moldavia (oggi Romania). \nTra i primi coloni vi furono anche Svevi e Bulgari del Banato.\nIl villaggio di Sz\u00e9kelykeve (oggi \"Skorenovac\") venne fondato nel 1886, al tempo di Francesco Giuseppe I d'Asburgo. All'epoca faceva parte della contea di Toront\u00e1l, Regno d'Ungheria.\nNel 1888 aveva 506 case, il cui numero nel 1910 era salito a 685.\nNel 1889 viene aperta la scuola (gli insegnanti sono: Johan Steiner, J\u00e1nos Mischel, Ottilia M\u00fcller e Etelka Somogyi.\nNel 1892 viene terminata la chiesa romano-cattolica (il primo parroco \u00e8 Ferenc Deleme, 1892-1898), dedicata a Santo Stefano d'Ungheria.\nNel 1895 viene aperta la prima biblioteca, con 50 iscritti.\nNel 1898 arriva il primo medico condotto, dott. J\u00f3zsef Klein.\nNel 1899 viene istituita la prima brigata di pompieri volontari.\nNel 1913 viene fondata la prima cooperativa di consumo con 128 membri.\nNel 1925 viene fondata un'associazione culturale di nome \"Kult\u00farsz\u00f6vets\u00e9g\" (in ungherese) / \"Kulturbund\" (in tedesco), dal 1948 denominata KUD \"S\u00e1ndor Pet\u00f5fi\".\nNel 1932 viene fondato il club calcistico \"K\u00e9k Duna\" (in serbo \"Plavi Dunav\", \"Danubio blu\"), il cui primo presidente fu Milivoj \u0110urkin, mentre il vicepresidente fu il dott. Imre L\u00e1szl\u00f3.\nDenominazioni storiche del villaggio e della regione.\nToponimi storici della regione:\nNomi storici del villaggio:\nPopolazione e maggiori gruppi etnici.\nLista dei cognomi szekely pi\u00f9 diffusi nel villaggio.\nOriginati dal villaggio della Bucovina di Andr\u00e1sfalva: Daradics, Csiszer, Er\u00f5s, F\u00e1bi\u00e1n, G\u00e1l, Gecz\u00f5, Gy\u00f6rgy, Ill\u00e9s, Jakab, J\u00e1nos, Katona, Kelemen, Kem\u00e9ny, Kis, Kor\u00f3di, Kov\u00e1cs, Lakatos, L\u00e1szl\u00f3, Lipina, Luk\u00e1cs, M\u00fcller, Palk\u00f3, P\u00e1sztor, Petres, P\u00e9ter, Hompot, Husori, Sebesty\u00e9n, Schidt, Szak\u00e1cs, Szatm\u00e1ri, Ranc and Varga.\nOriginati dal villaggio della Bucovina di Istensegits: Ambrus, Barab\u00e1s, Bartis, B\u00e9res, Bot, Borbandi, B\u00f5te, Dudli, Faluk\u00f6zi, Finnya, F\u00fcl\u00f6p, Gy\u00f5rfi, J\u00e1nos, Kat\u00f3, Lov\u00e1sz, Magyaros, Makrai, Mikl\u00f3s, Nagy, Nyistor, P\u00e9k, S\u00e1nta, Szabo, Sz\u00e1sz, Sz\u00f5te, Tam\u00e1s, Urkon and V\u00e1ncsa.\nOriginati dal villaggio della Bucovina di Fogadjisten: Ambrus, Barab\u00e1s, G\u00e1sp\u00e1r, Kuruc, Papp, V\u00e1ci, Szab\u00f3, and Sz\u00e9kely.\nOriginati dal villaggio della Bucovina di Hadikfalva: Ber\u00e9ti, Br\u00e9ti, Biro, Csiki, Dani, Erd\u00f5s, Fazekas, Fodor, Forrai, Galambos, Kerekes, Kis, Kozma, Kozs\u00e1n, K\u00f6l\u00f5, and Skasszi\u00e1n.\nOriginati dal villaggio della Bucovina di J\u00f3zseffalva: Kurk\u00f3, Kus\u00e1r, Pall\u00f3, M\u00e1kszem, Mezei, Sz\u00e9kely and V\u00e1rda."}
{"id": "1665507", "revid": "729019", "url": "https://it.wikipedia.org/wiki?curid=1665507", "title": "Francesco II R\u00e1k\u00f3czi", "text": "Principe di Transilvania, guid\u00f2 dal 1703 al 1711, una ribellione nazionale ungherese contro gli Asburgo divenuta nota per essere insorta con lo scoppio della Guerra di successione spagnola e resa possibile grazie all'appoggio ricevuto da altre potenze internazionali intenzionate a piegare la potenza degli Asburgo in Europa, prima tra tutte il Regno di Francia di Luigi XIV. L'insurrezione nel corso degli anni port\u00f2 il parlamento ungherese a proclamare Francesco II quale principe reggente d'Ungheria, ma il suo \"regno\" ebbe vita breve: nel 1711 i ribelli vennero schiacciati dalle preponderanti forze asburgiche e l'ordine venne ristabilito in Ungheria.\nR\u00e1k\u00f3czi, pur condannato all'esilio in Polonia, continu\u00f2 nei secoli successivi a rappresentare un punto importante nella storia ungherese e divenne il simbolo del nazionalismo magiaro. Ancora oggi ricordato come un \"eroe nazionale\", la sua figura risulta molto popolare presso il popolo.\nBiografia.\nInfanzia.\nRampollo di una famiglia dei proprietari terrieri pi\u00f9 ricchi del Regno d'Ungheria nonch\u00e9 uno dei conti (\"comes perpetuus\") del \"Comitatus Sarossiensis\" (in ungherese \"S\u00e1ros\") dal 1694, Francesco era figlio terzogenito e ultimo di Francesco I R\u00e1k\u00f3czi, principe eletto di Transilvania, e di sua moglie Jelena Zrinska, figlia di Petar Zrinski, Bano di Croazia, nonch\u00e9 nipote del poeta Mikl\u00f3s Zr\u00ednyi. Suo nonno ed il suo bisnonno, entrambi chiamati di nome Giorgio, furono principi di Transilvania. Aveva un fratello, Giorgio, che mor\u00ec ancora infante prima che Francesco nascesse, e una sorella, Julianna, che aveva quattro anni pi\u00f9 di Francesco. Suo padre mor\u00ec quando egli aveva appena un mese di vita.\nAlla morte di Francesco I, la vedova richiese la tutela per i suoi figli, anche se i consiglieri dell'imperatore Leopoldo I insistettero che fosse lei a mantenere la tutela su Francesco e sua sorella, seguendo quanto Francesco I aveva stabilito prima di morire. Nonostante alcune difficolt\u00e0, Zr\u00ednyi Ilona fu in grado di crescere i propri figli ottenendo per\u00f2 che l'imperatore ne assumesse la tutela legale. La famiglia visse tra i castelli di Muka\u010devo, S\u00e1rospatak e Reg\u00e9c sino al 1680, quando la nonna paterna di Francesco, Sofia B\u00e1thory, mor\u00ec. Fu a quel punto che l'intera famiglia si trasfer\u00ec permanentemente al castello di Munk\u00e1cs. R\u00e1k\u00f3czi mantenne uno stretto legame con questo luogo per il resto della sua vita. Tra gli educatori chiave della sua infanzia, accanto a sua madre, R\u00e1k\u00f3czi ebbe Gy\u00f6rgy K\u0151r\u00f6ssy, castellano della famiglia, e J\u00e1nos Badinyi.\nLa fine della rivolta di Th\u00f6k\u00f6ly.\nIl secondo marito di Jelena Zrinska, Imre Th\u00f6k\u00f6ly si occup\u00f2 poco dell'educazione del giovane R\u00e1k\u00f3czi, impegnato com'era all'epoca nella politica nazionale ungherese con l'organizzazione di una rivolta anti-asburgica. Ad ogni modo, il fallimento dei turchi nella conquista della capitale austriaca nella Battaglia di Vienna nel 1683 compromise i piani di Th\u00f6k\u00f6ly per divenire sovrano dell'Alta Ungheria. Quando i turchi iniziarono a divenire sospettosi per il suo comportamento, Th\u00f6k\u00f6ly propose di inviare il giovane R\u00e1k\u00f3czi a Costantinopoli come garanzia della sua buona volont\u00e0, ma la madre di R\u00e1k\u00f3czi si oppose al progetto, non essendo intenzionata a separarsi dal figlio.\nNel 1686 le armate di Antonio Carafa assediarono la residenza della famiglia, il castello di Munk\u00e1cs. Jelena Zrinska riusc\u00ec a tenere le difese del castello per tre anni, ma venne costretta a capitolare nel 1688. I due piccoli figli R\u00e1k\u00f3czi passarono nuovamente sotto la tutela di Leopoldo I e vennero trasferiti a Vienna con la loro madre. Riottennero i loro possedimenti, ma non poterono lasciare la citt\u00e0 senza il permesso personale dell'imperatore.\nAll'et\u00e0 di 17 anni, l'imperatore decise di emancipare R\u00e1k\u00f3czi da sua madre, permettendogli di avere accesso a delle propriet\u00e0 personali. Sua sorella Julianna aveva interceduto per lui dal momento che aveva sposato il potente generale austriaco Ferdinand Gobert von Aspremont-Lynden. R\u00e1k\u00f3czi visse con gli Aspremont sino al suo matrimonio, nel settembre del 1694, con la quindicenne principessa Amelia, una delle figlie del langravio Carlo d'Assia-Wanfried, che era anche discendente di sant'Elisabetta d'Ungheria. La coppia si spost\u00f2 al castello dei R\u00e1k\u00f3czi a S\u00e1rospatak, dove R\u00e1k\u00f3czi si dedic\u00f2 alla gestione delle sue propriet\u00e0.\nIl Trattato di Karlowitz del 26 gennaio 1699, costrinse Th\u00f6k\u00f6ly e Jelena Zrinska all'esilio. R\u00e1k\u00f3czi rimase a Vienna sotto la supervisione dell'imperatore, accumulando un pesante risentimento anti-asburgico in particolare quando i contadini di Th\u00f6k\u00f6ly iniziarono una rivolta nella regione di Hegyalja a nord-est dell'attuale Ungheria, dove si trovavano parte delle propriet\u00e0 della famiglia R\u00e1k\u00f3czi. Catturati i castelli di Tokaj, S\u00e1rospatak e S\u00e1toralja\u00fajhely, le armate contadine chiesero a R\u00e1k\u00f3czi di divenire il loro leader, ma egli non era intenzionato a capeggiare un'iniziativa militare dagli esiti incerti e pertanto fece velocemente ritorno a Vienna tentando di chiarificare al meglio la propria posizione.\nR\u00e1k\u00f3czi strinse quindi amicizia col conte Mikl\u00f3s Bercs\u00e9nyi, le cui propriet\u00e0 a U\u017ehorod confinavano con le sue. Bercs\u00e9nyi era un uomo di vasta cultura ed era il terzo uomo pi\u00f9 ricco di tutto il regno (dopo R\u00e1k\u00f3czi e Simon Forg\u00e1ch), ed era ben collegato a gran parte dell'aristocrazia ungherese.\nLa rivolta di R\u00e1k\u00f3czi.\nDal momento che la casata degli Asburgo era sull'orlo di estinguersi in Spagna, la Francia era alla ricerca di alleati per schiacciare una volta per tutte l'egemonia austriaca in Europa. Di conseguenza, i francesi presero contatti col principe Francesco II R\u00e1k\u00f3czi e gli promisero un supporto nella causa d'indipendenza ungherese. Una spia austriaca intercett\u00f2 questa corrispondenza e la port\u00f2 all'attenzione dell'Imperatore. Come diretto risultato di questo atto, R\u00e1k\u00f3czi venne arrestato il 18 aprile 1700 ed imprigionato nella fortezza di Wiener Neustadt (a sud di Vienna). Era ormai ovvio che, come era accaduto nel caso di suo nonno Petar Zrinski, l'unica possibile sentenza per Francesco era quella di morte. Con l'aiuto della moglie Amelia, incinta, e del comandante della prigione, R\u00e1k\u00f3czi riusc\u00ec quindi a fuggire e si rec\u00f2 in Polonia. Qui si incontr\u00f2 con Bercs\u00e9nyi ed insieme ripresero i contatti con la corte francese.\nTre anni pi\u00f9 tardi, la Guerra di successione spagnola fece s\u00ec che gran parte delle forze austriache presenti nel Regno d'Ungheria venissero chiamate su altri teatri di guerra europei. Cogliendo l'occasione, le forze kuruc iniziarono una nuova rivolta partendo da Muka\u010devo, e a R\u00e1k\u00f3czi venne chiesto di capeggiarla. Egli decise di investire le sue energie in una guerra di liberazione nazionale, accettando pertanto la richiesta. Il 15 giugno 1703, un altro gruppo di 3000 uomini capeggiati da Tam\u00e1s Esze si un\u00ec alle sue forze nei pressi della citt\u00e0 polacca di Lawoczne. Bercs\u00e9nyi giunse sul posto con 600 mercenari polacchi al soldo dei francesi.\nGran parte della nobilt\u00e0 polacca ad ogni modo non support\u00f2 la rivolta di R\u00e1k\u00f3czi, reputandola niente pi\u00f9 di una \"jacquerie\", una ribellione contadina. La famosa chiamata alle armi della nobilt\u00e0 di R\u00e1k\u00f3czi nel comitato di Szabolcs fu addirittura vana. Gli riusc\u00ec di convincere gli aiduchi (guerrieri contadini emancipati) a unirsi alle sue forze, controllando pertanto gran parte del Regno d'Ungheria ad est e a nord del Danubio alla fine di settembre del 1703. Continu\u00f2 conquistando la Transdanubia poco dopo.\nDal momento che gli austriaci si trovarono a combattere R\u00e1k\u00f3czi su diversi fronti, si sentirono obbligati ad entrare in negoziati con lui. Ad ogni modo, la vittoria di austriaci ed inglesi contro l'esercito franco-bavarese nella Battaglia di Blenheim il 13 agosto 1704, diede alla coalizione un notevole vantaggio non solo nella Guerra di successione spagnola, ma imped\u00ec anche l'unione delle forze di R\u00e1k\u00f3czi con quelle franco-bavaresi.\nQuesto fatto pose R\u00e1k\u00f3czi in una difficile situazione militare e finanziaria. Il supporto francese diminu\u00ec gradualmente e per contro un esercito sempre pi\u00f9 importante aveva necessit\u00e0 di occupare la terra appena conquistata per consolidarne il dominio dei ribelli ungheresi. Nel frattempo, i rifornimenti necessari all'esercito di R\u00e1k\u00f3czi si trovavano oltre le linee nemiche. Egli tent\u00f2 di risolvere questo problema creando un nuovo sistema monetario locale basato sul rame che non venne accettato facilmente in Ungheria dove la popolazione era abituata ad utilizzare monete in argento. Nonostante tutto, R\u00e1k\u00f3czi tent\u00f2 di tener duro sino al 1706 quando le sue forze iniziarono a ritirarsi.\nUna seduta della dieta ungherese (composta da 6 vescovi, 36 aristocratici e circa 1000 rappresentanti della bassa nobilt\u00e0 provenienti da 25 comitati), si tenne presso Sz\u00e9cs\u00e9ny (comitato di N\u00f3gr\u00e1d) nel settembre del 1705, elesse R\u00e1k\u00f3czi al ruolo di \"fejedelem\" - principe regnante \u2013 degli Stati Confederati del Regno d'Ungheria, assistito da un senato di 24 membri. R\u00e1k\u00f3czi e il senato ebbero insieme il compito di amministrare lo stato, inclusi i concordati di pace. \nIncoraggiati da Inghilterra e Paesi Bassi, i concordati si aprirono il 27 ottobre 1705 tra i capi kuruc e quelli dell'imperatore. Una serie di operazioni militari continuarono comunque su entrambi i fronti. Il 13 dicembre le forze kuruc guidate da J\u00e1nos Botty\u00e1n sconfissero gli austriaci a Szentgotth\u00e1rd. Uno degli ostacoli era rappresentato dalla sovranit\u00e0 sulla Transilvania su cui entrambe le parti non erano intenzionate a cedere. Il trattato proposto da R\u00e1k\u00f3czi con i francesi era in stallo e pertanto egli si rese conto che solo una dichiarazione d'indipendenza sarebbe stata accettata e lo avrebbe posto in posizione di negoziare. Nel 1706, sua moglie (che non aveva visto per cinque anni, insieme ai loro figli J\u00f3zsef e Gy\u00f6rgy) e sua sorella vennero entrambe inviate come ambasciatori di pace, ma R\u00e1k\u00f3czi rifiut\u00f2 il loro coinvolgimento presso l'imperatore.\nNel 1707 durante la Grande Guerra del Nord egli fu uno dei candidati al trono di Polonia, sostenuto nelle sue pretese da El\u017cbieta Sieniawska.\nSu consiglio di R\u00e1k\u00f3czi e con il supporto di Bercs\u00e9nyi, si tenne un nuovo incontro della dieta a \u00d3nod (comitato di Borsod) che dichiar\u00f2 la deposizione degli Asburgo dal trono ungherese il 13 giugno 1707. Ma nemmeno questo atto, n\u00e9 le monete di rame emesse per evitare l'inflazione monetaria, ebbero il successo sperato. Luigi XIV si rifiut\u00f2 di entrare in trattativa con il principe R\u00e1k\u00f3czi, lasciando gli ungheresi senza alleati. Rimaneva un'alleanza possibile con l'Impero russo ma questa non si concretizz\u00f2.\nAlla battaglia di Tren\u010d\u00edn, il 3 agosto 1708, il cavallo di R\u00e1k\u00f3czi inciamp\u00f2 ed egli cadde a terra perdendo conoscenza. Le forze kuruc credendolo morto, se ne andarono dal campo di battaglia. Questa sconfitta fu fatale per gli insorti. Molti capi kuruc si trasferirono in alleanza con l'imperatore, sperando perlomeno nella sua clemenza. Le forze di R\u00e1k\u00f3czi vennero ristrette all'area di Muka\u010devo e del comitato di Szabolcs. J\u00e1nos P\u00e1lffy, inviato dell'imperatore e incaricato di trattare con i ribelli, non incontr\u00f2 il favore del principe R\u00e1k\u00f3czi che prefer\u00ec lasciare l'Ungheria alla volta della Polonia il 21 febbraio 1711.\nL'accordo di pace.\nIn assenza di R\u00e1k\u00f3czi, S\u00e1ndor K\u00e1rolyi venne nominato comandante in capo delle forze ungheresi e questi si precipit\u00f2 a negoziare un accordo di pace col conte J\u00e1nos P\u00e1lffy. Sotto tali disposizioni, 12.000 ribelli lasciarono le armi e si allearono con l'imperatore a partire dal 1\u00ba maggio 1711 nei campi appena fuori Moftinu Mare, nel comitato di Szatm\u00e1r.\nLa Pace di Szatm\u00e1r non colp\u00ec particolarmente R\u00e1k\u00f3czi. Gli venne assicurata la clemenza se avesse giurato fedelt\u00e0 all'imperatore, cos\u00ec come la libert\u00e0 di recarsi in Polonia se avesse voluto lasciare il Regno d'Ungheria. Egli non accett\u00f2 per\u00f2 queste condizioni, dubitando dell'onest\u00e0 della corte asburgica, e non riconobbe nemmeno la legalit\u00e0 del trattato di pace dal momento che questo era stato siglato dopo la morte dell'imperatore Giuseppe I, il 17 aprile 1711, fatto che poneva fine all'autorit\u00e0 plenipotenziaria di J\u00e1nos P\u00e1lffy, preferendo dunque l'esilio.\nL'esilio.\nA R\u00e1k\u00f3czi venne offerta la corona polacca per ben due volte, con il sostegno dello zar Pietro I di Russia. Egli ad ogni modo rifiut\u00f2 sempre e rimase in Polonia sino al 1712, ospite dell'aristocrazia locale. Visse per qualche tempo a Danzica sotto lo pseudonimo di \"conte di S\u00e1ros\".\nLasci\u00f2 Danzica il 16 novembre 1712, e da qui si rec\u00f2 in Inghilterra dove la regina Anna di Gran Bretagna, pressata dagli Asburgo, si rifiut\u00f2 di riceverlo. R\u00e1k\u00f3czi attravers\u00f2 quindi la Manica e si rec\u00f2 in Francia, sbarcando a Dieppe il 13 gennaio 1713. Il 27 aprile consegn\u00f2 un memorandum a Luigi XIV ricordandogli il suo passato servizio a favore della Francia e chiedendogli di non dimenticarsi dell'Ungheria nei negoziati di pace per la fine della Guerra di successione spagnola, ma ad ogni modo n\u00e9 il Trattato di Utrecht del 1713 n\u00e9 il Trattato di Rastatt del 1714 fecero una qualche menzione dell'Ungheria o di R\u00e1k\u00f3czi. Nessuno sforzo venne fatto per permettere ai due figli di R\u00e1k\u00f3czi, ancora tenuti sotto sorveglianza a Vienna, di ricongiungersi col loro padre.\nIl principe R\u00e1k\u00f3czi, sebbene non riconosciuto ufficialmente dalla Francia, godeva di notevole favore a corte. Dopo la morte di Luigi XIV il 1 settembre 1715, egli decise di accettare l'invito fattogli dall'Impero ottomano (ancora in guerra con gli Asburgo) a trasferirsi presso la corte di Costantinopoli. Lasci\u00f2 la Francia nel settembre del 1717 con un seguito di 40 persone e sbarc\u00f2 a Gallipoli il 10 ottobre 1717. Ricevuto con tutti gli onori, ma il suo desiderio di creare un esercito separato cristiano per opporsi agli Asburgo non venne preso seriamente in considerazione.\nL'Impero ottomano sigl\u00f2 il Trattato di Passarowitz con l'Austria il 21 luglio 1718 e tra le proposte finali vi fu il categorico rifiuto dei turchi di estradare gli ungheresi ormai esiliati entro i loro confini. Due anni dopo, un inviato austriaco ancora una volta richiese tale fatto, ma il sultano si rifiut\u00f2 di accondiscendere alla richiesta per una questione d'onore. R\u00e1k\u00f3czi e il suo entourage si stabilirono nel villaggio di Tekirda\u011f, relativamente distante dalla capitale ottomana e dove crebbe al suo fianco una vasta colonia ungherese che prolifer\u00f2 sino al Mar di Marmara. Bercs\u00e9nyi, il conte Simon Forg\u00e1ch, il conte Antal Esterh\u00e1zy, il conte Mih\u00e1ly Cs\u00e1ky, Mikl\u00f3s Sibrik, Zsigmond Zay, i due P\u00e1pays e il colonnello \u00c1d\u00e1m J\u00e1vorka furono tra coloro che qui si insediarono, e lo scrittore Kelemen Mikes, disse: \u201cNon ho ragioni particolari per lasciare il mio paese, eccezion fatta che amavo il mio principe.\u201d\nR\u00e1k\u00f3czi visse nel villaggio turco di Tekirda\u011f per 18 anni durante i quali adott\u00f2 uno stile di vita spartano, partecipando quotidianamente alla messa e venendo occasionalmente visitato da suo figlio, Gy\u00f6rgy R\u00e1k\u00f3czi. I tumulti militari in Polonia nel 1733 risvegliarono le sue speranze di poter fare ritorno in Ungheria, ma queste stesse idee vennero disattese. R\u00e1k\u00f3czi aveva 59 anni quando mor\u00ec, l'8 aprile 1735.\nIl testamento di R\u00e1k\u00f3czi, datato al 27 ottobre 1733, lasci\u00f2 qualcosa a ogni membro della sua famiglia oltre che a tutti i suoi esiliati. Lasci\u00f2 nel contempo due lettere separate da inviarsi al sultano ed all'ambasciatore francese a Costantinopoli coi quali gli chiedeva di non dimenticarsi dei suoi compagni d'esilio. I suoi organi interni vennero sepolti nella chiesa greca ortodossa di Tekirda\u011f, mentre il suo cuore venne inviato in Francia. Dopo aver ottenuto il permesso dalle autorit\u00e0 turche, il corpo di R\u00e1k\u00f3czi venne preso dal suo fedele ciambellano Kelemen Mikes e portato a Costantinopoli il 6 luglio 1735 per la sepoltura nella chiesa gesuita di San Benedetto a Galata, secondo le sue volont\u00e0, accanto a sua madre.\nI suoi resti vennero trasferiti il 29 ottobre 1906 nella Cattedrale di Sant'Elisabetta di Ko\u0161ice, nell'attuale Slovacchia, dove venne sepolto accanto a sua madre Jelena e a suo figlio.\nDa una certa storiografia, egli viene inoltre indicato come presunto padre del conte di Saint-Germain.\nRiconoscimenti.\nAncora oggi la figura di Francesco II R\u00e1k\u00f3czi \u00e8 considerata alla pari di un eroe nazionale in Ungheria e il suo ricordo \u00e8 ancora molto vivo nella tradizione popolare.\nMemoriali.\nLa statua equestre di Francesco II R\u00e1k\u00f3czi col famoso motto \"Cum Deo Pro Patria et Libertate\" (\"Con Dio per la Patria e la Libert\u00e0\") incisa sul marmo rosso del basamento venne eretta di fronte al palazzo del parlamento ungherese in Piazza Lajos Kossuth nel 1937, ad opera dello scultore J\u00e1nos P\u00e1sztor. Negli anni 1950, le prime due parole, \"Cum Deo\" (\"Con Dio\"), vennero cancellate per ragioni ideologiche e vennero restaurate nel 1989.\nQuando, dopo il 1945, i monumenti della Piazza degli Eroi vennero ripuliti di tutti i riferimenti agli eroi asburgici, il miglior scultore del periodo, Zsigmond Kisfaludi Strobl, realizz\u00f2 una statua di R\u00e1k\u00f3czi al posto di quella di Leopoldo II. Essa venne eretta nel 1953 assieme a un bassorilievo alla base che illustra l'incontro tra R\u00e1k\u00f3czy e Tam\u00e1s Esze.\nLuoghi e istituzioni.\nQuasi ogni citt\u00e0 ungherese commemora la figura di R\u00e1k\u00f3czi con il nome di una strada o di una piazza a lui intitolata. Vi sono 11 strade riferite a R\u00e1k\u00f3czi e 3 piazze nella sola Budapest inclusa la \"R\u00e1k\u00f3czi \u00fat\", che forma un collegamento tra i distretti VII e VIII. La strada venne cos\u00ec rinominata il 28 ottobre 1906 quando i resti del principe vennero riportati in Ungheria dalla Turchia ed un lungo corteo funerario si svolse lungo questa strada dalla stazione ferroviaria. \"R\u00e1k\u00f3czi t\u00e9r\" (\"piazza R\u00e1k\u00f3czi\"), nel distretto VIII, gli venne dedicata nel 1874.\nA Budapest, un ponte sul Danubio \u00e8 chiamato Ponte R\u00e1k\u00f3czi in suo onore.\nIn Ungheria due paesi portano il nome di R\u00e1k\u00f3czi. R\u00e1k\u00f3czifalva nel comitato di J\u00e1sz-Nagykun-Szolnok venne fondato nel 1883 sui terreni un tempo parti della riserva di caccia del principe R\u00e1k\u00f3czi. La vicina localit\u00e0 di R\u00e1k\u00f3czi\u00fajfalu divenne un villaggio indipendente nel 1950 (prima era parte di R\u00e1k\u00f3czifalva).\nIl villaggio di Zavadka, presso il Passo Vereckij, dove R\u00e1k\u00f3czi giunse in Ungheria all'inizio della rivolta del 1703 e dove scelse di salutare i suoi sostenitori al momento del suo esilio nel 1711 venne rinominato R\u00e1k\u00f3czisz\u00e1ll\u00e1s nel 1889. Il vicino villaggio di Pidpolozzja, dove R\u00e1k\u00f3czi pass\u00f2 una notte nel 1703 venne rinominato in quell'anno Vez\u00e9rsz\u00e1ll\u00e1s. Dopo il 1918 i due villaggi ripresero i loro nomi precedenti.\nLa biblioteca del comitato di Borsod-Aba\u00faj-Zempl\u00e9n a Miskolc (\"II. R\u00e1k\u00f3czi Ferenc Megyei K\u00f6nyvt\u00e1r\") \u00e8 stata dedicata alla sua figura.\nLa casa dove visse per diciotto anni a Tekirda\u011f \u00e8 oggi un museo aperto ai visitatori. A Ko\u0161ice la casa di Tekirda\u011f \u00e8 stata ricostruita ed \u00e8 oggi visitabile come parte del Museo della Slovacchia orientale: lo stesso museo per un certo periodo dopo il 1906 fu intitolato a R\u00e1k\u00f3czi.\nBanconote.\nIl ritratto di R\u00e1k\u00f3czi si pu\u00f2 trovare ancora oggi sulle banconote ungheresi. Prima di essere ritirate dalla circolazione, era presente sulla banconota da 50 fiorini e ora compare su quella da 500.\nLa marcia di R\u00e1k\u00f3czi.\nUna marcia patriottica molto nota tra XVIII e XIX secolo in Ungheria (compositore sconosciuto) fu la Marcia di R\u00e1k\u00f3czi. La leggenda vuole che fosse la preferita del principe, anche se essa venne composta solo negli anni '30 del Settecento e pertanto \u00e8 probabile che questo fatto sia ascrivibile solo alla leggenda. Hector Berlioz orchestr\u00f2 il pezzo ed esso venne usato anche da Franz Liszt come base per la sua rapsodia ungherese n. 15. La marcia di R\u00e1k\u00f3czy rimane un pezzo popolare per le parate militari e le celebrazioni di stato in Ungheria."}
{"id": "1665508", "revid": "3082", "url": "https://it.wikipedia.org/wiki?curid=1665508", "title": "Ferenc II R\u00e1k\u00f3czi", "text": ""}
{"id": "1665511", "revid": "5680", "url": "https://it.wikipedia.org/wiki?curid=1665511", "title": "Divisione con resto", "text": ""}
