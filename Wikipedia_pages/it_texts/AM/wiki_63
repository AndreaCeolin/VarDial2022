{"id": "1714348", "revid": "666668", "url": "https://it.wikipedia.org/wiki?curid=1714348", "title": "Lacca", "text": "La lacca, in senso generale, \u00e8 una vernice trasparente o colorata, che si asciuga per evaporazione di solventi e spesso anche con un processo di indurimento che produce una finitura dura, durevole, che pu\u00f2 assumere qualsiasi livello di brillantezza dall'ultra-opaco all'estremamente lucido e che pu\u00f2 essere ulteriormente lucidata a seconda delle esigenze. Il termine lacca viene dal sanscrito \"lak\u1e63a\" che significa \"centomila\", a indicare il numero di insetti dai quali \u00e8 secreto questo elemento.\nNel linguaggio corrente, il termine lacca viene spesso utilizzato come sinonimo di gommalacca. In realt\u00e0, malgrado le somiglianze dei nomi, si tratta di due materiali diversi, che non sono neanche collegati tra loro. La gommalacca \u00e8 una resina ricavata dagli insetti secreta dalla cimice della lacca (\"Kerria lacca\"), che vive in India e nell'Asia sud-orientale. Il solvente della gommalacca \u00e8 l'alcol. La lacca si basa invece su nitrato di cellulosa (nitrocellulosa) con aggiunta di resine per renderla meno fragile, e la nitrocellulosa a sua volta si ricava dalla polpa del legno o dai cascami di cotone (nitro-fiocco). Il solvente della lacca \u00e8 il diluente per lacca.\nAnche se tanto la lacca quanto la gommalacca sono finiture di tipo tradizionale, la lacca dura pi\u00f9 a lungo della gommalacca.\nLacche a base di urushiol.\nLe pi\u00f9 antiche lacche conosciute furono fatte in Cina o in Giappone, la prima scoperta risalendo al 7000 a.C. Queste lacche, fatte con la resina dell'albero \"Rhus verniciflua\" o \"Toxicodendron vernicifluum\", producono finiture molto rigide, durevoli, che sono sia belle che molto resistenti ai danneggiamenti da acqua, acidi, alcali o abrasione. Tuttavia, non resistono bene alla luce ultravioletta. L'ingrediente attivo della resina \u00e8 l'urushiol (o urusciolo), una miscela di vari fenoli sospesi in acqua, pi\u00f9 alcune proteine.\nLe lacche a base di urushiol differiscono dalla maggior parte delle altre lacche in quanto sono ad asciugatura rapida, a base di acqua e si solidificano per ossidazione e polimerizzazione, piuttosto che solo per evaporazione. Affinch\u00e9 si solidifichi adeguatamente, la lacca richiede umidit\u00e0 e temperatura calda. I fenoli si ossidano e polimerizzano sotto l'azione dell'enzima laccasi, producendo un substrato che, dopo adeguata evaporazione del suo contenuto acqueo, risulta duro e abbastanza resistente alla sollecitazione meccanica. L'arte della lacca divenne altamente sviluppata in India e in Asia, dando origine alla produzione di molti pezzi finemente decorati. Il processo di laccatura (cio\u00e8 di applicazione della lacca) in India \u00e8 diverso dalla Cina e dal Giappone. Vi sono due tipi di lacca: una si ottiene dall'albero del Rhus e l'altro da un insetto. In India si usava un tempo la lacca ricavata dall'insetto, dal quale veniva dapprima estratta una tintura rossa, poi ci\u00f2 che rimaneva dell'insetto era un grasso che veniva utilizzato per laccare oggetti. La lacca dell'insetto fu introdotta in India dalla Persia (Iran). La resina fresca ricavata dagli alberi di Rhus causa una dermatite da contatto indotta dall'urishiol ed occorre grande attenzione nel suo utilizzo. I Cinesi trattavano la reazione allergica con alcuni molluschi.\nLa teoria contemporanea sostiene che, dalla Cina, la conoscenza della tecnologia della lacca fu introdotta in Corea, e da l\u00e0 in Giappone. Si ritiene che anche il Giappone utilizzasse la lacca dai tempi antichi, ma il processo sistematico di applicazione fu sviluppato dai Cinesi. Con la scoperta di lacche in Giappone risalenti al periodo J\u014dmon, teorie contrastanti affermano che la tecnologia potrebbe essere stata sviluppata in Giappone in modo indipendente. Lo scambio di oggetti laccati viaggiava lungo varie rotte fino in Medio Oriente. Le applicazioni della lacca in Cina includevano bare, piatti, strumenti musicali e mobili. Per produrre le tradizionali lacche rosse della Cina viene usata la lacca mescolata con il cinabro polverizzato.\nGli alberi devono avere almeno 10 anni prima di essere intagliati per spillare la resina. Quest'ultima si solidifica mediante un processo chiamato \"idropolimerizzazione\", assorbendo ossigeno per solidificarsi; collocarla in un ambiente umido (chiamato \"furo\" o \"muro\" in giapponese, ossia \"bagno\" o \"stanza\") permette di assorbire pi\u00f9 ossigeno dall'evaporazione dell'acqua.\nGli alberi che producono lacca in Thailandia, Vietnam, Burma e Taiwan, chiamati Thitsi, sono leggermente diversi; non contengono urushiol, ma sostanze simili dette \"laccol\" (o \"laccolo\") o \"thitsiol\". Il risultato finale \u00e8 simile ma pi\u00f9 morbido della lacca cinese o giapponese. Diversamente dalla resina della \"Rhus verniciflua\" cinese e giapponese, la lacca burmese non causa reazioni allergiche; si solidifica pi\u00f9 lentamente, ed \u00e8 dipinta dalle mani degli artigiani senza usare spazzole.\nLa lacca rossa pu\u00f2 essere \"colorata\" con aggiunta di piccole quantit\u00e0 di ossidi di ferro, ottenendo il rosso o il nero a seconda dell'ossido prescelto. Vi sono alcune prove, sulla base di scavi archeologici fatti in Cina, che il suo utilizzo sia perfino pi\u00f9 antico di 8.000 anni. In seguito, per ottenere i colori furono aggiunti pigmenti. La lacca si usa non solo come finitura, ma mescolata con argille cotte e crude applicate a uno stampo con strati di tela di canapa, pu\u00f2 produrre oggetti senza bisogno di un altro nucleo come il legno. Il processo in Giappone si chiama \"kanshitsu\". Tecniche decorative avanzate che utilizzavano materiali aggiuntivi come polveri e scaglie d'oro e d'argento (makie), furono perfezionate ad altissimi livelli in Giappone anche dopo essere state introdotte dalla Cina. Nella laccatura dello strumento musicale cinese, il guqin, la lacca \u00e8 mescolata con polvere di corno (o polvere di ceramica) per conferirle maggior forza in modo che possa resistere al tocco delle dita.\nCi sono pi\u00f9 di quattro forme di urushiol, indicate nel modo seguente:\nR = (CH2)14CH3 oR = (CH2)7CH=CH(CH2)5CH3 oR = (CH2)7CH=CHCH2CH=CH(CH2)2CH3 oR = (CH2)7CH=CHCH2CH=CHCH=CHCH3 oR = (CH2)7CH=CHCH2CH=CHCH2CH=CH2 e altri.\nLacche nitrocellulose.\nLacche basate su solventi ad asciugatura rapida che contengono nitrocellulosa, una resina ottenuta dalla nitrazione del cotone e da altri materiali cellulosi, furono sviluppate nei primi anni 1920, ed utilizzate estesamente nell'industria automobilistica per 30 anni. Anteriormente alla loro introduzione, le finiture per gli autoveicoli prodotti in massa erano limitate nel colore, essendo la vernice \"Nero Giappone\" (\"Japan Black\") quella che asciugava pi\u00f9 velocemente e perci\u00f2 la pi\u00f9 popolare. L'automobile con il marchio \"Oakland automobile\" della General Motors fu la prima (1923) ad introdurre una delle nuove lacche nitrocellulose ad asciugatura rapida, un azzurro chiaro, prodotto dalla DuPont sotto il suo marchio commerciale Duco.\nQueste lacche si usano anche su prodotti di legno, principalmente mobili, e su strumenti musicali ed altri oggetti. La nitrocellulosa e le altre resine e plastificanti si dissolvono nel solvente, ed ogni strato di lacca dissolve a sua volta una parte dello strato precedente. Queste lacche segnarono un enorme miglioramento rispetto alle precedenti finiture per automobili e mobili, sia per la facilit\u00e0 di applicazione, che per la capacit\u00e0 di trattenere il colore. Il metodo preferito di applicazione delle lacche ad asciugatura rapida \u00e8 mediante spruzzatura, e lo sviluppo delle lacche nitrocellulose condusse al primo uso estensivo di pistole a spruzzo. Le lacche nitrocellulose producono una finitura durevole, molto dura ma flessibile, che pu\u00f2 essere lucidata fino ad ottenere un elevato grado di brillantezza. Gli inconvenienti di queste lacche includono la natura rischiosa del solvente, che \u00e8 infiammabile, volatile e tossico, e i rischi di maneggio della nitrocellulosa nel processo di fabbricazione delle lacche stesse. Il tenore di nitrocellulosa solubile della lacca \u00e8 strettamente collegato alla forma pi\u00f9 altamente nitrata che si usa per fabbricare esplosivi.\nLacche acriliche.\nLe lacche che utilizzano resina acrilica, un polimero sintetico, furono sviluppate negli anni 1950. La resina acrilica \u00e8 incolore, trasparente e termoplastica, ottenuta dalla polimerizzazione di derivati dall'acido acrilico. L'acrilico si usa anche negli smalti, che hanno il vantaggio di non dover essere lucidati per ottenere la brillantezza. Gli smalti, tuttavia, sono lenti ad asciugarsi. Il vantaggio delle lacche acriliche, che fu a suo tempo riconosciuto dalla General Motors, \u00e8 un tempo di asciugatura eccezionalmente veloce. L'uso delle lacche nelle finiture automobilistiche si interruppe quando furono sviluppati rivestimenti in poliuretano a due componenti, pi\u00f9 forti, pi\u00f9 durevoli e resistenti agli agenti chimici ed atmosferici. Il sistema di solito \u00e8 composto da un primo strato, uno strato di colore ed uno strato finale trasparente, comunemente noti come finiture a strati trasparente. Si usa ampiamente per la finitura dei mobili.\nLacche a base di acqua.\nA causa dei rischi per la salute e delle preoccupazioni ambientali legate all'uso di lacche a base di solventi, si \u00e8 dedicato molto lavoro allo sviluppo di lacche a base di acqua. Tali lacche sono notevolmente meno tossiche e pi\u00f9 rispettose dell'ambiente e, in molti casi, producono risultati accettabili. Sempre pi\u00f9 spesso, dunque, le lacche colorate a base di acqua stanno rimpiazzando quelle trasparenti e colorate a base di solventi nelle applicazioni per gli interni ed il sottocofano delle automobili ed in altri impieghi industriali simili. Le lacche a base di acqua trovano ampio uso anche nella finitura dei mobili.\nLacca contraffatta e \"d\u00e9coupage\".\nQuando gli oggetti laccati asiatici ed indiani divennero popolari in Inghilterra, Francia, Paesi Bassi e Spagna nel XVII secolo, gli europei crearono imitazioni che utilizzavano una tecnica di laccatura diversa, inventata tra i primi dai mobilieri veneziani. La tecnica europea (che fu chiamata in Inghilterra \"japanning\" e in Italia \"lacca contraffatta\"), si usa sui mobili e su altri oggetti e si serve di vernici che hanno una base resinosa simile alla gommalacca. Essa comporta l'applicazione di parecchi strati di vernice, ciascuno dei quali viene asciugato con il calore e lucidato. Nel XVIII secolo questo tipo di laccatura acquis\u00ec grande popolarit\u00e0: in Inghilterra, ad esempio, furono famosi i lavori di Mary Delany. Nel XIX e XX secolo questa tecnica evolse poi nella forma artigianale del \"d\u00e9coupage\".\nLa scrittrice inglese George Eliot menziona una \"scatola di lacca\" nel suo romanzo \"Silas Marner\".\nColore a lacca.\nNella storia delle belle arti, esiste la definizione di \"colore a lacca\" per intendere una sostanza colorante, con vari gradi di permanenza alla luce (a seconda del tipo di sostanza colorante che viene trasformato in lacca) e che \u00e8 derivato da una \"tintura\" ottenuta da sostanze vegetali (erbe tintorie) il cui colore viene estratto mediante bollitura in acqua. Nella tintura cos\u00ec ottenuta viene disciolta fino a saturare una sostanza inerte che serve da supporto per il pigmento (in genere si usa l'allume di rocca) che si fa precipitare mediante l'aggiunta a goccia a goccia di una sostanza fortemente alcalina (anticamente si usava la liscivia ottenuta dalla cenere di quercia). Cos\u00ec nell'acqua calda, appena si raggiungeva il gradiente stechiometrico opportuno, si formava un precipitato formato da particelle di allume ricoperte dalla tintura vegetale. Si decantava dal liquido, si faceva essiccare e si otteneva cos\u00ec un pigmento che poteva essere mescolato con il legante pittorico opportuno. Il colore ottenuto \u00e8 brillante e trasparente. Ad es: Lacca di garanza (alizarina ottenuta dalla radice di \"Rubia tinctorum\"), Giallo Indiano (sostanza colorante complessa ottenuta dall'urina di mucche alimentate con foglie di mango), Indaco (ottenuto dai rami di \"Indigofera tinctoria\"), ecc. Il nome lacca \u00e8 stato dato perch\u00e9 con la L. di garanza o con la lacca di corteccia di Campeche (\"Hematoxylon campechianus\") si potevano tingere i mobili contraffacendo cos\u00ec le opere in lacca cinese."}
{"id": "1714350", "revid": "1573940", "url": "https://it.wikipedia.org/wiki?curid=1714350", "title": "Chiesa di San Pietro all'Orto", "text": "La ex-chiesa di San Pietro all'Orto \u00e8 un edificio situato a Massa Marittima.\nStoria e descrizione.\nLa chiesa, edificata nel 1197 dal vescovo Giovanni IV, massetano, \u00e8 costruita con bozze di travertino squadrate, con un'unica navata sormontata da un tetto a capriate. Stilisticamente possiamo definirla come esempio architettonico di transizione tra romanico e gotico. \u00c8 compiuta entro il 1273, e nella prima met\u00e0 del XIII secolo, fino alla costruzione del Duomo, viene utilizzata come cattedrale. In seguito diventa propriet\u00e0 del Comune che la dona, il 20 febbraio del 1272 all'Ordine degli Agostiniani a condizione che, entro cinque anni, ci costruiscano un convento per i religiosi dell'Ordine. Affrescata nei primi anni del Trecento, di questo ciclo non ci rimangono che due frammenti, stilisticamente appartenenti alla scuola senese.\nNel 1312 in seguito all'edificazione nelle vicinanze della chiesa di Sant'Agostino, la parrocchia di San Pietro all'Orto si sposta nella nuova chiesa. L'edificio viene quindi ceduto alla Compagnia della Madonna del Poggio. Sappiamo che il Comune continua a restaurarlo fino al 1541. Con la liquidazione dell'asse ecclesiastico, nel 1866 la Chiesa di San Pietro all'Orto diventa definitivamente propriet\u00e0 comunale.\nSi ritiene che la nota \"Maest\u00e0 di Ambrogio Lorenzetti\", conservata dal 2005 nel Museo di arte sacra allestito nelle sale del convento annesso alla chiesa, provenga originariamente proprio da questa chiesa, prima di transitare per qualche periodo nella vicina chiesa di Sant'Agostino."}
{"id": "1714355", "revid": "104265", "url": "https://it.wikipedia.org/wiki?curid=1714355", "title": "Giovanni Battista Borelli", "text": "Fu deputato del Regno di Sardegna, poi deputato del Regno d'Italia. Fu in seguito nominato senatore del regno d'Italia nella XIII legislatura.\n\u00c8 stato chirurgo primario dell'Ospedale Mauriziano di Torino, ed ha lasciato diversi scritti."}
{"id": "1714356", "revid": "2519", "url": "https://it.wikipedia.org/wiki?curid=1714356", "title": "Skare", "text": "Skare (o Skarde) \u00e8 un villaggio nella municipalit\u00e0 di Ullensvang in Norvegia con una popolazione di 328 abitanti .\n\"Skare\" \u00e8 una delle tante parole in norvegese che indicano la neve. In particolare quella che caratterizzata dalla superficie ghiacciata a formare una crosta."}
{"id": "1714358", "revid": "773636", "url": "https://it.wikipedia.org/wiki?curid=1714358", "title": "Chiesa di San Rocco (Massa Marittima)", "text": "La ex chiesa di San Rocco era un edificio sacro situato a Massa Marittima.\nLa piccola chiesa conserva le forme quattrocentesche (nel 1487 \u00e8 documentata in via di costruzione), con semplice struttura quadrangolare e facciata a capanna con portale e finestra a oculo. Presenta anche un campaniletto a vela. \u00c8 stata restaurata negli anni settanta dopo un lungo periodo d'abbandono; nel Settecento era stata addirittura ridotta a stalla.\nOggi l'edificio \u00e8 adibito a sede del Terziere di Borgo, una delle parti della citt\u00e0 impegnate nella gara del \"Balestro del Girifalco\"."}
{"id": "1714360", "revid": "1776051", "url": "https://it.wikipedia.org/wiki?curid=1714360", "title": "Giuseppe Calcagno", "text": "Fu senatore del Regno d'Italia nella XIV legislatura."}
{"id": "1714364", "revid": "666668", "url": "https://it.wikipedia.org/wiki?curid=1714364", "title": "European Champions Tournament 1995-1996", "text": "Il decimo European Champions Tournament fu giocato dal 29 aprile al 3 maggio 1996 a Roma, presso il Palazzetto dello Sport. Vi parteciparono sei formazioni rappresentanti Russia, Croazia, Spagna, Italia, Belgio e Ungheria.\nLa manifestazione continentale vide il secondo trionfo nella storia del calcio a 5 italiano: furono i capitolini della a eliminare nel girone i belgi del Saint Truiden e gli ungheresi del Lorinc, approdando in finale contro gli spagnoli del battuti poi per 5-4. Nella finale per il terzo e quarto posto furono i campioni uscenti della a battere nettamente i belgi del St. Truiden per 11-0."}
{"id": "1714365", "revid": "1573940", "url": "https://it.wikipedia.org/wiki?curid=1714365", "title": "Synchiropus", "text": "Il genere Synchiropus comprende 37 specie di piccoli pesci d'acqua salata, appartenenti alla famiglia Callionymidae."}
{"id": "1714367", "revid": "363629", "url": "https://it.wikipedia.org/wiki?curid=1714367", "title": "Lucy Hannah", "text": "A seguito della sua validazione fu ritenuta per lungo tempo una delle persone pi\u00f9 anziane della storia umana, ma dal dicembre 2020 il suo caso non \u00e8 pi\u00f9 confermato.\nBiografia.\nLucy Hannah afferm\u00f2 di essere nata in Alabama il 16 luglio 1875; tuttavia secondo diversi documenti venne alla luce tra il 1894 ed il 1895. Al momento della sua morte, alla presunta et\u00e0 di 117 anni, era considerata la seconda persona vivente pi\u00f9 anziana dietro a Jeanne Calment (la francese era pi\u00f9 vecchia di cinque mesi rispetto alla statunitense, essendo nata a febbraio) ed era la persona pi\u00f9 anziana vivente ad non aver mai detenuto il record di persona vivente pi\u00f9 anziana. Muore in Michigan il 21 marzo 1993. Rimasta anonima praticamente fino alla morte, le notizie e i documenti su Hannah scarseggiano talmente tanto che su internet non sono presenti sue foto.\nAnomalie sull'et\u00e0.\nLucy Hannah affermava di avere un anno in pi\u00f9 (quindi di essere nata nel 1874), ma indagini condotte dallo studio Kestenbaum dell'amministrazione della sicurezza sociale nel 2003 smentirono la circostanza e accettarono un'et\u00e0 alla morte di 117 anni e 248 giorni.\nTuttavia ulteriori ricerche indipendenti, svolte anni dopo la sua morte hanno avanzato l'ipotesi che Lucy Hannah fosse nata in realt\u00e0 il 12 agosto 1895 e morta a 97 anni, ritenendo il caso da screditare."}
{"id": "1714368", "revid": "287204", "url": "https://it.wikipedia.org/wiki?curid=1714368", "title": "Chiesa di Sant'Agostino (Massa Marittima)", "text": "La chiesa di Sant'Agostino \u00e8 un edificio sacro situato a Massa Marittima.\nStoria e descrizione.\nFu costruita a partire dal 1299 dal vescovo Orlando Ugurgieri e terminata intorno al 1350 con la costruzione della splendida abside, su disegno di Domenico d'Agostino.\nLa semplice austerit\u00e0 della facciata, dove l'unica nota decorativa \u00e8 data dalla strombatura del portale, contrasta con lo spazio dato alla decorazione nell'abside pentagonale, coronata da archetti pensili e aperta da grandi finestroni gotici.\nSulla sinistra si sviluppano il chiostro (1410) e il campanile (1527).\nL'interno presenta una vasta navata con archi acuti trasversali a sostegno della copertura lignea e termina con tre cappelle coronate con archi a sesto acuto.\nAll'interno sono conservate varie iopere d'arte degne di nota, tra cui un\"Annunciazione\" dell'Empoli (1640), una \"Madonna con Bambino e santi\" e una \"Visitazione\" di Rutilio Manetti (1639), una \"Fuga in Egitto\" di Lorenzo Lippi.\nIn questa chiesa ha soggiornato a lungo la splendida \"Maest\u00e0 di Ambrogio Lorenzetti\", conservata dal 2005 nel vicino Museo di Arte Sacra, anche se oggi si ritiene che la tavola fu realizzata originariamente per la vicina e pi\u00f9 piccola chiesa di San Pietro all'Orto. La tavola, di cui si erano perse le tracce per secoli, fu rinvenuta nel 1867 nella soffitta della chiesa in pessimo stato di conservazione (addirittura divisa barbaramente in 5 pezzi)."}
{"id": "1714370", "revid": "126257", "url": "https://it.wikipedia.org/wiki?curid=1714370", "title": "Costellazione circumpolare", "text": ""}
{"id": "1714372", "revid": "47767", "url": "https://it.wikipedia.org/wiki?curid=1714372", "title": "Chiesa di San Michele (Massa Marittima)", "text": "La chiesa di San Michele \u00e8 un edificio di culto sconsacrato situato a Massa Marittima.\nStoria e descrizione.\nFu costruita nel 1835 al posto della demolita chiesa di San Lorenzo, e presenta la facciata, di forme neorinascimentali, in blocchi squadrati di travertino.\nL'edificio dal 1856 fu sede della Confraternita della Misericordia. Nel 1955 sub\u00ec una ristrutturazione e una trasformazione interna a due piani: in uno di essi vennero sistemati la Biblioteca Gaetano Badii e l'Archivio comunale, nell'altro resta la sede della Misericordia. Nel 2008 la biblioteca viene trasferita nel Convento delle Clarisse."}
{"id": "1714373", "revid": "12405", "url": "https://it.wikipedia.org/wiki?curid=1714373", "title": "Trans-Aral Railway", "text": ""}
{"id": "1714378", "revid": "729019", "url": "https://it.wikipedia.org/wiki?curid=1714378", "title": "Police nationale", "text": "La Police Nationale o Polizia nazionale francese, ex S\u00fbret\u00e9 Nationale \u00e8 una forza di polizia francese con competenza su territorio statale, con giurisdizione primaria nelle citt\u00e0 e nei grandi paesi.\n\u00c8 posta sotto la giurisdizione del \"Minist\u00e8re de l'Int\u00e9rieur de l'Outre-mer et des Collectivit\u00e9s Territoriales\" e ha circa 150.000 poliziotti inquadrati come \"fonctionnaires de l'\u00c9tat\".\nGradi.\nLa Police nationale \u00e8 divisa in tre corpi, nella terminologia del Servizio civile francese, in ordine di anzianit\u00e0 crescente:\nIl \"Corps de Ma\u00eetrise et d'Application\" (Corpo di Autorit\u00e0 ed Esecuzione) corrisponde approssimativamente al rango di truppa e di sottufficiali in una forza militare, o di poliziotti e sergenti in una forza di polizia civile in stile britannico.\nIl \"Corps de Commandement et d'Encadrement\" (Corpo di Comando e Gestione) corrisponde approssimativamente al rango inferiore commissionato di una forza militare, o per gradi di ispettore in una forza di polizia civile di tipo britannico. Questi ranghi sono stati precedentemente conosciuti come inspecteurs, detective o funzionari de la paix, se in uniforme, anche se gli ufficiali de la Compagnie r\u00e9publicaine de s\u00e9curit\u00e9 corrispondono sempre ai ranghi attuali.\nIl \"Corps de Conception et de Direction\" (Corpo di Ideazione e Direzione) corrisponde approssimativamente al rango pi\u00f9 elevato commissionato di una forza militare, o per gradi di sovrintendente e direttori in una forza di polizia civile in stile britannico.\nTutte le insegne possono essere indossate sia sulle spalle o sul petto. In quest'ultimo essi sono di forma quadrata.\nPrima del 1995 vi erano solo due corpi civili (\"Inspecteurs\" e \"Enqu\u00eateurs\") in cui in seguito gli ufficiali in borghese hanno avuto la formazione e l'autorit\u00e0 per condurre indagini. Il pi\u00f9 vicino equivalente anglo-statunitense \u00e8 il detective.\nEquipaggiamento.\nArmi.\nNel 1935, la polizia francese ha usato una variet\u00e0 di armi corte, sia rivoltelle, sia pistole semi-automatiche, che comprendevano il MAS 1873, il Mas 1892, la FN M1900, Ruby pistols e una variet\u00e0 di armi .\nCon effetto immediato durante la seconda guerra mondiale, sono state utilizzate una variet\u00e0 di armi corte militari, armi spesso catturate, fornite dall'esercito, di produzione francese o armi tedesche come la Mauser HSc o la Walther P38 per le armi corte e il Mauser Karabiner 98k per le armi lunghe.\nNel 1951, la standardizzazione \u00e8 stata effettuata sulla pistola RR 51 a 7,65 millimetri, sul MAS-38 e sul MAT-49 per pistole mitragliatrici. Dal 1953, nel contesto di esaltare la violenza della guerra di Algeria, l'unit\u00e0 CRS ha usufruito di queste dotazioni MAC Mle 1950.\nA partire dai primi anni sessanta, sono state introdotte rivoltelle a largo calibro, che si conclusero con l'introduzione del Manurhin MR 73 e il Ruger SP-101. Negli anni ottanta, \u00e8 stato avviato un processo di standardizzazione per il revolver. Anche Il 1970 ha visto l'introduzione di fucili d'assalto SIG SG 543 per respingere la criminalit\u00e0 organizzata pesantemente armata e del terrorismo.\nNel 2000, la polizia ha iniziato il passaggio a pistole semi-automatiche e alla cartuccia 9mm Parabellum. Da alcuni anni, l'arma da fianco standard nella polizia nazionale francese e la Gendarmerie nationale \u00e8 stata la FAMAS G1. Nel 2003 entrambe le agenzie per circa 250.000 SIG Sauer SIG Pro SP 2022, una variante su misura del SIG Pro, la sostituzione del FAMAS-G1 e diverse altre pistole in servizio. Le armi rimarranno in servizio fino all'anno 2022, da cui il prende il nome l'arma.\nAuto.\nMentre la stragrande maggiorit\u00e0 di veicoli sono serigrafati con marchio francese (principalmente Renault, Citro\u00ebn e Peugeot), alcuni veicoli sono forniti da Ford e Opel. Agenti in borghese o rami specializzati utilizzano veicoli da una variet\u00e0 di costruttori."}
{"id": "1714380", "revid": "1798848", "url": "https://it.wikipedia.org/wiki?curid=1714380", "title": "Mar\u00eda Capovilla", "text": "\u00c8 stata l'ultima persona in vita fra i nati documentati negli anni 80 del XIX secolo, \u00e8 la dodicesima persona pi\u00f9 longeva della storia, ed \u00e8 inoltre dietro a Francisca Celsa dos Santos per soli due giorni la seconda persona pi\u00f9 longeva di sempre di tutta l'America Meridionale.\nBiografia.\nMar\u00eda Esther Heredia Lecaro nacque il 14 settembre 1889 da un'agiata famiglia ecuadoriana: il padre, di origine spagnola, era un colonnello dell'esercito nazionale. Terza di cinque figli, durante l'infanzia soffr\u00ec di una certa fragilit\u00e0 fisica; venne dunque portata a risiedere in una fattoria della zia, nei pressi della sua Guayaquil, dove consum\u00f2 giornalmente sia latte caprino che d'asina. Inizi\u00f2 ad andare a scuola a 11 anni, quando il primo istituto fu inaugurato.\nIn giovent\u00f9 coltiv\u00f2 le arti, la musica, la pittura, il ricamo e la danza, amando particolarmente il valzer. Da adulta consumava sempre tre pasti, senza mai fumo e alcolici forti: rivendic\u00f2 infatti di bere \u00ab\"solo un piccolo bicchiere di vino a pranzo e niente di pi\u00f9\"\u00bb. \nNel 1917, a 27 anni, spos\u00f2 un uomo italiano di etnia veneta, nato a Pola, in Istria, nell'allora Impero Austro-Ungarico, Antonio Capovilla. Questi, venuto alla luce nel 1864, dopo un periodo nell'esercito cileno come ufficiale e ingegnere, si era trasferito in Ecuador, dove, sempre nell'ambito militare, aveva ricoperto importanti ruoli nella flotta, in qualit\u00e0 di esperto di mine navali e siluri. \nAntonio mor\u00ec nel 1949 ad 85 anni. Dal matrimonio nacquero cinque figli: il primo, nato nel 1918, mor\u00ec a 2 anni nel 1920; Emma, la figlia maggiore, venne alla luce nell'anno della morte del fratello, trapass\u00f2 nel 1999 a 79. I tre figli minori erano invece tutti vivi negli anni di fama internazionale della donna: Hilda, nata nel 1924, Irma, nata nel 1926, e Annibal, nato nel 1928. Negli ultimi vent'anni della sua vita visse presso la casa della figlia pi\u00f9 anziana vivente, Hilda.\nA 103 anni soffr\u00ec di un grave disturbo gastrico che la costrinse a letto e la indebol\u00ec al punto che un sacerdote le somministr\u00f2 l'estrema unzione. Tuttavia si riprese, e per quanto indebolita, godette sempre di ottima salute. Infatti sino ai 111 anni fu in grado di camminare senza l'ausilio di un qualsiasi tipo di strumento. Pi\u00f9 tardi necessit\u00f2 di un deambulatore. Sino a 114 era ancora in grado di uscire di casa; conservava la maggioranza delle sue abitudini di vita, tra le quali svegliarsi abbastanza tardi la mattina, consumare regolarmente tutti i pasti, riposare nel primo pomeriggio e andare a letto presto. Per quanto riguarda le sue abitudini alimentari, faceva colazione con caff\u00e8 e latte caldo, accompagnati da pane con marmellata o formaggio. Per pranzo gradiva particolarmente lenticchie e pollo, mentre nel pomeriggio consumava cibi dolci, come gelato o torte. \nNegli ultimi due anni di vita la sua salute inizi\u00f2 a declinare pi\u00f9 vistosamente: smise di uscire di casa, la sua memoria si indebol\u00ec e ebbe maggiori difficolt\u00e0 a camminare. Tuttavia continuava a leggere il giornale con qualche difficolt\u00e0 ma senza occhiali. A 116 anni venne ricoverata per un disturbo allo stomaco, per quanto riusc\u00ec a guarire, la malattia la indebol\u00ec e questo le fece perdere la capacit\u00e0 di camminare autonomamente (anche se con deambulatore); d'allora in avanti avrebbe necessitato dell'aiuto di due persone. Poco pi\u00f9 tardi, dopo la verifica dei documenti spediti dalla famiglia al \"Guinness dei Primati\", il 9 dicembre 2005, Mar\u00eda Capovilla venne \"inconoronata\" come \"Decana dell'umanit\u00e0\", sottraendo il titolo alla statunitense Elizabeth Bolden e annullando il riconoscimento dato all'olandese Hendrikje van Andel-Schipper (b.29 giugno 1890-m.30 agosto 2005); venne dunque indicata come Decana retroattivamente dalla morte della portoricana Ramona Trinidad Iglesias-Jordan, deceduta il 29 maggio 2004. \nA partire dal 2006 la sua salute sub\u00ec un ulteriore calo: con forti difficolt\u00e0 d'udito, continu\u00f2 a leggere giornali e a guardare la televisione, comunicando a stento con i familiari, e solo con l'ausilio di apparecchi esterni. \u00c8 stato inoltre indicato avesse difficolt\u00e0 a rimanere in stazione eretta sulla sua poltrona, senza per\u00f2 rinunciare al suo ventaglio. Estremamente religiosa, continu\u00f2 a pregare molto frequentemente, durante la mattina e la notte.\nMorte.\nIl 25 agosto 2006, nonostante fosse \u00abin forma\u00bb, Mar\u00eda Capovilla contrasse una polmonite, che la costrinse ad un'ospedalizzazione immediata. La donna, debilitata dalla malattia, mor\u00ec il 27 agosto, due giorni dopo il ricovero. Il suo decesso venne definito come inaspettato dai familiari, certi che sarebbe giunta al suo 117\u00ba compleanno, che sarebbe stato celebrato solo 18 giorni dopo la sua scomparsa. Le sopravvissero tre dei cinque figli, 12 nipoti, 20 bisnipoti e 2 tris-nipoti, il pi\u00f9 giovane dei quali nato nel febbraio 2003."}
{"id": "1714382", "revid": "54354", "url": "https://it.wikipedia.org/wiki?curid=1714382", "title": "Polizia nazionale francese", "text": ""}
{"id": "1714383", "revid": "54354", "url": "https://it.wikipedia.org/wiki?curid=1714383", "title": "Police Nationale", "text": ""}
{"id": "1714386", "revid": "599013", "url": "https://it.wikipedia.org/wiki?curid=1714386", "title": "C\u00e9sar Mart\u00edn", "text": "Carriera.\nClub.\nDebutt\u00f2 con il Real Oviedo nella Primera Divisi\u00f3n a 19 anni il 9 aprile 1995 contro il Real Valladolid. Nel 1999 pass\u00f2 al pi\u00f9 blasonato Deportivo de La Coru\u00f1a per circa 7 milioni di euro. Con il Deportivo gioc\u00f2 fino al 2006 come difensore centrale o terzino prima di passare nello stesso anno al Levante.\nDopo aver giocato anche con il Bolton in Premier League, dal 2007 milita in Segunda Divisi\u00f3n con la maglia dell'H\u00e9rcules.\nNazionale.\nDopo aver giocato con le Nazionali Under-19 e Under-21, C\u00e9sar debutt\u00f2 con la Nazionale maggiore il 18 agosto 1999 contro la a Varsavia.\nFece parte della rosa che affront\u00f2 il , senza tuttavia mai entrare in campo nella manifestazione."}
{"id": "1714388", "revid": "2130303", "url": "https://it.wikipedia.org/wiki?curid=1714388", "title": "Pieve di Santa Maria Assunta (Prata)", "text": "La pieve di Santa Maria Assunta \u00e8 un edificio sacro situato a Prata, nel comune di Massa Marittima.\nStoria.\nSe ne hanno notizie fino dall'XI secolo, ma sicuramente della chiesa attuale parla una visita pastorale del vescovo di Volterra, eseguita nel 1794. Essa era sotto il patronato dello Spedale di Santa Maria della Scala di Siena.\nLa chiesa \u00e8 stata oggetto dal 1997 al 1999 di un restauro generale ad opera dell'architetto Antonio Cappelli di Grosseto.\nDescrizione.\nLa chiesa domina con la sua mole, e in particolare con il campanile, l'intero paese dalla sua zona pi\u00f9 alta. Sul portale della facciata, che ha forma a capanna ed \u00e8 interamente intonacata, si scorge lo stemma dell'ospedale di Santa Maria della Scala.\nL'interno \u00e8 ad aula unica, con copertura a vista e con la zona presbiterale rialzata. Gli altari laterali, settecenteschi, in legno intagliato e intonaco a finto marmo, conservano una \"Madonna del Rosario\" di scuola senese seicentesca."}
{"id": "1714390", "revid": "884077", "url": "https://it.wikipedia.org/wiki?curid=1714390", "title": "Stadio comunale Mirabello", "text": "Lo stadio comunale Mirabello \u00e8 un impianto sportivo di Reggio Emilia; fu per lungo tempo il principale terreno di gioco della citt\u00e0, fino alla costruzione dello stadio Giglio.\nStoria dello stadio.\nCostruzione.\nLa zona a sud del bastione di San Pietro, dove sorge lo stadio, gi\u00e0 da diversi secoli era denominata Mirabello, forse perch\u00e9 l'assenza di ostacoli offriva un bel panorama.\nQuando il calcio prese piede nella citt\u00e0, si cercarono luoghi per poterlo praticare. Cominciarono col tempo a scarseggiare i posti dentro alle mura e cos\u00ec si pens\u00f2 di giocare nella zona denominata \"Mirabello\", adatta all'utilizzo come campo da calcio. Gi\u00e0 il 24 aprile 1910, anche se non esisteva altro che il prato, il sito dello stadio venne utilizzato come campo da gioco per la partita tra la \"Robur et Virtus\" e la \"Studentesca\" di Modena. Nel 1913 venne costruita la prima recinzione in legno, anche se \u00e8 solo nel 1919 che il Mirabello, con la nascita della , diventa un vero e proprio stadio, circondato da un muro di due metri e quattro entrate, con la costruzione, nel 1920, di una tribuna in legno, coperta nel 1921. A costruire l'impianto furono i prigionieri di guerra austroungarici poich\u00e9 il terreno su cui andava sorgendo il Mirabello era di propriet\u00e0 del Ministero della Guerra. Nel 1924, in occasione della prima promozione della Reggiana nella massima serie, vennero edificate tre gradinate i legno dietro le due porte e nel 1925 una gradinata in legno di fronte alla tribuna.\nIl secondo dopoguerra e anni '80.\nCol tempo lo stadio divenne parte integrante della citt\u00e0, ma fino alla seconda guerra mondiale esso si trovava ancora al margine tra la citt\u00e0 e la campagna. Tuttavia col boom economico il Mirabello venne circondato dai palazzi popolari che ancora oggi lo circondano. Nel 1946 venne costruita la nuova tribuna in cemento. Nel 1958 vennero edificati i distinti in tubolari e la gradinata sud sempre in tubolari. Nel 1964 vennero alzate in tubolari anche le due gradinate di fianco ai distinti. Ci furono alcuni problemi durante gli anni, come la \"carbonella\", termine usato per definire la mancanza di erba nel campo, o le gradinate in tubolari e legno che durarono fino all'inizio degli anni ottanta, quando la Reggiana torn\u00f2 in Serie B e vennero costruite curve e tribune pi\u00f9 in cemento. Venne poi effettuato, nel 1988 l'intervento allo stadio pi\u00f9 discusso a causa della inadeguatezza della sua posizione, ovvero la costruzione della nuova grande tribuna e di una curvetta in cemento. L'impianto con le norme del tempo poteva contenere oltre 20\u00a0000 spettatori. Si rivel\u00f2 in parte una mossa azzeccata, dato che solo cinque anni dopo, il 23 maggio 1993, Pippo Marchioro port\u00f2 la Reggiana fino in Serie A. La capienza del Mirabello era per\u00f2 stata ridotta a 15.500 posti.\nL'abbandono della Reggiana.\nNel frattempo lo stadio, ormai completamente al centro della citt\u00e0, mostrava chiaramente di essere inadeguato per ospitare una squadra in Serie A. Cos\u00ec iniziarono i piani per la costruzione del nuovo stadio, il Giglio, esterno alla citt\u00e0, e molto pi\u00f9 moderno. Il 2 aprile 1995 la gioca la sua ultima partita nel Mirabello prima di trasferirsi nel nuovo impianto, perdendo 0-1 contro l'Inter.\nBrescello.\nNelle stagioni seguenti il Brescello, militante in Serie C1, ottenne l'utilizzo del campo, fino all'anno 2001 quando venne retrocesso nelle serie minori.\nDopo quell'anno il Mirabello venne parzialmente smantellato, mantenendo intatta solo la tribuna principale, e utilizzato per spettacoli e incontri di vario genere. Anche la capienza fu quindi drasticamente ridimensionata, da posti agli attuali .\nCalcio femminile.\nL'impianto continua a essere utilizzato per gli incontri interni del campionato italiano di calcio femminile prima dalla poi dal subentrato fino alla stagione 2018-2019 quando la societ\u00e0 sposta le partite casalinghe allo Stadio Enzo Ricci di Sassuolo.\nRugby.\nDal 2011 al 2014 lo stadio \u00e8 tornato ad ospitare una squadra cittadina anche se non pi\u00f9 calcistica, bens\u00ec di Rugby a 15, la A.S.D. Rugby Reggio, che ora milita nel campionato di Top 12. Adesso la squadra milita in Serie A e usa il complesso saltuariamente.\nPer la stagione 2013-2014 il Mirabello diventa il campo di allenamento provvisorio della Reggiana.\nProgetti futuri.\nNel 2015 il Comune di Reggio Emilia dispone la realizzazione e la riqualificazione dell'esterno della tribuna principale dello Stadio, mediante la realizzazione di un murale raffigurante gli eroi della storia granata. La gestione viene affidata alla Rugby Reggio, dove gioca le proprie partite casalinghe, fino al febbraio 2018 dove, dopo un'asta, torna alla Reggiana assieme alla societ\u00e0 Boxe Tricolore e allo sponsor Olmedo. Il progetto prevede la ristrutturazione del bar, della zona stampa e di nuovi locali, per sfrutturalo come museo della Reggiana a e farci giocare le giovanili, oltre a permettere la disputa delle partite interne del Rugby Reggio.\nArena estiva per eventi.\nDal 2007, su iniziativa di Medials Live, il Mirabello diventa luogo dedicato ad eventi e spettacoli, inaugurando cos\u00ec il primo cartellone di spettacoli estivi denominato Mirabello Aria Aperta. Grazie alla centralit\u00e0 e alla vicinanza a mezzi di trasporto e parcheggi, l'ex stadio cittadino rinasce a luogo perfetto per l'intrattenimento.\nMirabello Aria Aperta.\nMirabello Aria Aperta \u00e8 una rassegna di spettacoli, ideata e organizzata da City Medial Two - Medials Live, che si tiene dal 2007 presso lo stadio comunale Mirabello di Reggio Emilia."}
{"id": "1714392", "revid": "767487", "url": "https://it.wikipedia.org/wiki?curid=1714392", "title": "La comunidad - Intrigo all'ultimo piano", "text": "La comunidad - Intrigo all'ultimo piano (\"La comunidad\") \u00e8 un film del 2000 diretto da \u00c1lex de la Iglesia, con protagonista Carmen Maura.\nTrama.\nJulia \u00e8 un'agente immobiliare che cerca di vendere l'unico lussuoso appartamento di un palazzo fatiscente. Non trovando acquirenti, la donna si insedia nell'appartamento. Quando improvvisamente il soffitto cede a causa di una infiltrazione d'acqua, Julia scopre il cadavere di un uomo morto in solitudine assieme ad una mappa per recuperare oltre 6 miliardi vinti al totocalcio. Dopo aver trovato la fortuna dell'uomo, la donna cerca di portarla fuori, ma presto scoprir\u00e0 che gli abitanti del condominio non sono disposti a separarsi dalla loro fetta di bottino e cercheranno di accaparrarsi la fortuna di Julia con qualunque mezzo, anche a costo di uccidere."}
{"id": "1714393", "revid": "71433", "url": "https://it.wikipedia.org/wiki?curid=1714393", "title": "La comunidad", "text": ""}
{"id": "1714395", "revid": "118370838", "url": "https://it.wikipedia.org/wiki?curid=1714395", "title": "Jana Farchadovna Batyr\u0161ina", "text": "Ha vinto la medaglia d'argento ai Giochi Olimpici di Atlanta nel 1996 nel concorso generale di ginnastica ritmica.\n\u00c8 stata allenata da Irina Viner."}
{"id": "1714396", "revid": "154893", "url": "https://it.wikipedia.org/wiki?curid=1714396", "title": "Rogers Arena", "text": "La Rogers Arena (fino al 6 luglio 2010 nota come General Motors Place), sponsorizzata dalla Rogers Communications, \u00e8 un'arena coperta situata a Vancouver, Columbia Britannica, Canada.\nCompletata nel 1995, l'arena ospita attualmente le partite dei Vancouver Canucks della NHL; in passato ha ospitato i Vancouver Grizzlies di NBA, prima che la squadra si spostasse a Memphis, e i Vancouver Ravens della NLL.\nL'arena ha sostituito il Pacific Coliseum come principale luogo per eventi sportivi e di intrattenimento di Vancouver.\nXXI Giochi olimpici invernali.\nLa Rogers Arena ha ospitato le partite di hockey su ghiaccio dei XXI Giochi olimpici invernali e per l'occasione ha cambiato il suo nome in Canada Hockey Place. \u00c8 stata la prima edizione in cui il campo da gioco ha avuto le stesse dimensioni di quello utilizzato nella NHL, leggermente pi\u00f9 piccolo di quello utilizzato nei campionati ufficiali IIHF. La decisione \u00e8 stata presa per cercare di attirare un pubblico maggiore e per evitare di costruire una nuova arena temporanea, con meno posti e dimensioni del campo secondo le regole internazionali, come \u00e8 stato invece fatto nelle passate edizioni delle Olimpiadi."}
{"id": "1714398", "revid": "307923", "url": "https://it.wikipedia.org/wiki?curid=1714398", "title": "Abbazia di Sestinga", "text": ""}
{"id": "1714399", "revid": "773636", "url": "https://it.wikipedia.org/wiki?curid=1714399", "title": "Chiesa della Santissima Annunziata (Tatti)", "text": "La chiesa della Santissima Annunziata \u00e8 un edificio sacro situato a Tatti, nel comune di Massa Marittima, in provincia di Grosseto.\nStoria.\nLa chiesa \u00e8 probabilmente di origine medievale ed \u00e8 ricordata da Francesco Anichini nella sua \"Storia ecclesiastica della citt\u00e0 e Diocesi di Grosseto\" del 1752 come oratorio dedicato alla Madonna delle Grazie.\nL'edificio ha subito un radicale intervento di ristrutturazione nel corso degli anni cinquanta del XX secolo, compreso il rifacimento della facciata. Ulteriori interventi sono stati eseguiti nel 2004 ed hanno interessato la copertura e la volta della sagrestia che erano completamente franate, con conseguente revisione degli interni e delle travature a vista.\nDescrizione.\nEsterno.\nL'edificio si presenta con facciata a capanna, caratterizzata da un portale architravato sormontato da un piccolo rosone decorato.\nLa facciata \u00e8 preceduta da un cortile con recinto in muratura in pietra e cancellata in ferro, a cui si accede tramite quattro scalini.\nInterno.\nAll'interno, l'altare separa la navata unica dalla parte absidale semicircolare, coperta a mattoni, mentre la navata presenta una copertura a capriate. Presso l'altare \u00e8 custodito un dipinto olio su tela di autore ignoto raffigurante la \"Madonna, l'angelo annunciante e i santi Fabiano e Sebastiano\". Un altro quadro raffigura invece la \"Madonna col Bambino\"."}
{"id": "1714401", "revid": "1573940", "url": "https://it.wikipedia.org/wiki?curid=1714401", "title": "Mascarinus mascarin", "text": "Il pappagallo delle Mascarene o mascarino (Mascarinus mascarin ) \u00e8 una specie estinta di pappagallo endemica di R\u00e9union, un'isola appartenente al gruppo delle Mascarene, nell'oceano Indiano occidentale. La sua posizione tassonomica \u00e8 stata oggetto di un vasto dibattito tra gli studiosi. Infatti, le sue caratteristiche morfologiche lo mettono in relazione con i pappagalli della sottofamiglia Psittaculinae, ma da un punto di vista genetico risulta maggiormente imparentato con i pappagalli vasa. La questione non \u00e8 stata ancora risolta.\nIl pappagallo delle Mascarene misurava circa 35\u00a0cm di lunghezza e aveva un grosso becco rosso e lunghe penne caudali arrotondate. Aveva le zampe rosse e una zona di pelle glabra parimenti rossa attorno agli occhi e alle narici. Aveva una maschera facciale nera e penne della coda parzialmente bianche, ma la colorazione del corpo, delle ali e della testa non \u00e8 nota con certezza. Le descrizioni effettuate a partire da esemplari in vita indicano che corpo e testa erano di color grigio cenere, e che la parte bianca della coda presentava due penne centrali scure. Al contrario, le descrizioni effettuate a partire da esemplari impagliati sostengono che il corpo era marrone e la testa bluastra, ma non citano affatto le penne centrali scure della coda. Tuttavia, ci\u00f2 potrebbe essere dovuto a un cambiamento di colore provocato dall'et\u00e0 e dall'esposizione alla luce, nonch\u00e9 ad altri tipi di danneggiamento. Le sue abitudini sono poco note.\nIl pappagallo delle Mascarene venne citato per la prima volta nel 1674, e successivamente esemplari in vita vennero trasportati in Europa, dove vissero in cattivit\u00e0. La specie venne descritta scientificamente nel 1771. Attualmente ne rimangono solo due esemplari impagliati, a Parigi e a Vienna. La data e la causa della sua estinzione sono sconosciute. L'ultima testimonianza dell'esistenza dell'animale, risalente al 1834, \u00e8 considerata dubbia, quindi \u00e8 probabile che esso sia scomparso prima del 1800, e potrebbe essersi estinto in natura addirittura in precedenza.\nTassonomia.\nIl pappagallo delle Mascarene venne menzionato per la prima volta dal viaggiatore francese Sieur Dubois nel suo resoconto di viaggio del 1674 e successivamente esemplari ancora viventi vennero descritti solamente poche volte. Almeno tre esemplari in vita vennero portati in Francia verso la fine del XVIII secolo e tenuti in cattivit\u00e0, due dei quali vennero descritti mentre erano ancora vivi. Oggi, ne rimangono due esemplari impagliati. L'olotipo, l'esemplare MNHN 211, \u00e8 conservato al Mus\u00e9um National d'Histoire Naturelle di Parigi, mentre l'altro, l'esemplare NMW 50.688, \u00e8 al Naturhistorisches Museum di Vienna. Quest'ultimo venne acquistato dal Leverian Museum durante una vendita a Londra nel 1806. Un terzo esemplare impagliato andato perduto esisteva ancora agli inizi del XVIII secolo.\nIl pappagallo delle Mascarene venne descritto con il nome \"Psittacus mascarinus\" (abbreviato in \u00ab\"mascarin\"\u00bb) dallo zoologo svedese Carlo Linneo nel 1771. Questo nome venne usato per la prima volta dallo zoologo e filosofo naturale francese Mathurin Jacques Brisson nel 1760, ma non come nome scientifico. Il nome si riferisce alle isole Mascarene, che a loro volta prendono il nome dal loro scopritore portoghese, Pedro Mascarenhas.\nI primi scrittori sostenevano che il pappagallo delle Mascarene vivesse nel Madagascar, un'idea che port\u00f2 il naturalista e ornitologo francese Ren\u00e9 Primev\u00e8re Lesson a coniare il sinonimo \"junior\" \"Mascarinus madagascariensis\" nel 1831. Questo nuovo nome generico prevalse e, quando Tommaso Salvadori lo combin\u00f2 con il primo nome specifico nel 1891, cre\u00f2 un tautonimo (un nome scientifico le cui due parti sono identiche). Lesson inoltre classific\u00f2 in \"Mascarinus\" anche specie appartenenti ai generi \"Tanygnathus\" e \"Psittacula\", ma questa veduta non venne accettata dagli altri autori. L'anno seguente, l'erpetologo tedesco Johann Georg Wagler istitu\u00ec il genere \"Coracopsis\" per il pappagallo delle Mascarene (che divenne quindi \"Coracopsis mascarina\") e il vasa nero (\"Coracopsis nigra\"). Lo zoologo inglese William Alexander Forbes, credendo che \"mascarinus\" fosse un nome specifico invalido, dal momento che era identico al nome generico, coni\u00f2 il nuovo nome \"Mascarinus duboisi\" nel 1879, in onore di Dubois.\nUn pappagallo di colore scuro non meglio identificato avvistato dal naturalista svedese Fredrik Hasselqvist in Africa ricevette il nome \"Psittacus obscurus\" da Linneo nel 1758, che successivamente, nel 1766, lo consider\u00f2 sinonimo del pappagallo del Mascarene. A causa di questa associazione, alcuni autori credettero che anch'esso provenisse dalle isole Mascarene, ma la descrizione di questo pappagallo scuro differisce notevolmente da quella del pappagallo delle Mascarene. Questa svista port\u00f2 alcuni autori a utilizzare combinazioni invalide dei nomi scientifici, come \"Mascarinus obscurus\" e \"Coracopsis obscura\". Tuttavia, \u00e8 probabile che il misterioso pappagallo in questione fosse stato un semplice pappagallo cenerino (\"Psittacus erithacus\").\nUn altro esemplare di pappagallo non meglio identificato, questa volta di colore marrone e ospitato nel Cabinet du Roi, viene citato dal naturalista francese Buffon nel 1779 nella sua descrizione del pappagallo delle Mascarene, nella quale segnala le similitudini e le differenze tra i due. Il paleontologo inglese Julian Hume ha ipotizzato che si trattasse di un vasa nero o di un vecchio parrocchetto grigio delle Mascarene (\"Psittacula bensoni\") dal piumaggio sbiadito. L'esemplare \u00e8 andato perduto. Lo zoologo e tassonomista George Robert Gray inser\u00ec alcune sottospecie di ecletto (\"Eclectus roratus\") originarie delle Molucche in \"Mascarinus\" nel suo libro \"A List of the Genera of Birds\" degli anni '40 del XIX secolo, ma questa veduta venne ben presto scartata da altri autori.\nResti subfossili di pappagallo sono stati successivamente portati alla luce in alcune grotte di R\u00e9union. Le analisi ai raggi X dei due esemplari impagliati esistenti di pappagallo delle Mascarene hanno reso possibile comparare le ossa rimanenti con quelle subfossili e hanno mostrato come queste avessero dimensioni intermedie rispetto a quelle degli esemplari moderni. Il vasa nero venne introdotto a R\u00e9union non prima del 1780 ma, sebbene le ossa subfossili di pappagallo ricordassero quelle di questa specie sotto alcuni aspetti, esse sono molto pi\u00f9 simili a quelle del pappagallo delle Mascarene e vengono quindi ritenute appartenenti a esso.\nEvoluzione.\nI legami evolutivi del pappagallo delle Mascarene non sono del tutto chiari, e a partire dalla met\u00e0 del XIX secolo due ipotesi contrapposte sono state prese in considerazione dagli studiosi. Alcuni autori lo classificano tra gli Psittricasini (di origine africana) a causa dei toni scuri del piumaggio, e altri con gli Psittaculini (di origine asiatica) a causa del grosso becco rosso, aspetto diagnostico di questo gruppo. L'aspetto del piumaggio \u00e8 certamente piuttosto insolito per uno psittaculino, ma altri membri di questo gruppo presentano disegni facciali neri simili.\nIl livello del mare era pi\u00f9 basso nel corso del Pleistocene, e cos\u00ec fu possibile per alcune specie colonizzare le Mascarene a partire da altre aree. Sebbene si sappia ben poco riguardo quasi tutte le specie estinte di pappagalli delle Mascarene, i resti subfossili indicano che esse condividevano tutte aspetti comuni, come testa e becco grandi, ossa pettorali ridotte e ossa delle zampe robuste. Hume ritiene che la loro origine comune vada ricercata in una particolare radiazione della trib\u00f9 degli Psittaculini sulla base di alcune caratteristiche morfologiche e sul fatto che i pappagalli del genere \"Psittacula\" sono stati in grado di colonizzare molte isole remote dell'oceano Indiano. Secondo questa teoria, gli Psittaculini potrebbero aver invaso l'area diverse volte, dato che molte delle specie erano cos\u00ec specializzate che potrebbero essersi evolute significativamente su questo \"hotspot\" prima che le Mascarene emergessero dal mare.\nLa nascita di R\u00e9union risale a 3 milioni di anni fa, quindi vi fu abbastanza tempo per consentire l'evoluzione di nuovi generi, ma molte specie endemiche potrebbero essere state spazzate via dall'eruzione del vulcano Piton des Neiges avvenuta tra 300.000 e 180.000 anni fa. La maggior parte delle specie recenti e attuali, di conseguenza, discende probabilmente da animali che ricolonizzarono l'isola dall'Africa o dal Madagascar dopo questo evento. Se il pappagallo delle Mascarene si fosse, in effetti, evoluto in un genere distinto su R\u00e9union prima dell'eruzione vulcanica, sarebbe stato uno dei pochi sopravvissuti di questa estinzione di massa.\nAl contrario, uno studio genetico effettuato nel 2011 ha indicato che il pappagallo delle Mascarene debba essere classificato tra le sottospecie del vasa nero, presente in Madagascar e su alcune isole vicine, e quindi non sarebbe affatto imparentato con i pappagalli del genere \"Psittacula\". Si \u00e8 inoltre scoperto che la linea evolutiva che ha portato al pappagallo delle Mascarene si \u00e8 differenziata tra 4,6 e 9 milioni di anni fa, prima della formazione di R\u00e9union, il che indica che la sua evoluzione deve essere avvenuta altrove. Qua sotto \u00e8 rappresentato il cladogramma che accompagna lo studio in questione:\nUn altro gruppo di scienziati ha in seguito riconosciuto la fondatezza di queste affermazioni, ma, sostenendo che i campioni esaminati potessero essere stati danneggiati, ha sostenuto la necessit\u00e0 di ulteriori analisi prima che l'annosa questione possa essere ritenuta del tutto risolta. Inoltre ha fatto notare che se \"Mascarinus\" \u00e8 a tutti gli effetti un membro del genere \"Coracopsis\", quest'ultimo nome diventerebbe un sinonimo \"junior\", dal momento che l'altro nome \u00e8 pi\u00f9 antico. Hume ha espresso sorpresa per questi risultati a causa delle similitudini anatomiche tra il pappagallo delle Mascarene e altri pappagalli delle isole che si ritiene siano Psittaculini. Ha inoltre fatto notare che su altre isole non vi \u00e8 alcuna testimonianza fossile a supportare l'ipotesi che la specie si sia evoluta altrove prima di aver raggiunto R\u00e9union.\nDescrizione.\nIl pappagallo delle Mascarene misurava circa 35\u00a0cm di lunghezza. L'ala misurava 211\u00a0mm, la coda 144\u2013152\u00a0mm, il becco 32\u201336\u00a0mm e il tarso 22\u201324\u00a0mm. Aveva un becco rosso grande e abbastanza lungo, e penne della coda arrotondate. Sulla parte frontale della testa presentava una maschera facciale simile a una zona di velluto nero. A seconda delle varie descrizioni e raffigurazioni, tuttavia, vi sono varie discrepanze riguardo alla colorazione del corpo, delle ali, delle penne della coda e della testa. Nel 1674, Dubois descrisse gli esemplari in vita come \"petit-gris\", che sarebbe la colorazione della fase scura dello scoiattolo rosso. Questa colorazione equivarrebbe a un grigio-nerastro scuro o a un marrone. Nel 1760, Brisson pubblic\u00f2 la seguente descrizione basandosi su un esemplare in cattivit\u00e0 (che potrebbe essere quello attualmente conservato a Parigi):\nAlcuni autori successivi, invece, descrissero la specie come un uccello dal corpo marrone e dalla testa di colore lilla-bluastro, basandosi su esemplari impagliati, e da allora questa \u00e8 divenuta l'immagine convenzionale dell'animale. Uccelli in vita non sono mai stati descritti con questa colorazione. Hume ha ipotizzato che questa colorazione sia dovuta all'invecchiamento e all'esposizione alla luce degli esemplari imbalsamati, che da grigi e neri sarebbero divenuti marroni. Una trasformazione simile \u00e8 avvenuta anche a un esemplare aberrante di spiza americana (talvolta considerato una specie a s\u00e9, la spiza di Townsend, \"Spiza townsendi\"), che da grigio \u00e8 divenuto marrone.\nA creare confusione riguardo alla colorazione del pappagallo delle Mascarene ha contribuito anche la tavola dell'incisore e naturalista francese Fran\u00e7ois-Nicolas Martinet che compare nella \"Histoire Naturelle Des Oiseaux\" di Buffon del 1779, la prima raffigurazione a colori di questa specie. In essa l'uccello appare marrone con la testa violacea, e l'intensit\u00e0 di questa colorazione varia considerevolmente da una copia all'altra, dal momento che l'immagine \u00e8 stata dipinta a mano dai vari artisti che assistettero Martinet nella sua opera. In queste copie, la colorazione del corpo varia dal castano al cioccolato-grigiastro, la coda dal grigio chiaro al grigio-bruno nerastro, e la testa dal grigio-bluastro al grigio-tortora. Sulla tavola mancano anche le due penne centrali scure della coda senza base bianca, cos\u00ec come descritto da Brisson, e tale caratteristica \u00e8 stata in seguito ripetuta dagli artisti successivi. La raffigurazione e la descrizione di Buffon si basarono forse sull'esemplare di Parigi, che aveva la coda e le ali gravemente danneggiate dall'acido solforico impiegato in un tentativo di fumigazione. L'esemplare di Vienna \u00e8 parzialmente albino e presenta piume bianche su coda, dorso e ali. Esso quindi non pu\u00f2 essere utilizzato per un confronto.\nNel 1879, Forbes dichiar\u00f2 che la cera era ricoperta da piume che nascondevano le narici. Questo contraddice le altre testimonianze, secondo le quali le narici sarebbero state circondate da pelle glabra di colore rosso. Forbes bas\u00f2 la sua descrizione sull'esemplare di Parigi, cui erano stati precedentemente rimossi il cranio e la mandibola dal mammologo e ornitologo francese Alphonse Milne-Edwards per essere studiati. Questo potrebbe aver portato alla distorsione della forma della testa e delle narici, cos\u00ec come indicato dall'illustrazione che accompagna l'articolo di Forbes.\nComportamento ed ecologia.\nConosciamo ben poco riguardo alle abitudini del pappagallo delle Mascarene. Dal momento che alcuni esemplari vissero per lungo tempo in cattivit\u00e0, \u00e8 probabile che esso non avesse una dieta specialista. L'albinismo parziale dell'esemplare di Vienna potrebbe essere dovuto a un lungo periodo trascorso in cattivit\u00e0. Nel 1705, Feuilley dette una descrizione dei pappagalli di R\u00e9union e della loro ecologia, dalla quale si pu\u00f2 intuire che essi ingrassassero e dimagrissero da una stagione all'altra:\nIn passato il pappagallo delle Mascarene potrebbe essere stato presente anche a Mauritius, come testimoniato dai resoconti del XVII secolo del viaggiatore inglese Peter Mundy, il quale parl\u00f2 di \u00abpappagalli marroncini\u00bb. Ci\u00f2 potrebbe essere vero, dal momento che R\u00e9union e Mauritius avevano in comune alcuni tipi di animali, ma l'ipotesi non ha ancora trovato conferma nei ritrovamenti fossili.\nMolte altre specie endemiche di R\u00e9union scomparvero dopo l'arrivo dell'uomo e la conseguente distruzione dell'ecosistema dell'isola. Il pappagallo delle Mascarene condivideva l'areale con altri uccelli scomparsi recentemente, come lo storno upupa, l'ibis di R\u00e9union, il parrocchetto di R\u00e9union, il pollo sultano di R\u00e9union, il gufo di R\u00e9union, la nitticora di R\u00e9union e il piccione rosa di R\u00e9union. Tra i rettili estinti presenti sull'isola figurano la testuggine gigante di R\u00e9union e una specie di scinco del genere \"Leiolopisma\" non ancora descritta scientificamente. Su R\u00e9union e Mauritius erano diffusi anche la piccola volpe volante di Mauritius e la chiocciola \"Tropidophora carinata\", scomparse da entrambe le isole.\nEstinzione.\nDelle circa otto specie di pappagalli endemici delle Mascarene, solamente il parrocchetto di Mauritius (\"Psittacula eques\") \u00e8 sopravvissuto. Le altre probabilmente scomparvero tutte a causa della caccia sconsiderata e della deforestazione. La causa e la data dell'estinzione del pappagallo delle Mascarene, tuttavia, sono entrambe sconosciute. Nel 1834, lo zoologo e tassonomista tedesco Carl Wilhelm Hahn pubblic\u00f2 la descrizione, spesso citata dagli autori successivi, di un pappagallo delle Mascarene in vita di propriet\u00e0 di Massimiliano I Giuseppe di Baviera. All'epoca l'uccello potrebbe essere stato molto vecchio, e Hahn stesso dichiar\u00f2 di aver disegnato l'illustrazione che accompagnava lo scritto ritraendo proprio questo esemplare. La Lista Rossa della IUCN riconosce la testimonianza del 1834 come l'ultima citazione di un esemplare in vita.\nLa veridicit\u00e0 dell'affermazione di Hahn venne messa in discussione gi\u00e0 nel 1876, e l'illustrazione che la accompagna sembra essere un plagio dalla tavola di Fran\u00e7ois-Nicolas Martinet che era stata pubblicata almeno 50 anni prima. Dopo la morte di re Massimiliano nel 1825, la sua collezione venne messa all'asta, ma nell'inventario delle specie non figura alcun pappagallo delle Mascarene. Hahn non menzion\u00f2 la data nella quale vide effettivamente l'uccello, che potrebbe risalire anche a molto tempo prima del 1834. Tuttavia, il fatto che l'immagine di Martinet sia stata copiata e che l'esemplare in questione non sia stato imbalsamato (il che risulta piuttosto strano, dal momento che si trattava di un uccello cos\u00ec raro) rende la testimonianza di Hahn piuttosto sospetta. Infatti potrebbe aver basato le sue testimonianze su altre fonti o perfino su dicerie.\nSe non si tiene conto della testimonianza di Hahn, il pappagallo delle Mascarene potrebbe probabilmente essere scomparso prima del 1800. L'ultima testimonianza di esemplari selvatici a R\u00e9union risale agli anni '70 del XVIII secolo. Si ritiene che la specie sia scomparsa in natura mentre in Europa ne sopravvivevano ancora degli esemplari in cattivit\u00e0, dal momento che \u00e8 risaputo che ve ne fossero degli individui anche dopo le ultime citazioni di uccelli selvatici. Negli anni '90 del XVIII secolo, il tassonomista, esploratore e naturalista Fran\u00e7ois Levaillant sosteneva che l'uccello era raro e che ne aveva visti tre esemplari in Francia. Una delle ultime testimonianze di esemplari in vita \u00e8 questa descrizione di Mauduyt che si riferisce ad alcuni esemplari in cattivit\u00e0, risalente al 1784:\nContrariamente alle affermazioni di Feuilley, Dubois affermava che il pappagallo delle Mascarene non era commestibile, e questo fatto potrebbe aver portato molti dei visitatori di R\u00e9union a ignorarlo. Esso era l'ultimo dei pappagalli originari di R\u00e9union a essersi estinto. L'unica specie di uccello endemica di R\u00e9union scomparsa dopo il pappagallo delle Mascarene \u00e8 lo storno upupa, che si estinse verso la met\u00e0 del XIX secolo."}
{"id": "1714405", "revid": "767487", "url": "https://it.wikipedia.org/wiki?curid=1714405", "title": "Carlo Marangon", "text": "Biografia.\nSi trasferisce a Prato nel 1951 dopo l'esondazione del fiume Po nel Polesine, e qui inizia, all'et\u00e0 di nove anni, a studiare musica dal maestro Giulio Gabbiani. Si iscrive alla SIAE nel 1963 componendo alcuni brani di musica leggera che in seguito lo faranno conoscere agli addetti ai lavori di molte case discografiche. Dopo aver suonato in vari gruppi musicali, nei quali suona il pianoforte e canta, fonda nel 1965 i Los Hermanos insieme al fratello Luigi alla batteria, Michele Parise alla chitarra e Roberto Beltrame al basso. Con questa formazione partecipano al festival per gruppi emergenti di Rapallo, denominato Torneo nazionale Rapallo Davoli.\nIn questo festival, dove i Los Hermanos si classificano 35\u00ba su 140 gruppi, Carlo si fa notare per le sue composizioni; in particolar modo con, \"Morir\u00f2\", \"Un bicchiere di vetro\",e \"Finisce l'incanto del tramonto\" con i testi di Donata Giachini. Insieme ad alcune cover, eseguite al festival dal gruppo, la Giallo Record pubblicher\u00e0 queste canzoni, in una essenziale raccolta di musica beat italiana del periodo, nei primi due dischi degli otto pubblicati. (Carlo Marangon &amp; i Los Hermanos - Rapallo Davoli Festival vol. 1/vol. 2).\nInizia cos\u00ec a suscitare un interesse discografico e la casa discografica \"Italian Yank\", all'epoca distribuita dal Clan Celentano, acquisisce e stampa le tre canzoni, con la supervisione di Detto Mariano, l'arrangiatore di Celentano.\nIn seguito, con l'aggiunta di altre sette canzoni verr\u00e0 inciso il LP \"Dolce Compagnia\".\nNel 1970, si conclude la collaborazione con i Los Hermanos e inizia a lavorare, come pianista cantante insieme ad altri musicisti, sulle navi da crociera. Mantiene questo impegno fino ai primi anni '80, dopodich\u00e9 rientrer\u00e0 a Prato esibendosi, voce e piano, in tutti i maggiori locali della Toscana.\nAccompagnato tutta la vita dal diabete, mor\u00ec prematuramente a Prato in seguito alle complicazioni di questa malattia."}
{"id": "1714413", "revid": "767487", "url": "https://it.wikipedia.org/wiki?curid=1714413", "title": "Heidi Range", "text": "\u00c8 una delle componenti della girlband britannica Sugababes\nBiografia.\nInfanzia.\nHeidi Range \u00e8 figlia di Paul Range (nato nel 1959) e Karen Livingstone (nata nel 1961).\nHeidi ha iniziato a cantare alla giovane et\u00e0 di tre anni, quando si \u00e8 esibita con \"Hey Little Hen\" al Neptune Theatre di Liverpool, sua citt\u00e0 natale.\nAtomic Kitten.\nHeidi Range inizi\u00f2 la sua carriera musicale nel 1997 nelle Atomic Kitten, gruppo di cui \u00e8 la fondatrice insieme a Liz McClarlon e Kerry Katona. \u00c8 apparsa su alcuni demo del gruppo, ma se ne \u00e8 andata nel 1999 perch\u00e9 pi\u00f9 portata verso la musica R&amp;B. Heidi ha partecipato anche alle audizioni per il gruppo Scooch, ma non \u00e8 stata scelta perch\u00e9 ancora troppo giovane.\nSugababes.\nNel 2001, dopo l'uscita dal gruppo Sugababes di Siobh\u00e1n Donaghy, Heidi partecip\u00f2 a dei provini per sostituirla.\nMutya Buena e Keisha Buchanan furono molto impressionate nel sentirla cantare e la accettarono come nuova compagna. Prima di entrare nel gruppo, ha registrato alcune demo da solista.\nHeidi era presente nelle Sugababes quando il gruppo ha ottenuto la sua prima numero uno nel Regno Unito, \"Freak Like Me\". Heidi ha diviso il successo con Keisha e Mutya (nove dei dieci singoli pubblicati da questa formazione sono arrivati nelle prime dieci posizioni in patria) e successivamente con Amelle Berrabah, dopo che ha sostituito Mutya nel 2005. Con Amelle il successo del gruppo \u00e8 proseguito, con sei su dieci singoli entrati nelle prime dieci posizioni.\nAd Heidi e Amelle si \u00e8 unita Jade Ewen, dopo che Keisha \u00e8 stata allontanata dal gruppo nel Settembre 2009. Con la nuova formazione, il gruppo ha pubblicato due singoli (\"About a Girl\" e \"Wear My Kiss\".), entrambi entrati nelle prime dieci posizioni.\nAltri progetti.\nHeidi ha confermato di aver scritto alcune canzoni per un artista molto promettente. Girava anche voce che sarebbe apparsa nel nuovo singolo di Shane Ward, Tonight, ma entrambi hanno smentito la notizia.\nVita privata.\nHa frequentato la Maricourt High School a Maghull. Dal 2005 al 2011 \u00e8 stata fidanzata col presentatore di MTV e XFM Dave Berry. La coppia ha partecipato al quiz \"All Star Mr and Mrs\" il 24 maggio 2008, battendo le altre coppie famose e vincendo 15,000 sterline, che hanno donato in beneficenza.\nIl 3 Settembre 2016 si \u00e8 sposata a Firenze con Alex Partakis, dal quale ha avuto una figlia, Aurelia, nata il 21 gennaio 2018."}
{"id": "1714416", "revid": "773636", "url": "https://it.wikipedia.org/wiki?curid=1714416", "title": "Chiesa di San Sebastiano (Tatti)", "text": "La chiesa di San Sebastiano \u00e8 un edificio sacro situato a Tatti, nel comune di Massa Marittima, in provincia di Grosseto.\nStoria.\nSituata lungo via Gramsci, un tempo via Maestra che seguiva il perimetro delle mura difensive, la chiesa \u00e8 ricordata come pieve in una bolla di papa Clemente III inviata a Gualfredo vescovo di Grosseto nel 1188.\nNel 1676 la si ritrova citata con il titolo di San Sebastiano. La chiesa, che fu tenuta dalla Confraternita della Misericordia, sub\u00ec un radicale intervento di ristrutturazione tra il XVIII e il XIX secolo che le confer\u00ec l'attuale aspetto.\nDescrizione.\nEsterno.\nLa chiesa presenta una facciata a vento risalente al XVIII secolo, intonacata, con un portale sormontato da una finestra a lunetta e campaniletto a vela. Il lato posteriore \u00e8 alzato di cinque metri rispetto al piano stradale, mentre ai lati l'edificio \u00e8 delimito a sinistra da un vicolo e a destra da altri edifici.\nInterno.\nL'interno \u00e8 a una sola navata con presbiterio rialzato. Il coro \u00e8 decorato a tempera con motivi a metope e triglifi di ispirazione classica. La chiesa si presenta spoglia e scarsamente decorata. L'unico elemento artistico di rilievo \u00e8 una statua lignea raffigurante \"San Sebastiano\", di scuola senese del XVI secolo: la scultura \u00e8 stata restaurata nel 1997 da Maria Rosa Cavari presso il laboratorio della Pinacoteca di Siena.\nAll'interno della chiesa si segnalano inoltre la presenza di un fonte battesimale e di una piccola acquasantiera in marmo e ferro battuto, e quattro lapidi in marmo del XIX secolo con epigrafi a ricordo di alcuni abitanti del paese: riportano la memoria di Beatrice Ventavoli (1850), Niccola Ventavoli (1851), Giuseppe Lotti (1858) e Maria Tonini Pagliuchi (1871)."}
{"id": "1714419", "revid": "767487", "url": "https://it.wikipedia.org/wiki?curid=1714419", "title": "J'ai pas vingt ans", "text": "J'ai pas vingt ans \u00e8 il secondo singolo estratto dal secondo album della cantante pop francese Aliz\u00e9e, \"Mes courants \u00e9lectriques\". Il singolo, pubblicato nel giugno del 2003 dell'etichetta discografica Polydor, conteneva la canzone e la versione strumentale di \"I'm Fed Up!\", la versione inglese di \"J'en ai marre!\", il singolo precedente. La versione inglese di \"J'ai pas vingt ans\", brano remixato anche da Benny Benassi, \u00e8 intitolata \"I'm Not Twenty\".\nLa canzone \u00e8 stata scritta e prodotta da Myl\u00e8ne Farmer e Laurent Boutonnat.\nFormati e tracce.\nFrench CD Single\nFrench CD maxi single\nFrench 12\" vinyl single\nA Side :\nB Side :\nCD maxi single\n12\" vinyl single\nA Side :\nB Side :"}
{"id": "1714421", "revid": "84529", "url": "https://it.wikipedia.org/wiki?curid=1714421", "title": "GM Place", "text": ""}
{"id": "1714422", "revid": "773636", "url": "https://it.wikipedia.org/wiki?curid=1714422", "title": "Chiesa di Santa Maria Assunta (Tatti)", "text": "La chiesa di Santa Maria Assunta \u00e8 un edificio sacro situato a Tatti, nel comune di Massa Marittima, in provincia di Grosseto.\nStoria.\nLa chiesa \u00e8 di origine medievale ed \u00e8 ricordata col titolo di pieve in documento del 1267 dove si legge \u00abpieve de Sancta Maria de Tacti\u00bb. La si ritrova ricordata anche nella relazione di Bartolomeo Gherardini del 1676. \u00c8 probabile che questa stessa chiesa fosse l'antica pieve di San Michele citata nei documenti antichi.\nL'edificio \u00e8 stato completamente ristrutturato alla fine del XIX secolo, dopo che il sacerdote Pietro Barabesi, membro della facoltosa famiglia che a Tatti possedeva un'importante fattoria con tenuta, aveva donato lire per la \u00abriedificazione di questa chiesa\u00bb. Il fronte della chiesa fu ampliato e venne realizzata una nuova facciata in stile neoclassico.\nUlteriori interventi di restauro e manutenzione sono stati effettuati a partire dal 1968.\nDescrizione.\nEsterno.\nLa facciata si presenta in pietra trachitica locale e vi si pu\u00f2 notare il suo carattere neoclassico nella forma timpanata che le \u00e8 stata conferita. Sul portale d'ingresso \u00e8 posto un rosone con vetrata policroma.\nSul lato sinistro si innalza il campanile cuspidato. All'interno sono custodite due campane in bronzo: sulla campana maggiore sono scolpiti in rilievo \"sant'Antonio\" e il \"Crocifisso\", e reca la dicitura \u00abI. \nH. S. M. I. A fulgure e tempestatis libera nos Domine. Antonio Bruscolini MDCLXIIII\u00bb; sulla minore \u00e8 invece scritto \u00abMaria Mater Grazzie, Mater Misericordie. A.D. MDCCCLXXV\u00bb.\nInterno.\nAnche all'interno \u00e8 ravvisabile l'ispirazione classicista, in particolar modo nella trabeazione posata su semipilastri che anima il semplice interno dell'edificio, coperto a crociera, mentre con copertura a vela nel presbiterio.\nLa sistemazione degli altari e delle colonne dipinte con il sistema del \"finto marmo\" \u00e8 dovuta ad un intervento dei fratelli pittori Fabbri di Massa Marittima effettuato nei primi anni del XX secolo. Si contano all'interno della chiesa altari dedicati all'Immacolata Concezione, al Sacro Cuore di Ges\u00f9 e a sant'Antonio da Padova. Tra gli oggetti di pregio custoditi in questo luogo di culto vi sono una statua della \"Madonna del Rosario\", un tabernacolo in legno a foglia d'oro, un crocifisso ligneo ed un fonte battesimale con statua di \"san Giovanni Battista\" in marmo policromo e gesso dipinto, voluto a ricordo di Siria Borelli Cillerai nel 1968. Si contano inoltre due dipinti: una \"santa Barbara\", patrona dei minatori, del XIX secolo e un olio su tela raffigurante la \"Madonna assunta in cielo tra gli angeli\", opera del pittore genovese Mattia Traverso del 1934, collocato nella chiesa nel 1935.\nNella chiesa \u00e8 situato anche un antico reliquario contenente resti che la tradizione vuole appartenuti a san Michele o a san Magno. Infine, si segnale la presenza di una lapide datata 1894 con epigrafe alla memoria di don Pietro Barabesi, deceduto nel 1880, il quale si era prodigato per la riedificazione della chiesa."}
{"id": "1714423", "revid": "6923", "url": "https://it.wikipedia.org/wiki?curid=1714423", "title": "Claude Mellassoux", "text": ""}
{"id": "1714426", "revid": "767487", "url": "https://it.wikipedia.org/wiki?curid=1714426", "title": "Karl Jenkins", "text": "Biografia.\nFiglio di un organista e direttore di coro fu istruito dal padre ed entr\u00f2 nella National Youth Orchestra of Wales come oboista. Studi\u00f2 musica e dopo il diploma frequent\u00f2 la Royal Academy of Music dove conobbe il compositore Alun Hoddinott. Entr\u00f2 nel gruppo di Graham Collier per poi fondare i Nucleus con i quali ottenne il primo premio al Montreux Jazz Festival del 1970. Per i primi anni della sua carriera musicale era conosciuto come sassofonista jazz e jazz rock.\nNel 1972 entr\u00f2 nei Soft Machine, con i quali rimase fino al 1984. Si dedic\u00f2 alla musiche per spot pubblicitari, tra cui quella per i diamanti della De Beers, il brano fu riutilizzato dal compositore per la sua opera \"Palladio\". Negli anni 90 si dedic\u00f2 alla musica new age e con il progetto \"Adiemus\" pubblic\u00f2 una serie composta da 6 album a prevalentemente carattere vocalistico nei quali fu accompagnato dalla London Philharmonic Orchestra."}
{"id": "1714430", "revid": "773636", "url": "https://it.wikipedia.org/wiki?curid=1714430", "title": "Chiesa di Cristo Re (Valpiana)", "text": "La chiesa di Cristo Re \u00e8 un edificio sacro situato a Valpiana, nel comune di Massa Marittima (GR).\nFu fondata nei primi anni del XVIII secolo, al tempo di Cosimo III, col titolo della Santissima Annunziata.\n\u00c8 da notare la facciata, di forme barocche con finestra ovoidale e campaniletto a volute, entrambi intonacati recentemente."}
{"id": "1714432", "revid": "339392", "url": "https://it.wikipedia.org/wiki?curid=1714432", "title": "HP Pavilion", "text": ""}
{"id": "1714433", "revid": "767487", "url": "https://it.wikipedia.org/wiki?curid=1714433", "title": "\u00c0 contre-courant", "text": "\u00c0 contre-courant \u00e8 il terzo singolo estratto dal secondo album della cantante pop francese Aliz\u00e9e, \"Mes courants \u00e9lectriques\".\nPubblicato nell'ottobre 2003 dall'etichetta discografica Polydor, conteneva in alcune edizioni limitate del singolo anche alcuni remix della canzone. Al contrario rispetto ai due singoli precedenti, non \u00e8 stata eseguita una versione della canzone in lingua inglese.\nLa canzone \u00e8 stata scritta e prodotta da Myl\u00e8ne Farmer e Laurent Boutonnat.\nFormati e tracce.\nFrench CD Single\nFrench CD maxi single"}
{"id": "1714436", "revid": "152625", "url": "https://it.wikipedia.org/wiki?curid=1714436", "title": "I'm Not Twenty", "text": ""}
{"id": "1714437", "revid": "1573940", "url": "https://it.wikipedia.org/wiki?curid=1714437", "title": "Convento di San Bernardino (Vetreta)", "text": "Il convento di San Bernardino \u00e8 un complesso sacro situato in localit\u00e0 \"Vetreta\", nel comune di Massa Marittima.\nStoria e descrizione.\nIl convento fu costruito dai massetani nel 1445, per ricordare San Bernardino Albizzeschi. Il convento fu affidato ai Minori osservanti, con varie vicende successive di ordini conventuali, fino alla soppressione del 1784.\nLa chiesa ha semplice struttura: una facciata a capanna e un interno a navata unica. La pala d'altare, dedicata al Santo, \u00e8 stata dipinta nel 1957 da Gastone Canessa."}
{"id": "1714444", "revid": "78273", "url": "https://it.wikipedia.org/wiki?curid=1714444", "title": "San Bernardino Albizzeschi", "text": ""}
{"id": "1714447", "revid": "339392", "url": "https://it.wikipedia.org/wiki?curid=1714447", "title": "Minori osservanti", "text": ""}
{"id": "1714451", "revid": "287204", "url": "https://it.wikipedia.org/wiki?curid=1714451", "title": "Synchiropus ocellatus", "text": "Synchiropus ocellatus \u00e8 un pesce d'acqua salata appartenente alla famiglia Callionymidae.\nDistribuzione e habitat.\nQuesta specie \u00e8 diffusa nell'oceano Pacifico, dal Giappone alle Isole Marchesi. \nAbita lagune, pozze salate e barriere coralline, raggruppandosi in piccoli banchi.\nDescrizione.\nIl corpo \u00e8 allungato, cilindrico, con testa arrotondata e occhi sporgenti. Sul dorso sono presenti due pinne dorsali, la prima retta da solo 4 lunghi raggi, la seconda da 8. La coda, le pinne ventrali e le pettorali sono arrotondate. La livrea \u00e8 molto colorata: il corpo \u00e8 screziato di rosa, bianco e granata, mentre la testa \u00e8 granata con bocca rossastra, puntinata di blu acceso. La prima pinna dorsale \u00e8 striata irregolarmente di rosso, bianco, beige e oro, con 4 ocelli azzurri. La seconda presenta le medesime striature ma senza il rosso. Ventrali e anale sono scure, pinna caudale e pettorali sono trasparenti con raggi rosa e granata. \nRaggiunge una lunghezza di 8 cm.\nBiologia.\nComportamento.\nI maschi sono territoriali, diventando aggressivi tra loro per il predominio sul territorio.\nAlimentazione.\nSi nutre di piccoli crostacei ed invertebrati, che cerca tra le rocce.\nAcquariofilia.\n\u00c8 commercializzato per l'acquario di barriera."}
{"id": "1714452", "revid": "729019", "url": "https://it.wikipedia.org/wiki?curid=1714452", "title": "Australian Federal Police", "text": "La polizia federale australiana (in inglese australiano Australian Federal Police) \u00e8 la forza di polizia nazionale dell\u2019Australia.\nHa il compito far rispettare le leggi federali australiane e di proteggere gli interessi del Commonwealth a livello locale e internazionale. Anche se le sue origini risalgono fino al 1901, \u00e8 stata costituita ufficialmente il 19 ottobre del 1979."}
{"id": "1714453", "revid": "339392", "url": "https://it.wikipedia.org/wiki?curid=1714453", "title": "Trascrivere", "text": ""}
{"id": "1714455", "revid": "599013", "url": "https://it.wikipedia.org/wiki?curid=1714455", "title": "Mademoiselle Juliette", "text": "Mademoiselle Juliette \u00e8 il primo singolo estratto dal terzo album della cantante pop francese Aliz\u00e9e, \"Psych\u00e9d\u00e9lices\". Il singolo ha segnato il ritorno sulle scene musicali della cantante dopo tre anni di assenza ed \u00e8 stato pubblicato il 30 settembre 2007 dall'etichetta discografica RCA.\nLa canzone \u00e8 stata prodotta da J\u00e9r\u00e9my Chatelain, marito della cantante, insieme a Sylvain Carpentier, e scritta sempre da Ch\u00e2telain insieme a Jean Fauque.\nFormati e tracce.\nFrench CD maxi single\nFrench 12\" vinyl single (Picture Disc Limited Edition)\nA Side :\nB Side :"}
{"id": "1714462", "revid": "1149807", "url": "https://it.wikipedia.org/wiki?curid=1714462", "title": "Autoreggenti", "text": "Le autoreggenti sono calze di nylon da donna lunghe fino alla coscia che terminano con una fascia, siliconata o elasticizzata, denominata balza che permette alla calza di star su da sola senza l'ausilio di un reggicalze o di una giarrettiera, e che pu\u00f2 essere liscia oppure decorata solitamente a motivi floreali o, in minor misura, geometrici. La balza \u00e8 di larghezza generalmente compresa tra i 3 e i 15\u00a0cm ma la misura pi\u00f9 comune si aggira intorno agli 8\u00a0cm. \nSebbene gi\u00e0 negli anni trenta esistessero delle calze di nylon che terminavano con un elastico (ma senza una balza), e fino a pochi decenni fa fosse di uso comune arrotolare la parte superiore delle calze da reggicalze per poterle usare senza reggicalze, si parla di autoreggenti solo a partire dal 1987, quando questo tipo di calze viene rilanciato dalle principali case produttrici. \nLe autoreggenti hanno lentamente conquistato il mercato, e sebbene si tratti ancora di una minoranza, aumenta costantemente il numero di donne che afferma di preferire, tra i vari tipi di calze disponibili sul mercato, le autoreggenti.\nTra le novit\u00e0 in fatto di autoreggenti delle ultime stagioni si segnalano: le autoreggenti con la riga (caratteristica fino a non molto tempo fa riservata alle calze da reggicalze), le autoreggenti con balza a contrasto, ossia con balza di tinta diversa rispetto alla calza (ad esempio calza carne e balza nera, oppure calza nera e balza rossa o lilla).\nAutoreggenti classiche.\nSi trattano di calze lunghe fino alla coscia, e sono le seconde calze velate pi\u00f9 lunghe dopo i Collant e il pi\u00f9 lungo tipo di calza velata ad essere un paio separato. Sono fatte di nylon e sono velate, con denaratura e colori variabili. Al contrario dei gambaletti, la loro balza solitamente non \u00e8 liscia ma \u00e8 ornata in pizzo, e contiene all'interno due o tre strisce di silicone per farle stare su. Possono essere \"reinforced toes\", ovvero con la punta rinforzata (ovvero doppia e quindi pi\u00f9 scura), oppure senza rinforzo con la punta uguale al resto della calza. Quando si parla di calze autoreggenti si parla tecnicamente di questo tipo i calze che stanno su da sole.\nVarianti di autoreggenti.\n\"Autoreggenti opache\": con denaratura superiore a 30 den.\n\"Autoreggenti a rete\".\n\"Autoreggenti Fantasia\": Uguali alle autoreggenti classiche ma dispongono di fantasie di vario tipo, come ad esempio disegni sulla calza come righe (la famosa riga dietro), pois (dolka pots) o altro e/o ornamenti sulla balza in pizzo. A volte addirittura la balza \u00e8 di colore a contrasto dalla calza. (ad esempio una calza nera con la balza viola o rossa).\n\"Autoreggenti Fully Fashioned (FF)\": Come accade nelle calze di seta, le autoreggenti FF hanno la parte della punta e/o sotto il piede coperta da un rinforzo pi\u00f9 scuro (al contrario del normale rinforzo che invece \u00e8 velato), che copre totalmente quelle parti come fosse una calza opaca.\n\"Autoreggente liscia\": autoreggenti classiche ma con la balza liscia (uguale a quella dei gambaletti) e senza pizzo, ovviamente siliconata. \nVarianti che non possono essere definite autoreggenti.\nCi sono altri tipi di calze che vengono definite erroneamente autoreggenti per via della loro lunghezza e funzione, ma non lo sono appunto propriamente.\n\"Autoreggenti Pesanti\": Autoreggenti fatte di cotone o lana e quindi opacissime, prive di balza e quasi pi\u00f9 simili a lunghi calzettoni da donna. Sono consigliate come layer per i collant, da mettere sopra di essi in periodi invernali quando non \u00e8 possibile portarli \"a nudo\". \nDifferenza tra calze classiche da reggicalze e calze autoreggenti.\nLa differenza tra calze classiche da reggicalze e calze autoreggenti pu\u00f2 sembrare nulla, ma in realt\u00e0 sono due cose completamente diverse. La calza classica non si regge da sola, ma ha bisogno di giarrettiera o reggicalze perch\u00e9 altrimenti risulta troppo larga per tenersi su e non ha alcun collante sulla balza che la regga. L'autoreggente invece ha una balza aderente e col silicone, che si appiccica alla gamba e non cade nemmeno camminando. \nUso nel vestiario.\nErroneamente considerate volgari da molti, le autoreggenti sono calze molto femminili e molto belle da vedere, che a detta di molti seducono ancora pi\u00f9 dei collant. Anche se spesso vengono considerate calze da mettere con i tacchi e da usare in occasioni speciali, possono invece anche essere usate quotidianamente in maniera anche informale con scarpe chiuse casual.\nLe calze autoreggenti vengono usate molto spesso nell'abbigliamento femminile alternativo Heavy Metal e Gothic, perch\u00e9 vengono ritenute femminili e \"dark\" allo stesso tempo. In questi casi vengono viste indossare principalmente con calzature quali creepers, anfibi femminili e scarpe chiuse basse come le Vans.\nUso domestico, erotico e coreografico.\nCome tutte le altre calze di nylon, non vengono generalmente usate in casa per uso comune e vengono tolte al di fuori delle outfit esterne. Tuttavia le donne che le indossano fuori le usano anche in casa per uso comune se al proprio compagno interessa che facciano ci\u00f2, dato che sono un indumento considerato anche erotico e a volte sono anche collegate al feticismo della calza. Molti uomini infatti preferiscono il piede femminile con queste calze piuttosto che nudo.\nTaglia e durabilit\u00e0.\nLe autoreggenti, al contrario di altre calze velate come i gambaletti, non hanno taglia unica e non si adattano troppo facilmente alla gamba in quanto se prese di misura sbagliata possono non aderire bene e scendere camminando, e se prese troppo strette si rompono. \u00c8 opportuno comunque prenderle strette in base alla propria misura, in modo tale che aderiscano bene e non cadano.\nCome tutte le calze velate, possono strapparsi molto facilmente. La punta pu\u00f2 rompersi semplicemente tirandola un po', mentre la parte superiore basta un graffio o l'appoggiarsi troppo su una superficie ruvida per creare uno strappo. Per questo, una donna deve fare molta attenzione sia quando le mette-toglie, sia quando le indossa.\nSebbene molte donne mettano dei calzini pariscarpa (non visibili da fuori) sopra le calze autoreggenti se le usano con scarpe pesanti come stivali o anfibi per paura che la loro punta si rompa camminandoci, in realt\u00e0 queste calze si adattano molto bene a qualsiasi scarpa chiusa senza rischio ne che la loro parte del piede si rompa in punta o altrove ne il rischio che il piede si ferisca data la finezza del suo materiale che pu\u00f2 sembrare poco protettivo ma che invece protegge bene dita e intero piede. L'uso dei calzini \"invisibili\" sotto lo stivale e sopra le calze velate comunque \u00e8 molto apprezzato dalle donne per il calore che fornisce al piede in inverno o in climi freddi, mentre invece in climi caldi le ragazze preferiscono mettere le calze autoreggenti da sole con le scarpe usando il borotalco per farle calzare perfettamente con la scarpa. \nUna calza rotta, se ha un piccolo buco e questo \u00e8 nella parte superiore, pu\u00f2 essere riparato usando dello smalto da unghie. I danni sulla parte della punta e del piede invece sono irreversibili, pertanto una calza autoreggente rotta in punta \u00e8 ormai da buttare e cambiare. Lo stesso accade se gli strappi sopra sono troppo grandi per essere coperti dallo smalto. Comunque, essendo le calze autoreggenti separate, hanno il beneficio di non dover essere buttate entrambe se una di queste si rompe. Questo non accade con i collant, che invece se si rompono devono essere per forza cambiati del tutto."}
{"id": "1714466", "revid": "773636", "url": "https://it.wikipedia.org/wiki?curid=1714466", "title": "Chiesa di San Paolo della Croce (Porto Ercole)", "text": "La chiesa di San Paolo della Croce \u00e8 un edificio sacro situato a Porto Ercole, nel comune di Monte Argentario.\nCostruita nel 1966, vi \u00e8 custodito un importante dipinto cinquecentesco raffigurante \"San Giovanni Battista nel deserto\", donato nel 1957 alla parrocchia di Porto Ercole dalla famiglia Cornaggia Medici Castiglioni in memoria del figlio. L'opera, gi\u00e0 in passato attribuita a Girolamo da Carpi, \u00e8 stata poi ascritta al pittore lombardo Lorenzo Leonbruno."}
{"id": "1714471", "revid": "1782831", "url": "https://it.wikipedia.org/wiki?curid=1714471", "title": "Guglielmina Amalia di Brunswick-L\u00fcneburg", "text": "Era figlia di Giovanni Federico di Brunswick-L\u00fcneburg e della sua consorte, Benedetta Enrichetta del Palatinato.\nBiografia.\nQuarta e pi\u00f9 giovane figlia della coppia, la principessa Guglielmina perse suo padre all'et\u00e0 di 6 anni nel 1679. Sua madre, figlia della famosa Anna di Gonzaga di Cl\u00e8ves e cugina della duchessa d'Orl\u00e8ans, cognata del re, ritorn\u00f2 in Francia con le sue figlie. Mor\u00ec nel 1730 ad Asni\u00e8res vicino a Parigi.\nAffid\u00f2 l'educazione delle sue figlie, a sua zia Luisa Olandina del Palatinato-Simmern, badessa di Maubuisson. Cos\u00ec la piccola Amalia Guglielmina ricev\u00e9 un'educazione cattolica.\nRichiamata da suo zio Ernesto Augusto I di Hannover, rientr\u00f2 a Hannover nel 1693. Era descritta come bella, ma anche come pia e seria. Fu la futura suocera, l'imperatrice Eleonora di Neuburg, che decise di fare di lei la futura imperatrice. L'imperatrice era stata convinta dall'eccellenza della sua scelta dal tutore di suo figlio, Carlo Teodoro di Salm, che era inoltre lo zio di Guglielmina.\nMatrimonio.\nGuglielmina spos\u00f2 il 24 febbraio 1699, il re di Ungheria e di Boemia, il futuro imperatore Giuseppe I, ed erede dell'imperatore Leopoldo I. L'opera \"Hercule et H\u00e9b\u00e9\" di Reinhard Reiser (1674-1739) fu recitata il giorno del loro matrimonio.\nEbbero tre figli:\nIl giorno del matrimonio, Guglielmina aveva 26 anni e l'arciduca appena 20, ma la relazione dei due sposi imperiali fu considerata come felice. Tuttavia, lei invecchi\u00f2 rapidamente. Giuseppe I ebbe numerose amanti, sia donne della nobilt\u00e0 sia serve. Nel 1704 contrasse la sifilide e la trasmise a sua moglie. La coppia imperiale non fu pi\u00f9 in grado di avere figli. Il loro unico figlio maschio era morto nella culla.\nRegno e successione.\nMentre l'Europa si lacerava nella guerra di successione di Spagna, la linea maschile della Casa degli Asburgo d'Austria, membro del ramo spagnolo, rischi\u00f2 di estinguersi e nelle pi\u00f9 concrete probabilit\u00e0 avrebbe provocato una guerra europea.\nNon restava che l'arciduca Carlo, fratello minore di Giuseppe, pretendente al trono di Spagna per dovere dinastico e che combatteva in Spagna. Sposer\u00e0 nel 1708 una cugina dell'imperatrice, Elisabetta Cristina di Brunswick-Wolfenb\u00fcttel ma questa unione si riveler\u00e0 poco prolifica, contrariata tanto dalla separazione degli sposi durante la guerra che per la natura. Il problema della successione si poneva seriamente.\nL'imperatore Leopoldo mor\u00ec nel 1705 e Giuseppe gli successe sia sulle terre ereditate dalla Casa d'Asburgo sia sul trono del Sacro Romano Impero germanico. Guglielmina divenne imperatrice, ma non ebbe mai molta influenza sulla politica imperiale.\nNel 1711, l'imperatore mor\u00ec per l'epidemia di vaiolo che percorreva l'Europa. Guglielmina rimase vedova e sua suocera assicur\u00f2 la reggenza aspettando il ritorno dell'arciduca Carlo che combatteva in Spagna. L'arciduca Carlo, gi\u00e0 proclamato Carlo III di Spagna, fu eletto imperatore e regn\u00f2 con il nome di Carlo VI.\nI suoi alleati, che credevano di rivedere gli Asburgo sovrani dell'impero germanico e dell'impero spagnolo, ritirarono il loro sostegno e la pace fu firmata, rovinando le speranze degli Asburgo di riformare l'impero di Carlo V ma ebbero i Paesi Bassi spagnoli, il Ducato di Milano, il Regno di Napoli e la Sardegna.\nNel 1713, dopo cinque anni di un'unione sempre sterile, Carlo promulg\u00f2 la Prammatica Sanzione che - in caso di assenza di eredi maschi - dava l'eredit\u00e0 familiare in priorit\u00e0 alle sue figlie e, nel caso, alle sue nipoti. Tuttavia, nel 1716, l'imperatrice partor\u00ec un maschio che mor\u00ec. Nel 1717, 1718 e 1723, partor\u00ec tre figlie, di cui due arrivarono alla maggiore et\u00e0.\nPer mantenere la potenza della loro Casa, le figlie dell'ex-imperatrice Guglielmina furono private dell'eredit\u00e0 del loro padre in favore delle cugine. Erano state maritate, la primogenita nel 1719 con l'elettore di Sassonia, poi re di Polonia, la minore, nel 1722 con l'elettore di Baviera. In ogni caso, avevano preteso il riconoscimento della Prammatica Sanzione.\nTuttavia, Guglielmina sostenne suo cognato Carlo Alberto di Baviera per la successione al trono imperiale, ma torn\u00f2 alla ragione e si ritir\u00f2 dalla vita pubblica.\nDopo che le sue due figlie si furono sposate, si ritir\u00f2 nel 1722 in un convento dei salesiani che aveva fondato nel 1717, \"Salesianerinnenkloster auf dem Rennwege\", a Vienna.\nNel 1740, Carlo VI mor\u00ec. La sua figlia maggiore Maria Teresa sal\u00ec al trono e fu proclamata \u00abre\u00bb d'Ungheria e di Boemia. Per\u00f2, non pot\u00e9 essere eletta nell'impero e cerc\u00f2 di far eleggere suo marito Francesco Stefano di Lorena.\nGuglielmina sopravvisse trent'anni al suo sposo e mor\u00ec il 10 aprile 1742. Le sue spoglie riposano ancora oggi a Kapuzinergruft, la cripta Imperiale a Vienna."}
{"id": "1714472", "revid": "92723", "url": "https://it.wikipedia.org/wiki?curid=1714472", "title": "Chiesa di Sant'Erasmo (Porto Ercole)", "text": "La chiesa di Sant'Erasmo \u00e8 uno dei luoghi di culto cattolici pi\u00f9 antichi di Porto Ercole.\nStoria e caratteristiche.\nLa chiesetta si trova quasi in cima al promontorio del borgo antico di Porto Ercole (Monte Argentario), posto pi\u00f9 a sud del paese sopra il molo di Santa Barbara, laddove svetta sia il faro che la Rocca aldobrandesca.\nLa primitiva struttura risalirebbe addirittura al IV secolo e venne dedicata a Sant'Erasmo da Formia (protettore dei naviganti e patrono di Porto Ercole), nel punto dove \u00e8 ubicato il coro. A questo, si aggiunse un piccolo oratorio del VII secolo. Essa si trovava all'interno delle mura senesi, per distinguerla da un'altra Sant'Erasmo, eretta fuori le mura. Per molti secoli infatti, fu la parrocchia del paese e fu rimaneggiata e ristrutturata quasi totalmente nel XVII secolo nella facciata. Realizzata in stile toscano barocco molto semplice, con un portale sormontato da un frontone triangolare e un piccolo rosone che si apre al centro. Il preesistente campanile, in stile spagnolo a vela (XIV secolo), fu colpito da un fulmine nel XVIII secolo danneggiandosi gravemente (ne restano alcuni ruderi sul tetto della sagrestia). Nel 1915, fu eretto quello attuale.\nInterni.\nLa chiesa \u00e8 divisa in due navate, una principale e una laterale minore rivolta verso il mare. Il soffitto della navata principale \u00e8 sorretto da capriate originali del XVII secolo. A destra, vi \u00e8 la cappella del battistero, con un bellissimo fonte battesimale in marmi policromi. Seguono la cappella una serie di nicchie, un tempo recanti statue di santi poi custodite in sagrestia. In fondo alla chiesa vi \u00e8 il presbiterio, rialzato di alcuni gradini, dove si trova l'altare maggiore in marmo policromo, di stile rinascimentale, con ai suoi piedi si lapidi marmoree intarsiate o graffite, che coprono le tombe dei nobili e dei governatori di Porto Ercole. Alle spalle dell'altare si apre il coro, a cui si accede mediante due porticine laterali. Il coro \u00e8 decorato da una serie di scranni seicenteschi, pi\u00f9 una volta a crociera affrescata con i quattro evangelisti, Sant'Erasmo di Formia e San Rocco. La navata destra \u00e8 costituita da una serie di cappelle coperte da volte a crociera, e termina nell'entrata posteriore della chiesa. La prima cappella \u00e8 sempre dedicata al santo, riccamente affrescata e recante uno splendido altare dipinto con il busto in cartapesta del patrono. Seguono poi altre cappelle, fino a giungere alla grande e luminosa sagrestia, con la porta ricavata in un altare. All'intero sono custoditi gli ultimi tesori e le opere che sono rimasti alla chiesa. La cappella della sagrestia, situata ai lati del presbiterio, \u00e8 separata da esso da ci\u00f2 che resta dell'antica balaustra.\nLa navata laterale sinistra \u00e8 invece sorretta da un tunnel, lungo una trentina di metri.\nLa chiesa perse d'importanza a circa met\u00e0 del XX secolo, quando fu costruita la parrocchiale di San Paolo della Croce nel borgo moderno, sebbene questa antica chiesa venga aperta per alcune messe e per commemorazioni.\nMorte di Caravaggio.\nDietro la chiesetta, percorrendo una sconnessa gradinata aperta in salita sulla destra, uscendo dall'abitato in direzione del promontorio con il faro a sud della Rocca aldobrandesca, si trovano ormai pochissimi ruderi di quella che fu la \"Confraternita di Santa Croce\" (XV secolo), ove era ubicato un piccolo sanatorio dedicato a \"Santa Maria Ausiliatrice\". Secondo l'ipotesi ufficiale, fu qui ricoverato, gi\u00e0 in fin di vita, il noto pittore Michelangelo Merisi, detto Caravaggio, il 18 luglio 1610, trovato gi\u00e0 moribondo dagli allora portoercolesi sulla spiaggia della \"Feniglia\"; sempre secondo l'ipotesi ufficiale, il cadevere fu quindi seppellito al vecchio cimitero di \"San Sebastiano\", laddove sorge un piccolo mausoleo a lui dedicato, ovvero all'inizio di Via Nuova, nel borgo attuale. Al suo interno, cinque delle nove presunte ossa del pittore rinvenute."}
{"id": "1714473", "revid": "729019", "url": "https://it.wikipedia.org/wiki?curid=1714473", "title": "Leiolopisma mauritiana", "text": "Lo scinco gigante di Mauritius (\"Leiolopisma mauritiana\" ) \u00e8 una specie estinta di scinco, endemica dell'isola di Mauritius.\n\u00c8 la pi\u00f9 grande specie di scinco mai esistita.\nOltre a qualche osso in pessime condizioni, si ha solo un esemplare incompleto di questo animale.\nIn base alle ricostruzioni di questo animale, si \u00e8 supposto che in qualche modo fosse legato a qualche tipo di fossorialit\u00e0, ipotesi questa rafforzata dal fatto che il pi\u00f9 prossimo parente vivente di questo animale \u00e8 probabilmente lo scinco \"Leiolopisma telfairii\", che ha vita semifossoriale ed \u00e8 in grado di perdere la coda in caso di pericolo. Il cranio era simile per forma a quello dello scinco dalla lingua blu (\"Tiliqua scincoides\").\nOltre allo scinco gigante, recentemente a R\u00e9union \u00e8 stata descritta una nuova specie ancora non classificata, ma sicuramente appartenente al genere \"Leiolopisma\"."}
{"id": "1714475", "revid": "767487", "url": "https://it.wikipedia.org/wiki?curid=1714475", "title": "Tasmania Police", "text": "La Tasmania Police (Polizia della Tasmania in italiano) \u00e8 la polizia dello Stato australiano di Tasmania. Nata nel 1899, \u00e8 composta da oltre 1200 poliziotti su una popolazione di circa mezzo milione di abitanti. La Polizia della Tasmania fa parte del Dipartimento di Polizia e Gestione Emergenze del Governo Tasmaniano, che consiste anche dello State Emergency Service (Servizio di emergenza statale), Forensic Science Service Tasmania e del Tasmania Fire Service (Vigili del fuoco Tasmania)."}
{"id": "1714476", "revid": "1573940", "url": "https://it.wikipedia.org/wiki?curid=1714476", "title": "Dama tuareg", "text": "La dama tuareg \u00e8 un gioco praticato dai Tuareg nel deserto e simile a quello che in Italia viene chiamato \"tria\" (Veneto) o \"tris\" o \"grisia\" (Piemonte). La denominazione utilizzata dai Tuareg stessi per questo gioco \u00e8 \"d\u00e4ra\" (presso i tuareg del sud, apparentemente prestito dall'hausa) o \"kera\u1e0d\" (tuareg del nord, parola che significa \"tre\"). Nonostante il nome, il gioco si avvicina pi\u00f9 a quello del mulino che a quello della dama.\nMateriale occorrente.\nIl gioco si svolge tra due giocatori, e sembra praticato solamente tra maschi. Per iniziare, si disegna sulla sabbia la tavola da gioco disponendo per righe e per colonne un determinato numero di buche e ci si procura le pedine, in numero di 12 per ogni giocatore (generalmente si usano escrementi secchi di cammello, pezzetti di carbonella, legnetti).\nIl numero di caselle (buche, in tuareg \"anu\" \"pozzo\") \u00e8 variabile. La versione pi\u00f9 diffusa, secondo Bernus, \u00e8 di trenta caselle (6 x 5), ma ne esistono anche di 42 caselle (ad esempio quella descritta da Foucauld, con 18 pedine per giocatore).\nSvolgimento del gioco.\nIl gioco si compone di due fasi. Nella prima, i due giocatori dispongono a turno le 12 pedine sulla scacchiera, facendo attenzione a non allinearne mai tre una accanto all'altra (se un giocatore lo fa, per inavvertenza, viene richiamato con la frase \"sei entrato nella tenda di tua suocera\": un gesto non consentito dalle norme di comportamento tuareg).\nPoi ha inizio la seconda fase, in cui, a turno, ogni giocatore sposta una pedina alla volta in una casella libera adiacente, in orizzontale o in verticale (non in diagonale). Ogni volta che un giocatore riesce a disporre tre pedine in fila (e non pi\u00f9 di tre) ne \"mangia\" una dell'avversario a piacere (se ne elimina dal gioco una soltanto anche se nella stessa mossa si produce pi\u00f9 di un allineamento di tre pedine). Vince chi lascia l'avversario con 2 pedine.\nPunteggio.\nChi vince una mano (\"\u00e4ddal\", \"gioco\") acquisisce un punto (2 se l'avversario non \u00e8 riuscito a fare neanche un allineamento), e per stabilire il vincitore finale questi punti non vengono semplicemente sommati, ma si ha un meccanismo di conteggio analogo a quello del tennis (gioco/\"game\" - partita/\"set\" - incontro/\"match\"). Chi colleziona 4 punti \u00e8 vincitore di una \"partita\" (\"\u00e4ddal meqqer\u00e4n\", lett. \"grande gioco\"), e per le \"partite\" successive il computo dei punti riparte da zero per entrambi. L'incontro termina quando un giocatore raggiunge per primo un numero di \"partite\" vittoriose fissato in precedenza.\nTerminologia.\nCome ha osservato Bernus (1975), la terminologia usata nel corso del gioco \u00e8 calcata su quella della societ\u00e0 tradizionale tuareg, improntata alla vita nomade dell'allevatore.\nQuando uno vince una giocata si dice che \"ila alem\" \"ha un cammello\", mentre ogni partita rappresenta \"okkoz imenas\" \"quattro cammelli\". Quando un giocatore non riesce ad impedire all'altro di spostare la pedina in una casella (\"anu\", \"pozzo\") che permette l'allineamento, gli dice \"eshishweq-q aman\" \"ti ho lasciato bere\". Viceversa, di chi non riesce a segnare neanche un allineamento si dice che \"war ishwa\" (\"non ha bevuto\"), o \"aghraf\", cio\u00e8 \"ha passato tutta la giornata senza abbeverarsi\" (termine specifico per il bestiame).\nInoltre, quando si verifica una determinata posizione dei pezzi, che permette ad un giocatore di allineare tre pedine ad ogni mossa, semplicemente ripetendo lo stesso movimento avanti e indietro (vedi figura), la pedina che, spostandosi, permette queste combinazioni, \u00e8 detta \"tebagawt\" \"giumenta\", e l'azione di spostarla avanti e indietro \u00e8 \"asri\", letteralmente \"far galoppare\". L'avversario cercher\u00e0 allora di \"aghtes tebagawt\" lett. \"tagliare la giumenta\", il che si pu\u00f2 intendere sia nel senso di \"tagliarle la strada\" sia in quello di \"tagliarle i garretti\"."}
{"id": "1714479", "revid": "125278820", "url": "https://it.wikipedia.org/wiki?curid=1714479", "title": "Sektor", "text": "Sektor Unit\u00e0 9T9 \u00e8 un personaggio della serie videoludica \"Mortal Kombat\". \u00c8 apparso per la prima volta in \"Mortal Kombat 3\".\nStoria.\nSektor appare per la prima volta in \"Mortal Kombat 3\". Rappresenta il primo modello di prototipo ninja cibernetico creato dal clan dei Lin Kuei. La sua missione, come quella delle sue controparti Cyrax e Smoke, era quella di trovare e terminare il ninja traditore Sub Zero, dopo che questi non si era sottoposto all'automatizzazione ed aveva lasciato il clan. Nella sua vita umana era un fedelissimo dei Lin Kuei, tanto da chiedere lui stesso al Gran Maestro Ninja di sottoporsi al programma di automatizzazione. Sektor, infatti, ritiene che il massimo onore del clan possa essere raggiunto solo attraverso il progresso tecnologico e disprezza Cyrax e Sub Zero, per aver disobbedito agli ordini del gran maestro.\nCol tempo il suo programma diverr\u00e0 sempre pi\u00f9 corrotto, tanto da divenire una minaccia per tutti coloro che s'incontrano con l'automa. Infatti tornato alla base del Lin Kuei, ne uccide il Gran Maestro (che in MK9 ci verr\u00e0 svelato essere suo padre) ritenendolo inferiore a lui e tenta di rubare il Medaglione del Drago che verr\u00e0 poi preso da Sub Zero diventato nel frattempo il nuovo Gran Maestro del Lin Kuei dopo aver sconfitto Sektor. Quest'ultimo partir\u00e0 per il Giappone e diverr\u00e0 capo di un clan di ninja sempre cibernetici (produzione in massa di Sektor potremmo dire) chiamati Tekunin. A differenza delle sue controparti Cyrax e Smoke, egli non presenta emozioni o possibilit\u00e0 di riavere l'anima, anzi sembra sia posseduto da una latente pazzia.\nIn \"Mortal Kombat Armageddon\", egli rapisce Taven mentre stava esplorando il tempio di suo padre per cercare un'arma lasciata dai Tekunin. Lo porta alla base Tekunin e gli domanda riguardo al messaggio di suo padre. Taven gli dice che sarebbe stato punito per questo, e Sektor per tutta risposta gli d\u00e0 parte dei suoi poteri facendolo per\u00f2 soffrire. In quel momento arriveranno le Forze Speciali capitanate da Sonya Blade, e Taven scappa, ma Sektor gli dice: \"Non te ne andrai finch\u00e9 non mi avrai dato le informazioni che voglio, a meno che non le prenda con la forza!\". Taven affronta e sconfigge Sektor, che scappa lontano prima che si autodistrugga.\nNel suo finale, egli uccide Blaze, facendo aumentare il suo potere, diventa un tutt'uno con Smoke e Cyrax e forma un'organizzazione iper tecnologica.\nNella timeline di \"Mortal Kombat IX\" appare ancora umano, insieme a Cyrax e Sub-Zero, nel primo torneo dove partecipa al soldo di Shang Tsung per eliminare i guerrieri terrestri. Sektor \u00e8 profondamente devoto al Lin Kuei tanto da non opporsi al \"progetto cyborg\" ma addirittura ad offrirsi come volontario. Oltretutto vede nella reticenza di Cyrax una sorta di disonore al clan. Cercher\u00e0 quindi di fermare il compagno con la forza quando esso decider\u00e0 di disertare, ma verr\u00e0 sconfitto. Apparir\u00e0 come cyborg nel secondo torneo quando cercher\u00e0 di catturare Smoke nella foresta vivente.\nIn \"Mortal Kombat X\" \u00e8 possibile selezionarlo tramite una delle varianti del personaggio DLC Triborg, insieme a Smoke (LK-7T2), Cyrax (LK-4D4) e Cyber Sub-Zero (LK-52O). Nella trama si scopre che dopo aver reso cibernetico tutto il clan Lin Kuei, \u00e8 stato definitivamente sconfitto da Sub Zero e disassemblato.\nIn \"Mortal Kombat 11\" Sektor ricompare come sottoposto di Kronika, richiamato dal passato, dai tempi del secondo torneo. Giunto nel presente, Sektor rapisce i membri del nuovo Lin Kuei e li trasforma in cyborg, questo lo porta a scontrarsi nuovamente con Sub Zero e con Scorpion. In seguito, dopo essere stato potenziato, attacca la base delle Forze Speciali assieme ai suoi ninja cibernetici e al Dragone Nero di Kano, venendo sconfitto da Johnny Cage. Kano attiva quindi un dispositivo di autodistruzione nel corpo di Sektor che esplode insieme all'intera base.\nMosse.\nOgni personaggio ha una mossa speciale da eseguire."}
{"id": "1714480", "revid": "666668", "url": "https://it.wikipedia.org/wiki?curid=1714480", "title": "\u0160portov\u00fd Klub Slovan Bratislava (calcio a 5)", "text": "La sezione di calcio a 5 dello \u0160portov\u00fd Klub Slovan Bratislava \u00e8 una squadra slovacca con sede a Bratislava. Fondata nel 1984 come F.O.F.O. Bratislava, ha associato per lungo tempo il proprio nome all'azienda Slov-Matic. L'affiliazione allo \u0160K Slovan Bratislava risale solamente al 2017.\nStoria.\nFondata nel 1984 con il nome di F.O.F.O. Club LL (\"Fanatic Oranjes Futsal Organisation\"), otto anni pi\u00f9 tardi la formazione ha assunto la denominazione Slov-Matic FOFO Bratislava. Attualmente gioca la \"Joma Extraliga\", prima divisione del campionato slovacco di calcio a 5. Lo Slov-matic FOFO \u00e8 stato il dominatore delle recenti edizioni del campionato slovacco, riuscendo a disimpegnarsi in maniera lusinghiera anche nella Coppa UEFA dove ha mancato la fase a otto nel 2006 per differenza reti, giungendo alla fase Elite nella stagione 2007-08. Con il doppio coppa-campionato del 2008 la Slov-Matic \u00e8 diventato il club pi\u00f9 titolato di Slovacchia assieme alla mentre con la nuova doppietta piazzata nel 2010, la squadra della Capitale \u00e8 l'unica ad aver vinto cinque titoli nazionali. Nel 2017, dopo la scomparsa di Martin Grend\u00e1r, la societ\u00e0 \u00e8 entrata nell'orbita della , diventandone la sezione calcettistica. Contestualmente, la squadra ha cambiato denominazione e colori sociali (da arancione a bianco-celeste), adeguandoli a quelli della societ\u00e0 calcistica."}
{"id": "1714481", "revid": "773636", "url": "https://it.wikipedia.org/wiki?curid=1714481", "title": "Chiesa di Santo Stefano (Porto Santo Stefano)", "text": "La chiesa arcipretale di Santo Stefano protomartire \u00e8 la chiesa parrocchiale di Porto Santo Stefano, capoluogo di Monte Argentario. Si trova nel centro storico del rione Croce.\nStoria.\nLa prima chiesa.\nAgli inizi del XVIII secolo, il paese di Porto Santo Stefano, nato ai piedi della Fortezza Spagnola, inizi\u00f2 ad espandersi tanto che, nel 1741, la vecchia cappella dei soldati non bast\u00f2 pi\u00f9 per la popolazione in continua crescita. Quindi, lo stesso anno, su richiesta delle famiglie santostefanesi, inizi\u00f2 la costruzione della nuova chiesa dedicata al protomartire Stefano, che fu consacrata nel 1750. La chiesetta era in stile barocco e presentava una breve navata coperta da volte a crociera terminante con un'abside semicircolare. La chiesa, per\u00f2, fu fatta saltare dalle truppe tedesche in ritirata il 7 giugno del 1944 e soltanto il campanile rimase in piedi.\nLa ricostruzione.\nIl luogo prescelto per la costruzione della nuova chiesa fu quello della precedente, per\u00f2 con una grande modifica: l'orientamento. Infatti, la facciata del nuovo edificio si trova sul luogo dell'abside di quello barocco, mentre la nuova abside d\u00e0 su quello che era il sagrato della vecchia chiesa. Il progetto dell'edificio venne affidato agli architetti Giulio Pediconi, Mario Paniconi e Paolo Rossi De Paoli. La costruzione fu terminata nel 1950 e, il giorno di Natale dello stesso anno, la nuova chiesa parrocchiale fu consacrata dal vescovo di Grosseto Paolo Galeazzi.\nDal 1950.\nFra il 1950 e il 2006, la chiesa ha subito una serie di rifacimenti interni. Il primo risale al 1963, quando fu installato il grande organo Mascioni. Il presbiterio fu completamente rifatto una prima volta nel 1980 e, in tempi pi\u00f9 recenti, nel 2006. Nel 1981, invece, furono installate le vetrate policrome raffiguranti vari santi.\nIl 5 agosto 2021 ha avuto luogo nella chiesa la cerimonia di commemorazione delle ceneri di Raffaella Carr\u00e0, nel trigesimo della sua scomparsa.\nDescrizione.\nContesto urbanistico.\nLa chiesa di Santo Stefano \u00e8 ubicata nel centro di Porto Santo Stefano, nel rione Croce e, insieme alla casa canonica costituisce un isolato. Le strade che la costeggiano sono: via XX Settembre (sul lato della facciata), via Santo Stefano (lungo il lato destro), via Galli (lungo il lato sinistro), piazza della Chiesa (su cui si affaccia l'abside, sagrato della chiesa originale).\nEsterno.\nLa facciata principale della chiesa si affaccia su via XX Settembre. Essa \u00e8 costituita da quattro grandi lesene in blocchi di pietra ai lati e una svettante cuspide, in cui \u00e8 inserito lo stemma marmoreo del vescovo Paolo Galeazzi, come coronamento. Al centro del prospetto si trova il grande portale, con una larga strombatura poco profonda con arco a tutto sesto. Il secondo prospetto della chiesa si affaccia sull'angusta via di Santo Stefano e termina con tre grandi cuspidi. Qui, sottostante la monofora centrale della facciata monofore, al di sopra del portone, vi \u00e8 un'iscrizione che ricorda la proclamazione del Dogma dell'Assunzione di Maria:\nLungo il lato sinistro della chiesa, inserito nel contesto della canonica, si trova il campanile, frutto dell'ampliamento di quello barocco, che custodisce al suo interno le quattro campane della vecchia chiesa.\nInterno.\nNavata.\nL'interno \u00e8 costituito da una grande navata unica coperta da volta a botte ribassata. Le pareti laterali sono scandite da una serie di archi ciechi sorretti da possenti pilastri in blocchi di pietra, in cui si aprono le monofore a tutto sesto chiuse da vetrate policrome. In esse sono raffigurati due categorie di Santi: i Patroni dei gruppi ecclesiali e dei mestieri operanti in Porto Santo Stefano ed i Santi legati alla Toscana e all'Argentario. Subito dopo l'ingresso, si trovano due ampliamenti della navata, in cui si trovano i tre altari laterali: l'altare di Santo Stefano (il primo da destra), su cui si trova la statua di \"santo Stefano\" in terracotta di Emilio Greco, l'altare del Ges\u00f9 Misericordioso (il secondo di destra) e l'altare della Vergine (dirimpetto al secondo di destra).\nPresbiterio.\nNell'ultimo tratto della navata e nella grande abside semicircolare decorata con un mosaico dai toni azzurri, si trova il presbiterio, frutto del rifacimento del 2006. In posizione avanzata si trovano l'altare maggiore, costituito da un pilastro a forma di parallelepipedo e dall'ampia mensa, e l'ambone, sulla sinistra, nel quale \u00e8 anche inserito il candelabro del cero pasquale. Dietro all'altare, al centro, sovrastato dal grande crocifisso in legno dipinto, vi \u00e8 la sede, formata da tre scranni marmorei pi\u00f9 due lignei aggiuntivi ai lati. Il tabernacolo, invece, si trova di fianco all'arco absidale, addossato alla parete di fondo della navata.\nOrgano a canne.\nNella conca dell'abside, affiancato dalle panche lignee semianulari del coro, \u00e8 collocato l'organo a canne Mascioni \"opus 831\", costruito nel 1963. Lo strumento, a due tastiere ognuna di 61 tasti e pedaliera di 32 note, \u00e8 caratterizzato dal canneto, formato dalle varie canne del registro principale 8' del Grand'Organo; la consolle \u00e8 unita alla cassa, limitata al basamento del canneto, per mezzo di una pedana."}
{"id": "1714488", "revid": "33689", "url": "https://it.wikipedia.org/wiki?curid=1714488", "title": "Dragon 32/64", "text": "Il Dragon 32 e il Dragon 64 sono home computer prodotti tra il 1982 e il 1984. Simili al TRS-80 Color Computer, vennero prodotti per il mercato europeo dall'azienda gallese Dragon Data. Il numero di modello si riferisce alla memoria del sistema, 32 o 64 KB.\nStoria.\nAll'inizio degli anni ottanta il mercato degli home computer nel Regno Unito ebbe una crescita esponenziale. Quasi ogni mese veniva messa in commercio una nuova macchina e nell'agosto 1982 la Dragon Data entr\u00f2 nel mercato con il Dragon 32; il Dragon 64 arriv\u00f2 l'anno successivo. I computer erano basati sul Motorola 6809E a 0.89\u00a0MHz. Il sistema vendette bene e questo spinse diversi sviluppatori a programmare software per la macchina. Poco dopo la presentazione della macchina venne fondata anche \"Dragon User\", una rivista britannica dedicata al sistema.\nNel mercato domestico i videogiochi erano una potente attrattiva e il Dragon era dotato di limitate capacit\u00e0 grafiche quindi nel settore i suoi videogiochi erano mediamente inferiori a quelli della concorrenza. Il Dragon non era in grado di mostrare le lettere minuscole con semplicit\u00e0 e questo era un limite per le applicazioni commerciali. Queste e altre limitazioni resero a lungo andare il Dragon un insuccesso commerciale e nel giugno 1984 la Dragon Data fall\u00ec.\nNonostante il fallimento della casa madre il Dragon continu\u00f2 a vivere a lungo, la sua scheda madre era robusta e il sistema poteva essere personalizzato con facilit\u00e0, questo spinse molte persone a modificare il loro computer aggiungendovi funzionalit\u00e0 e prolungandone la vita utile. La rivista \"Dragon User\" continu\u00f2 a uscire fino a gennaio 1989.\nVideogiochi.\nSebbene il Dragon 32 fosse una macchina adatta ai giochi, la sua tecnologia basata sul TRS-80 CoCo era vecchia di due anni in partenza. Per i suoi tempi il sonoro era decente, ma la grafica era carente. Ha al massimo 9 colori, ma si riducono in proporzione alla risoluzione della modalit\u00e0 grafica; alla risoluzione pi\u00f9 alta di 256x192 pixel diventa monocromatico. Inoltre le modalit\u00e0 grafiche e testo non si possono mescolare, per cui diventa complicato programmare l'aggiunta di semplici scritte come il punteggio.\nIl Dragon \u00e8 basato sul processore 6809, non usato da altri computer diffusi nel Regno Unito, per cui era semisconosciuto ai programmatori britannici e non si poteva fare porting del codice sorgente dei giochi da/a versioni per altri computer. Questo non invogliava le case produttrici a investire sforzi nei giochi per Dragon. Comunque ci furono aziende britanniche come CRL e Incentive che produssero diversi buoni titoli, e occasionalmente si interessarono anche aziende di rilievo come la Ocean (che convert\u00ec \"Hunchback\"). Molti prodotti vennero per\u00f2 dal mercato statunitense per TRS-80 CoCo, i cui giochi potevano essere convertiti piuttosto facilmente per Dragon. Parecchio software per CoCo fu acquisito con licenza dalla Dragon Data, ma soprattutto dalla Microdeal, azienda della Cornovaglia che divent\u00f2 l'editore pi\u00f9 attivo, con oltre 200 giochi pubblicati tra il 1982 e il 1988. Microdeal \u00e8 ricordata soprattutto per i suoi veloci giochi d'azione, in particolare quelli con la sua mascotte Cuthbert.\nSono noti oltre 500 videogiochi per Dragon 32 e 64, su circa 2000 prodotti software commerciali.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per Dragon 32 sono \"Chuckie Egg\", \"Jet Set Willy\", \"Donkey King\" (clone spudorato di \"Donkey Kong\", poi rinominato \"The King\"), \"Devil Assault\" (clone di \"Demon Attack\"), \"Rommel's Revenge\", \"Leggit\", \"Gridrunner\", \"Backtrack\", \"The Ket Trilogy\" (raccolta di \"Mountains of Ket\", \"Temple of Vran\", \"The Final Mission\"), \"Airball\"."}
{"id": "1714500", "revid": "773636", "url": "https://it.wikipedia.org/wiki?curid=1714500", "title": "Convento della Presentazione al Tempio", "text": "Il convento della Presentazione al Tempio sorge in localit\u00e0 monte Telegrafo, nel comune di Monte Argentario, in provincia di Grosseto.\nStoria.\nIl complesso costituisce la casa madre della Congregazione dei padri passionisti ed \u00e8 costituito da una parte conventuale e dalla chiesa. I lavori di costruzione iniziarono nel 1733 e furono completati nel 1737. La facciata, costruita nel 1856, ha un prospetto d'impronta neoclassica. L'interno conserva alcune opere di rilievo: la \"Madonna col Bambino che consegna a san Paolo della Croce il progetto del convento\", di Pietro Aldi (1880), che pu\u00f2 essere assunta a manifesto della congregazione; la \"\"Presentazione di Maria al tempio\", di Sebastiano Conca; la \"Madonna col Bambino che regge il Sacro Cuore e san Giuseppe sullo sfondo\"\", di Pompeo Batoni.\nMolto venerata \u00e8 l'immagine denominata \"Madonna di Monte Argentario\" di scuola romana del '700. Sull'altare del transetto destro \u00e8 la tela con un'immagine della Maddalena del XVIII secolo e, sull'altare di sinistra un San Michele, copia dell'omonimo soggetto di Guido Reni della Chiesa dei Cappuccini di Roma.\nNella cripta sono collocati, sia la statua del fondatore dell'ordine (in travertino), sia un bassorilievo, pure in travertino, rappresentante l'approdo all'Argentario di San Paolo della Croce. Infine, nell'interno della chiesa si pu\u00f2 ammirare un'urna bronzea con i resti del giovane passionista il venerabile Galileo Nicolini opera dello scultore Tito Amodei.\nIl 12 dicembre del 2000, a sorpresa e senza preavviso tra lo stupore e l'emozione dei religiosi presenti, si ferm\u00f2 a pregare nella chiesa del convento il Papa Giovanni Paolo II. Il luogo era particolarmente amato anche da Susanna Agnelli (sindaco di Monte Argentario dal 1974 al 1984), tanto che per suo espresso desiderio, volle che vi fossero celebrate le proprie esequie.\nDescrizione.\nUbicazione.\nIl convento sorge su un ampio piazzale circondato da una natura generosa e ancora lasciata integra, in localit\u00e0 monte Telegrafo. La storia volle che fosse proprio San Paolo della Croce a tracciare la prima pianta dell'edificio, costruito in stile semplice a pianta rettangolare, schema della chiesa votata alla povert\u00e0 ed all'austerit\u00e0, proprio come voleva la sua regola."}
{"id": "1714504", "revid": "228587", "url": "https://it.wikipedia.org/wiki?curid=1714504", "title": "Barbabianca", "text": ""}
{"id": "1714507", "revid": "773636", "url": "https://it.wikipedia.org/wiki?curid=1714507", "title": "Chiesa e noviziato di San Giuseppe", "text": "La chiesa e il noviziato di San Giuseppe, fanno parte di un complesso sacro situato sul monte Telegrafo, nel comune di Monte Argentario.\nIl convento voluto da san Paolo della Croce come ritiro per i novizi fu iniziato nel 1753 e terminato nel 1761.\nLa chiesa presenta tre altari in gesso e stucco dipinto, con carattere tardo barocco di una certa eleganza. Sull'altare maggiore, un raffinato tabernacolo in marmi policromi. Nel coretto della controfacciata \u00e8 collocata l'immagine pi\u00f9 pregevole del complesso: la \"Madonna addolorata\", tradizionalmente attribuita a Sebastiano Conca.\nNel convento sono custoditi vari ritratti ottocenteschi dei padri passionisti, interessanti soprattutto sotto il profilo documentario. Al primo piano si trova la cella del fondatore, connotata nell'ingresso dalla lapide con l'iscrizione \"Cubiculum Pauli a Cruce\"."}
{"id": "1714509", "revid": "33689", "url": "https://it.wikipedia.org/wiki?curid=1714509", "title": "TRS-80 Color Computer", "text": "Il Radio Shack TRS-80 Color Computer, anche noto come Tandy Color Computer, soprannominato in seguito CoCo, \u00e8 un home computer a 8 bit prodotto dalla Tandy Corporation e commercializzato nelle sue varianti dal 1980 al 1991.\nNonostante il nome possa far intendere una stretta parentela con la famiglia Radio Shack TRS-80, il CoCo in realt\u00e0 \u00e8 molto differente a livello hardware, usando un diverso processore, un Motorola 6809 al posto di uno Zilog Z80. Il processore, per l'epoca molto potente, era anche molto costoso: per questo i sistemi concorrenti come il Commodore VIC-20 e l' si affidavano al MOS 6502 che li rendeva economicamente pi\u00f9 appetibili. Nonostante ci\u00f2, diverse altre scelte tecniche permisero di tenere i costi di produzione relativamente bassi per cui il CoCo fu messo in vendita a soli 399 dollari, permettendogli di competere con i suddetti computer.\nStoria.\nVerso la met\u00e0 degli anni '70 del XX secolo Motorola e Tandy Corporation iniziarono una collaborazione atta alla produzione di un computer a basso costo. Nel 1977, poi, Tandy fu invitata a partecipare alla realizzazione di un sistema per la diffusione delle previsioni meteo: il progetto, denominato \"Pollice Verde\" (\"Green Thumb\" in lingua inglese) prevedeva la realizzazione di un terminale \"Videotex\" su cui gli agricoltori avrebbero potuto ricevere gli aggiornamenti meteorologici. Il terminale inizi\u00f2 ad essere sviluppato in collaborazione con Motorola a partire dal 1978 e fu messo in commercio nel primo semestre del 1980: Motorola lo distribu\u00ec come \"AgVision\" mentre Tandy lo mise in vendita tramite la sua posseduta RadioShack come \"VideoTex Terminal\". Il VideoTex Terminal usava il Motorola 6808 come CPU, il Motorola 6847 come controller video (VDC, da \"Video Display Controller\") ed un chip appositamente sviluppato da Motorola, il Motorola 6883 SAM (da \"Synchronous Address Multiplexer\"), che integrava molte funzioni che erano necessarie per il funzionamento del sistema, tra cui la gestione degli accessi alla RAM da parte della CPU e del VDC. Il terminale poteva essere collegato ad un comune TV, permettendo di contenere i costi.\nIl progetto del terminale fu usato anche come piattaforma per il previsto computer a basso costo. Nel 1979 Motorola present\u00f2 il 6809, una versione del 6800 pensata per competere con il MOS 6502 con alcuni registri interni a 16 bit, che fu adottata come CPU del nuovo sistema, che prese il nome di TRS-90 per differenziarlo dalla linea di computer TRS-80 basati sullo Zilog Z80. Poco prima della messa in commercio, per\u00f2, fu deciso di abbandonare il nome di TRS-90 e di riprendere invece quello gi\u00e0 noto di \"TRS-80\" dei modelli in commercio, aggiungendo la parola \"Color\" per indicare che questo computer era capace di generare grafica a colori.\nIl 31 luglio 1980, circa 2 mesi dopo la presentazione del VideoTex Terminal, fu annunciato il TRS-80 Color Computer, che riprendeva l'aspetto del VideoTex Terminal, da cui si differenziava per l'eliminazione del modem interno e per l'aggiunta di diverse porte di I/O (tra cui quella per le cartucce ed i joystick).\nVersioni.\nCi sono state 3 versioni del computer.\nColor Computer 1 (1980\u20131983).\nIl modello base del TRS-80 Color Computer era dotato di 4 KB di RAM e 8 KB di ROM contenenti una versione del Microsoft BASIC specifica per quel computer che Tandy aveva denominato Color BASIC. Il prezzo di acquisto era di 399 dollari. Circa un mese dopo fu presentato il modello con 16 KB di RAM e l'Extended Color BASIC (contenuti in 16 KB di ROM), una versione del linguaggio con comandi addizionali, al prezzo di 599 dollari. Chi aveva acquistato il modello da 4 KB con il Color BASIC poteva acquistare la ROM con la nuova versione del linguaggio e l'espansione a 16 KB di RAM, necessari a far girare l'Extended Color BASIC, che offriva nuovi comandi per la gestione avanzata della grafica e del suono, supporto ai numeri in virgola mobile ed altre aggiunte. Nel 1982 Tandy mise in commercio il modello da 32 KB a 799 dollari, insieme al relativo kit di espansione per chi voleva portare a 32 KB il proprio computer. Nel 1983 il modello da 16 KB di RAM divenne quello base, venendo eliminato quello da 4 KB.\nLa memoria di massa predefinita erano le cassette a nastro, leggibili tramite un registratore da collegare direttamente al computer tramite l'apposita porta. Solo alla fine del 1981 fu presentata un'unit\u00e0 a dischi per 599 dollari, venduta in abbinamento ad un Program Pak contenente il \"Disk Extended Color BASIC\", che aggiungeva all'Extended Color BASIC i comandi per l'accesso ai dischi, non presenti di serie nel computer. Verso la fine della commercializzazione del computer fu presentata una versione con un contenitore in plastica bianca ed una tastiera tradizionale con tasti rigidi, dotato di 64 KB di RAM. Contemporaneamente veniva tolto dal listino il modello da 32 KB. \nCaratteristiche tecnice del primo modello:\nColor Computer 2 (1983\u20131986).\nIl 2 settembre 1983 fu presentato il TRS-80 Color Computer 2. Il computer era funzionalmente identico al precedente modello da cui si differenziava per una scheda madre pi\u00f9 compatta grazie alla quale fu possibile realizzare un corpo macchina del 25% meno profondo rispetto a quello della prima serie. Il BASIC integrato fu corretto per risolvere alcuni bug delle precedenti versioni.\nIl CoCo 2 fu messo in vendita con 16/32/64 KB di RAM, a seconda della versione. I primi modelli avevano la ROM da 8 KB con il Color BASIC mentre in seguito furono venduti solo con 16 KB di ROM con l'Extended Color BASIC. Il CoCo2 supportava ora anche le lettere minuscole. Il computer lavorava a e, mediante l'uso di POKE poteva essere impostato a , per permettere l'accesso diretto alla memoria alle periferiche esterne anche se la CPU doveva essere arrestata perch\u00e9 non poteva lavorare a questa frequenza senza un sistema di raffreddamento. \nDurante la commercializzazione il nome sulla targhetta identificativa pass\u00f2 da \"Radio Shack Color Computer\" a Tandy Color Computer, ed i 3 rettangoli colorati assunsero l'aspetto di 3 bande inclinate. Il prezzo del modello da 16 KB al momento del lancio era di 239,95 dollari; un anno dopo, nel 1984, era sceso a 159,95. Al momento del ritiro dal commercio, nel 1986, il modello da 64 KB di RAM poteva essere acquistato per soli 99,95 dollari.\nColor Computer 3 (1986\u20131991).\nIl 30 luglio 1986 fu presentato il TRS-80 Color Computer 3, che sostituiva il CoCo2, con un prezzo di vendita di 219,95 dollari. Rispetto al precedente modello il CoCo3 presentava diverse interessanti caratteristiche: la nuova versione della CPU, denominata 68B09E, poteva adesso lavorare anche a ; la RAM era stata portata di serie a 128 KB; la ROM del computer (32 KB) conteneva di serie il Disk Extended Color BASIC 2.1; il nuovo chip grafico Motorola GIME (da \"Graphics Interrupt Memory Enhancement\") poteva supportare nuove modalit\u00e0 grafiche ed un numero superiore di colori. Grazie al GIME il CoCo3 offriva anche un'uscita RGB.\nIl processore era un modello capace di operare senza problemi anche a , velocit\u00e0 che doveva essere scelta via software perch\u00e9 per motivi di compatibilit\u00e0 il computer partiva di serie a . Essendo per\u00f2 una CPU ad 8 bit non poteva accedere direttamente a tutti i 128 KB di RAM disponibili sul computer se non ricorrendo al bank switching. La RAM era comunque espandibile fino a 512 KB. Il nuovo chip video non solo era compatibile con i modi grafici del 6847 dei precedenti modelli ma ne introduceva di nuovi: 320\u00d7225 a 16 colori e 640\u00d7225 a 4 colori (con 512 KB di RAM anche 640\u00d7450 interlacciati). La tavolozza era ora di 64 colori. Si vociferava anche che esistesse una modalit\u00e0 nascosta a 256 colori ma il progettista originale del chip in seguito sment\u00ec queste voci. In modalit\u00e0 testo il chip supportava uno schermo con fino ad 80 colonne.\nLa tastiera vedeva i tasti freccia riorganizzati a croce per facilitare lo spostamento del cursore e l'introduzione di nuovi tasti, come il tasto , il tasto ed i tasti e .\nIl BASIC integrato era il Disk Extended Color BASIC 2.1, una versione riveduta da una societ\u00e0 software denominata \"Microware\" che aveva integrato nel linguaggio i comandi per supportare le nuove capacit\u00e0 grafiche del chip GIME. Per il computer fu rilasciata anche un'interfaccia denominata \"Multi-Pak\": si trattava di un connettore da collegare alla porta di espansione del computer che permetteva di collegare fino a 4 unit\u00e0 fra Program Pak, interfacce per dischi rigidi esterni ed altre periferiche.\nIl 26 ottobre 1990 il CoCo3 fu ufficialmente tolto dal commercio, scomparendo dai listini di Tandy ad inizio 1991. Il mercato si era ormai spostato verso i sistemi x86 per il settore dei PC ed i sistemi 68000 per il settore degli home computer, come l'Amiga, l'Atari ST ed i Macintosh, relegando fuori dai giochi le CPU ad 8 bit come il 6809 del Color Computer.\nSoftware.\nBASIC.\nIl BASIC integrato nei computer era stato sviluppato dalla Microsoft, che lo aveva derivato dal suo Microsoft BASIC. Tandy lo aveva poi ridenominato \"Color BASIC\" (CB) per richiamare la gestione dei colori nel nome. Di questo linguaggio esisteva una versione estesa denominato \"Extended Color BASIC\" (ECB), capace di offrire pi\u00f9 comandi per la gestione della grafica, che necessitava per\u00f2 di un chip ROM da 16 KB, che fu integrato in alcuni dei modelli successivi. L'ultima versione disponibile era denominata \"Disk Extended Color BASIC\" (DECB), in pratica un ECB con l'aggiunta dei comandi per la gestione dei dischi. Essendo derivati tutti dal Microsoft BASIC, questi dialetti mantenevano la compatibilit\u00e0 con esso e, di conseguenza, con il BASIC presente sui computer IBM, anch'esso sempre di Microsoft. Altri BASIC di altri computer, come ad esempio il Commodore BASIC, non erano invece compatibili con il Microsoft BASIC. Il copyright della Microsoft \u00e8 presente nella ROM del CB ma non compare a video: accendendo un CoCo con il CB integrato appare solo il copyright di Tandy. Con l'ECB ed il DECB appare invece anche il nome Microsoft.\nIl DECB 2.1 che fu integrato nel CoCo3 fu modificato da Microware, la societ\u00e0 che aveva realizzato l'OS-9, per supportare le nuove modalit\u00e0 grafiche del computer. \nOS-9.\nIl sistema operativo contenuto nei CoCo era essenzialmente basato sullo stesso BASIC integrato, che gestiva l'input dell'utente e l'accesso alle componenti hardware della macchina. Tandy non aveva neanche fatto molti sforzi per migliorare la situazione con il suo Disk Extended Color BASIC, rilasciato insieme alla sua unit\u00e0 a dischi, che permetteva un semplice accesso ai dischi. La CPU 6809 usata sul CoCo era per\u00f2 una CPU per l'epoca molto performante, e Microware nel 1979 avvi\u00f2 lo sviluppo di un vero sistema operativo per il 6809, che fu pubblicato nel 1980 come OS-9. La prima versione dell'OS-9 supportava solo fino a 64 KB di memoria mentre la versione successiva, denominata \"Level II\" supportava fino a 2 MB di RAM. L'OS-9 Level I fu utilizzato come sistema operativo sia sui CoCo1 che sui CoCo2 mentre l'OS-9 Level II fu molto diffuso sui CoCo3.\nDerivati e cloni.\nDiversi cloni del Color Computer furono prodotti. Uno dei pi\u00f9 noti fu il Dragon 32, prodotto nel 1982 dalla gallese \"Dragon Data\". Si trattava di un computer basato sul CoCo1 con 32 KB di RAM e con la ROM contenente l'Extended Color BASIC. La compatibilit\u00e0 era molto buona, dichiarata al 98%, anche se alcune chiamate dirette alla ROM non funzionavano. Due anni pi\u00f9 tardi fu rilasciato il Dragon 64, essenzialmente la stessa macchina ma con 64 KB di RAM e con una porta RS-232. Questo computer fu venduto anche negli Stati Uniti d'America come Tano Dragon, importato dall'omonima societ\u00e0. Il suo prezzo di vendita era di 399 dollari.\nIl Prol\u00f3gica CP-400 era un clone prodotto dalla brasiliana \"Prol\u00f3gica\". Si trattava di un computer compatibile con il CoCo2 stranamente alloggiato in un case che era del tutto identico a quello del Timex Sinclair 2068. Il CP-400 fu realizzato con 16 oppure 64 KB di RAM. Le prime versioni del computer soffrirono di problemi di alimentazione/surriscaldamento che portavano spesso a problemi di corruzione dei dati in RAM: per questo motivo il computer fu rivisto e rimesso in commercio come \"model II\", con 64 KB di RAM ed una tastiera pseudo-meccanica al posto di quella del primo modello, con tasti in gomma.\nIl Codimex CD-6809 era un altro clone brasiliano del Color Computer, messo in commercio dopo il successo del Prol\u00f3gica CP-400. Sempre brasiliano era l'LZ Color64, del 1983.\nTRS-80 MC-10.\nAlla fine del 1983 fu messa in vendita una variante a basso costo del CoCo1, il TRS-80 MC-10 (MC stava per \"Micro Color\"). Rispetto al modello da cui deriva, l'MC-10 \u00e8 basato sul Motorola 6803 ed integra solo 4 KB di RAM, espandibili a 20 con una cartuccia da inserire nella porta di espansione. Il chip video \u00e8 lo stesso VDC per cui le capacit\u00e0 grafiche sono identiche a quelle del CoCo1. Fu prodotto per competere tra i computer di fascia bassa, tra cui il Commodore VIC-20 ed il Timex Sinclair 1000, la versione americana del Sinclair ZX81. Era commercializzato a 120 dollari ed era pi\u00f9 costoso del Timex ma superava questo computer in ogni altro aspetto: era capace di generare grafica a colori, era dotato di capacit\u00e0 sonore, aveva una tastiera migliore ed era dotato di pi\u00f9 memoria.\nNonostante le discrete caratteristiche tecniche l'MC-10 non ebbe molta fortuna, non riuscendo a ripetere il successo del computer da cui derivava. I limiti erano principalmente la poca memoria a disposizione, le ridotte capacit\u00e0 grafiche (fu messo in commercio dopo il CoCo2 ma la grafica era equivalente a quella del CoCo1) e la tastiera, che risultava scomoda per la digitazione, costringendo gli utenti a comprarne una esterna da collegare al computer. Fu tolto dal commercio dopo appena un anno."}
{"id": "1714511", "revid": "1573940", "url": "https://it.wikipedia.org/wiki?curid=1714511", "title": "Abu Thabit 'Amir", "text": "Era nato il 1\u00b0 di rajab 683 dell'Egira (12 settembre 1284). Succedette a suo nonno, Ab\u016b Ya\u02bfq\u016bb Y\u016bsuf al-Na\u1e63r, nel 1307 (per la precisione fu intronizzato l'8 di dh\u016b l-qa\u02bfda 706 \"H.\") e mor\u00ec di malattia a Tangeri l'8 di safar del 708 \"H.\" (27 luglio 1308), dopo solo un anno (islamico), tre mesi e un giorno.\nQuando sal\u00ec al trono, il suo predecessore aveva in corso l'assedio di Tlemcen, che egli decise di lasciar perdere per ripiegare verso il Marocco, dove altri pretendenti cercavano di impadronirsi del potere. Il primo fu \u02bfUthm\u0101n ibn Idris, che, partito da Ceuta, si era portato fino a F\u00e8s: in breve egli lo vinse e pot\u00e9 entrare nella capitale. Segu\u00ec la rivolta di un comandante militare di Marrakesh, Y\u016bsuf ibn Mu\u1e25ammad ibn Ab\u012b Ay\u0101d, che venne sconfitto in una battaglia nei pressi del fiume Umm al-Rab\u012b\u02bfa, fatto prigioniero e infine giustiziato. Condusse poi una breve campagna contro le trib\u00f9 meridionali dei Seksioui e dei Rekena e contro i Beni Riy\u0101\u1e25. A questo punto, assicuratosi il controllo su tutto il Marocco, si diresse verso Ceuta che era tenuta dalle truppe del sultano nasride di Granada Ab\u016b Abd All\u0101h Muhammad III al-Makhl\u016b'. Nel corso della spedizione pose le fondamenta della citt\u00e0 di Tetouan. Poco dopo, per\u00f2, lo colp\u00ec una malattia che lo condusse in breve alla morte. Gli succedette il fratello Ab\u016b al-Rab\u012b\u02bf Sulaym\u0101n."}
{"id": "1714514", "revid": "111768186", "url": "https://it.wikipedia.org/wiki?curid=1714514", "title": "Motore PSA-Renault Type X", "text": "Con la sigla Motore X si intende una famiglia di motori a scoppio prodotti dal 1972 al 1988 dal gruppo francese PSA in joint-venture con la casa automobilistica Renault, anch'essa francese.\nStoria e caratteristiche.\nLa storia della famiglia \"PSA X\" ha inizio il 22 aprile 1966, quando le due Case automobilistiche francesi Peugeot e Renault diedero inizio ad una joint-venture per la produzione di motori. Da tale collaborazione sarebbero nate due grosse famiglie di motori: una era la famiglia di motori Douvrin, destinata a vetture di segmento alto e medio-alto, mentre l'altra era appunto la famiglia di motori \"X\", utilizzati prevalentemente dalla Peugeot per le sue utilitarie. Tali differenze nei desideri progettuali delle due case stavano nel fatto che, secondo l'accordo stipulato, i due motori non dovevano farsi concorrenza tra loro.&lt;br&gt;\nLa famiglia di motori di bassa cilindrata voluti da Peugeot prese come nome la sigla X ed esord\u00ec nel 1972 con il lancio della Peugeot 104.&lt;br&gt;\nLe principali caratteristiche di questa famiglia di motori erano le seguenti:\nParticolarit\u00e0 originale era il cambio di velocit\u00e0 collocato sotto il blocco cilindri, con lubrificazione in comune al motore: ad ogni sostituzione d'olio si rinnovava cos\u00ec anche il lubrificante del cambio. Inoltre la trasmissione del moto verso il cambio avveniva tramite treno di ingranaggi o \"tripletta\" e ci\u00f2 produceva una tipica sonorit\u00e0 meccanica (in decelerazione o in scalata) facilmente riconoscibilie in tutti i modelli equipaggiati con tali propulsori.\nPeraltro quest'architettura e l'inclinazione all'indietro ostacolavano l'accessibilit\u00e0 per la manutenzione, mentre la viscosit\u00e0 dell'olio motore a freddo contrastava gli innesti delle marce nei primi chilometri.\nI motori della \"Serie X\" sono nati nel 1972, quando ancora il Gruppo PSA non esisteva (\u00e8 nato infatti nel 1976), e sono opera della Peugeot, che ancora non aveva acquisito la Citro\u00ebn dal gruppo Michelin. Ufficialmente, per\u00f2, i motori \"X\" sono un prodotto PSA, per cui non \u00e8 infrequente trovare fonti che collocano la nascita di tali motori proprio nel 1976, o anche nel 1977.&lt;br&gt;\nPer correttezza, \u00e8 per\u00f2 sensato attribuire la genesi ed i primi utilizzi di questi motori esclusivamente alla Casa di Sochaux, anche se frutto di una collaborazione con Renault.&lt;br&gt;\nDi seguito vengono descritte le varie versioni dei motori della Serie \"X\".&lt;br&gt;\nI motori della serie X sono stati sostituiti dai motori della serie TU.\n(*) \"Questi nomi non sono mai stati usati, \u00e8 un'estrapolazione di questi motori sul nuovo sistema di designazione dei motori Renault.\"\nAll'inizio, Renault e Peugeot usavano gli stessi tipi di motori (denominazioni Fran\u00e7aise de M\u00e9canique), negli anni '80, ognuno usava le proprie denominazioni.\nIl \"motore X\" di tipo X5J (1360 cm3) della Renault 14 GTL (dal 1982) \u00e8 l'unico a beneficiare delle nuove designazioni Renault. La designazione dei motori \u00e8 organizzata in 3 caratteri: una lettera, un numero, una lettera (Esempio: C1J, X5J, F2N ...).\nXV.\nLa versione \"XV\" \u00e8 quella di base, la pi\u00f9 piccola ed economica. Le sue misure di alesaggio e corsa, pari a 70x62 mm, permettono una cilindrata di 954 cm\u00b3. &lt;br&gt;\nL'alimentazione \u00e8 a carburatore monocorpo: fino al 1976 \u00e8 stato utilizzato un carburatore Solex \"32 PBISA 11\", successivamente fu adottato un Solex \"32 HSA\" ed a partire dal 1983 \u00e8 stato utilizzato un Solex \"PBISA 12\". A seconda del carburatore presente, il motore viene designato rispettivamente con la sigla XV3, XV5 o XV8. &lt;br&gt;\nLa potenza massima era in ogni caso di 46 CV a 6000 giri/min, mentre la coppia massima raggiunge i 66 Nm a 3000 giri/min.&lt;br&gt;\nQuesto motore \u00e8 stato utilizzato su:\nPresso la Citro\u00ebn, questo motore ha ricevuto il codice 108C.\nXW.\nQuesto motore consiste nella versione a corsa allungata della versione \"XV\". \u00c8 stato infatti utilizzato un nuovo tipo di albero a gomiti, tale da far aumentare la misura della corsa da 62 a 69 mm, ed anche il diametro dei cilindri \u00e8 stato portato da 70 a 72 mm. La cilindrata aumenta cos\u00ec a 1124 cc.&lt;br&gt;\nDi questo motore sono esistite tre varianti prestazionali. &lt;br&gt;\nLa prima variante, denominata XW7, montava un carburatore monocorpo Solex \"32 PBISA12\" ed erogava una potenza massima di 50 CV. \u00c8 stata montata su:\nLa seconda variante era denominata XW3 ed era equipaggiata da un carburatore monocorpo Solex \"32 PBISA7\". Ci\u00f2 permetteva una potenza massima di 58 CV a 6250 giri/min, con coppia massima di 79 Nm a 2750 giri/min. La versione \"XW3\" \u00e8 stata montata su:\nLa terza variante, denominata XW3S, montava un carburatore doppio corpo Solex \"32 TMMIA\" ed erogava 66 CV di potenza massima a 6200 giri/min, con una coppia massima di 83.4 N\u00b7m a 4000 giri/min. \u00c8 stata montata su:\nAnalogamente alla versione da un litro di cilindrata, anche questo motore, presso la Citro\u00ebn, ha ricevuto un codice diverso, che era 109/5.\nXZ.\nL'unit\u00e0 \"XZ\" nasce sulla base dell'unit\u00e0 \"XW\": la differenza principale sta nella rialesatura dei cilindri. Ferma restando a 69 mm la misura della corsa, l'alesaggio viene invece aumentato da 72 a 75 mm. Ci\u00f2 ha comportato un aumento della cilindrata, che ha raggiunto i 1219 cc.&lt;br&gt;\nIntrodotto nel 1979, il motore \"XZ\" \u00e8 stato proposto in ben quattro varianti. &lt;br&gt;\nLa prima variante \u00e8 stata denominata XZ5, ed era alimentata da un carburatore monocorpo Solex \"32 PBISA11\", che consente a tale propulsore di erogare una potenza massima di 57 CV a5500 giri/min, con una coppia massima di 92 Nm a 2750 giri/min. Tale versione ha trovato applicazione su:\nLa seconda versione, siglata XZ5X, era invece alimentata da un carburatore doppio corpo ed erogava una potenza massima di 64 CV a 6000 giri/min, mentre la coppia massima era di 91 N\u00b7m a 3000 giri/min. \u00c8 stata montata tra il 1980 ed il 1982 sulla \"Citro\u00ebn Visa Super X\".&lt;br&gt;\nLa terza versione erogava 69 CV di potenza massima ed \u00e8 stata montata sulle \"Renault 14 TS\" prodotte nel solo 1979.&lt;br&gt;\nLa quarta versione, denominata XZ7R, era stata rivista pi\u00f9 in profondit\u00e0 ed annoverava tra i vari aggiornamenti due carburatori doppio corpo. La potenza massima raggiungeva i 90 CV a 6700 giri/min, con un picco di coppia pari a 103 N\u00b7m a 5400 giri/min. \u00c8 stata montata sulla \"Talbot Samba Rallye 1.2\" prodotta tra il 1983 ed il 1986.\nXY.\nIl motore \"XY\" \u00e8 il motore pi\u00f9 grande della famiglia \"PSA X\". In questo motore, la corsa \u00e8 stata allungata fino a 77 mm, mentre l'alesaggio dei cilindri \u00e8 di 75 mm. Si tratta dell'unica variante di tipo \"sottoquadro\" tra quelle appartenenti a tale famiglia. La cilindrata \u00e8 di 1360 cc, ed \u00e8 stato proposto anch'esso in pi\u00f9 varianti.&lt;br&gt;\nLa prima variante si poneva alla base delle versioni \"XY\", poich\u00e9 era alimentata da un carburatore monocorpo Solex \"34PBISA12\" ed erogava 60 CV a 5000 giri/min e 105 N\u00b7m di coppia massima a 2500 giri/min. Questa variante, denominata XY7, deriva dai motori \"XY\" pi\u00f9 potenti, che hanno esordito per primi, ed \u00e8 stata montata su:\nUna seconda variante, sempre con carburatore monocorpo, erogava 62 CV di potenza massima a 5500 giri/min, con una coppia massima di 108 Nm a 2500 giri/min. Tale variante \u00e8 stata montata sulla Citro\u00ebn BX14 base (1982-86).\nLa terza variante, siglata XY6B, \u00e8 stata in realt\u00e0 la prima in ordine cronologico a debuttare tra le versioni \"XY\": montava un carburatore doppio corpo Solex \"32-35 TACIC\" ed arrivava ad erogare una potenza massima di 72 CV a 6000 giri/min, con una coppia massima di 103 o 106 Nm (a seconda delle applicazioni) a 3000 giri/min. \u00c8 stata montata su:\nLa quarta variante, denominata XY8, montava due carburatori monocorpo Solex \"35 PBISA7\", ed erogava 80 CV a 5800 giri/min, nonch\u00e9 un picco di coppia pari a 108 N\u00b7m a 2800 giri/min. \u00c8 stata montata su:\nLa quinta variante, denominata XYR, era alimentata tramite due carburatori doppio corpo. Rispetto alle versioni precedenti, anche il rapporto di compressione \u00e8 stato aumentato, essendo stato portato da 9.3 a 10.2:1. La potenza massima \u00e8 cos\u00ec salita a 93 CV a 5800 giri/min, mentre la coppia massima ha raggiunto i 125 N\u00b7m a 4500 giri/min.&lt;br&gt;\nQuesto motore \u00e8 stato montato su:\nEsiste un'ulteriore versione di tale motore, che, partendo dalla base dell'unit\u00e0 \"XY8\", ha subito numerosi interventi tra cui l'adozione di ben quattro carburatori. La potenza massima raggiungeva i 112 CV a 5800 giri/min con un picco di coppia di 130 N\u00b7m a 4500 giri/min. Tale motore \u00e8 stato montato sulla \"Citro\u00ebn Visa 1000 Pistes\" prodotta tra il 1983 ed il 1984 per un uso prevalentemente agonistico."}
{"id": "1714515", "revid": "767487", "url": "https://it.wikipedia.org/wiki?curid=1714515", "title": "La prima volta di Niky", "text": "La prima volta di Niky (\"Mini's First Time\") \u00e8 un film del 2006 scritto e diretto da Nick Guthe, con Nikki Reed, Alec Baldwin e Luke Wilson. Il film \u00e8 stato distribuito in Italia dalla 20th Century Fox per il mercato home video.\nTrama.\nNiky Drogues \u00e8 una ragazza spregiudicata e consapevole del proprio fascino, ossessionata dai piaceri forti e da nuove esperienze da assaporare per la prima volta. Inizia a lavorare come escort e il caso vuole che il suo secondo cliente sia proprio il suo patrigno Martin; dopo un attimo di smarrimento decide di sedurre il ricco patrigno, usandolo anche per i suoi scopi.\nI due concepiscono un piano diabolico: far internare Diane, la madre alcolizzata di Niky. Cos\u00ec, utilizzando diversi meccanismi, cercano di ridicolizzarla ma ogni tentativo si rivela inutile. Decidono cos\u00ec di inscenare il suicidio della donna con un'overdose di farmaci, ma l'attenzione del detective John Garson si concentra sull'ipotesi che Niky e Martin abbiano ucciso la donna. Un vicino di casa invadente, Mike, ossessionato sessualmente da Niky, \u00e8 il primo che scopre la relazione tra Niky e Martin, scattando loro delle foto, e perci\u00f2 una sera Martin lo picchia a sangue fino a quando i poliziotti lo arrestano.\nNiky va a trovarlo in carcere, dove gli confida che in realt\u00e0 era stata lei a fare quelle foto e di aver fatto credere che ad avere ucciso Diane sia stato il solo Martin. Niky eredita quindi la fortuna della madre. Poco dopo, Niky tiene un discorso in occasione del suo diploma facendo un discorso simpatico sulla morte della madre. A sentire tutto, vi \u00e8 anche il detective Garson, ancora sospettoso ma che per\u00f2 non pu\u00f2 arrestare Niky perch\u00e9 nessuna prova dimostra che lei avesse ucciso la madre.\nProduzione.\nKevin Spacey rifiut\u00f2 di interpretare il ruolo che poi venne assegnato ad Alec Baldwin, tuttavia Spacey \u00e8 stato tra i produttori di questo film."}
{"id": "1714516", "revid": "729019", "url": "https://it.wikipedia.org/wiki?curid=1714516", "title": "Georges Joseph Dufour", "text": "Si arruol\u00f2 come volontario nel reggimento del Nivernese, e part\u00ec nei primi giorni della Rivoluzione francese alla testa di un battaglione del dipartimento della Charente.\nTrovandosi a Verdun nel 1792, nel momento in cui i prussiani la occuparono, fu tra quegli ufficiali che rifiutarono di firmare la capitolazione. Partecip\u00f2 alla presa di Namur, e fu ferito a Neerwinden nel 1793.\nPartecip\u00f2 anche alle Guerre di Vandea con il grado di generale di brigata e alle colonne infernali comandando una colonne della seconda armata sotto il comando di Haxo.\nNel 1794, si distinse nella difesa del ponte di Huningue. Apr\u00ec il passaggio del Reno nei pressi di Strasburgo, e fu con lui che venne a complimentarsi a Basilea il generale Napoleone Bonaparte.\nNel 1799, apr\u00ec la campagna sotto gli ordini di Bernadotte, e si gett\u00f2 a fortezza di Magonza minacciata dal principe Carlo d'Austria-Teschen. Nell'esercito dei Paesi Bassi, contribu\u00ec a respingere gli inglesi ed i russi.\nMesso nella parte democratica del Consiglio dei Cinquecento, il generale Dufour fu inserito nell'elenco dei candidati destinati a sostituire i direttori Merlin, R\u00e9veill\u00e8re e Treilhard, sostituiti l'11 maggio.\nRitirato a Bordeaux, prest\u00f2 i suoi servizi a Napoleone al suo ritorno dall'isola d'Elba. Fu rappresentante dei girondini alla camera dei Cento Giorni, e al Campo di Maggio fu comandante delle guardie nazionali di questo dipartimento.\nDopo il secondo ritorno dei Borbone, il generale Dufour fu catturato e condotto alla Prigione dell'Abbazia, dove rimase fino alla fine del 1816."}
{"id": "1714517", "revid": "339392", "url": "https://it.wikipedia.org/wiki?curid=1714517", "title": "PSA X", "text": ""}
{"id": "1714519", "revid": "71433", "url": "https://it.wikipedia.org/wiki?curid=1714519", "title": "Mini's First Time", "text": ""}
{"id": "1714521", "revid": "767487", "url": "https://it.wikipedia.org/wiki?curid=1714521", "title": "Victoria Police", "text": "La Victoria Police (Polizia di Victoria in italiano) \u00e8 la prima forza di polizia dello Stato australiano di Victoria con oltre 13.600 persone nel personale. \u00c8 nata l'8 gennaio del 1853."}
{"id": "1714529", "revid": "767487", "url": "https://it.wikipedia.org/wiki?curid=1714529", "title": "Circus eylesi", "text": "Il falco di palude di Eyles (\"Circus eylesi\") \u00e8 un falconiforme estinto vissuto in Nuova Zelanda.\n\u00c8 un chiaro esempio di gigantismo insulare, in quanto pesava il doppio di un comune falco di palude e aveva un'apertura alare attorno ai 2,5 m."}
{"id": "1714534", "revid": "729019", "url": "https://it.wikipedia.org/wiki?curid=1714534", "title": "Han Fastolfe", "text": "Han Fastolfe \u00e8 un personaggio immaginario del ciclo dei Robot scritto da Isaac Asimov. Appare per la prima volta nel romanzo \"Abissi d'acciaio\"; compare anche in \"I robot dell'alba\" e in \"I robot e l'Impero\", sebbene in quest'ultimo solamente nel ricordo di R. Daneel Olivaw.\nFastolfe \u00e8 uno Spaziale, abitante di Aurora, il suo pianeta natale. \u00c8 uno scienziato, in particolare un \"robotista\" (creatore di robot), ed un uomo politico influente.\n\u00c8 stato il primo ad essere riuscito a creare, insieme a Roj Nemennuh Sarton, un robot umanoide, R. Daneel Olivaw, col proposito di osservare, attraverso il robot, la societ\u00e0 umana sulla Terra, dove gli Spaziali non potevano recarsi a causa della loro poca resistenza alle malattie. In seguito ha creato R. Jander Panell, un altro robot umanoide, disattivato poco dopo la sua creazione. \u00c8 anche il costruttore di R. Giskard Reventlov, sebbene questo sia un modello di robot pi\u00f9 primitivo degli altri due.\nFastolfe \u00e8 stato anche il maggior sostenitore della costruzione di \"Spacetown\", una base permanente degli Spaziali sulla Terra alla periferia della Citt\u00e0 di New York; Spacetown \u00e8 stata in seguito abbandonata a seguito dell'omicidio del dottor Sarton. Alcuni anni dopo accoglie in una casa nella sua propriet\u00e0 Gladia Delmarre, dopo che questa lasci\u00f2 Solaria. \u00c8 stato amico personale di Elijah Baley da quando l'ha incontrato per la prima volta a Spacetown.\nNella politica auroriana, Fastolfe ha sostenuto una linea marcatamente pi\u00f9 filo-terrestre del suo accanito avversario Kelden Amadiro; a differenza di questi, infatti, pensava che la colonizzazione spaziale potesse essere compiuta contemporaneamente dai terrestri e dagli auroriani. Fastolfe sconfigger\u00e0 Amadiro nel corso del romanzo \"I robot dell'alba\", principalmente grazie all'aiuto di Baley, da lui fatto venire appositamente dalla Terra per investigare sulla disattivazione di Jander Panell.\nNel corso di questa visita di Baley ad Aurora, Fastolfe racconter\u00e0 a Baley la storia di Susan Calvin e del robot telepatico, storia che corrisponde al racconto dello stesso Asimov \"Bugiardo!\".\nFastolfe ha avuto alcuni matrimoni e due figlie. In particolare la minore, Vasilia Aliena, \u00e8 una brillante roboticista con cui per\u00f2 ha avuto cattivi rapporti fin dalla giovinezza di lei, dovuti in parte alla scelta di Fastolfe di educarla personalmente anzich\u00e9 affidarla ad una struttura specializzata come la quasi totalit\u00e0 degli altri bambini auroriani."}
{"id": "1714536", "revid": "125998957", "url": "https://it.wikipedia.org/wiki?curid=1714536", "title": "Via Regina", "text": "Via Regina \u00e8 il nome di due strade romane omonime ma distinte che collegavano, considerando il percorso complessivo delle due vie di comunicazione, il porto fluviale di \"Cremona\" con \"Clavenna\" (Chiavenna) passando da \"Mediolanum\" (Milano). In particolare, la prima strada iniziava da \"Mediolanum\", giungeva a \"Comum\" (Como) e terminava a \"Clavenna\", mentre la seconda strada iniziava a \"Mediolanum\" e terminava a \"Cremona\".\nIl nome \"Regina\" deriva probabilmente dal toponimo della provincia romana della Rezia in quanto la strada conduceva, attraverso la Valchiavenna, in questa regione, il cui territorio corrisponde alla moderna Svizzera. Dal Medioevo la \"via Regina\" inizi\u00f2 a essere chiamata strada regale e via Regia.\nLa \"via Regina\" era costeggiata, in diversi tratti, da diversi corsi d'acqua, tra cui l'Adda, che permettevano al traffico terrestre che la percorreva di essere affiancato dal traffico fluviale. Lungo il suo tragitto, che iniziava in corrispondenza del porto fluviale di Cremona, che si trovava lungo il Po e che era pertanto collegato al Mare Adriatico, la \"via Regina\" giungeva al porto fluviale romano di Milano, costeggiava poi la riva occidentale del lago di Como. L'antica \"via Regina\" d\u00e0 il nome alla strada statale 340 Regina, moderna arteria statale italiana che collega Como con Valsolda, comune della provincia di Como che confina con la moderna Svizzera in direzione di Lugano.\nIl tracciato.\nIn base a quanto riportato negli statuti comunali del 1335, la strada iniziava a Como e terminava a Chiavenna. Ma \u00e8 molto probabile, essendo una strada dotata di cospicua rilevanza, che il tracciato comprendesse anche il tratto Milano - Como ed il tratto oltre Chiavenna. Anche la strada che da Dongo sale al passo San Jorio \u00e8 chiamata \"via Regina\": costituiva in passato una sua variante per raggiungere Bellinzona e la Svizzera.\nAnalizzando le tavole dell'Istituto Geografico Militare alle scale 1:50.000 oppure 1:25.000 (o meglio ancora, le tavole della Carta tecnica regionale alla scala 1:10.000) si pu\u00f2 osservare una successione niente affatto casuale di strade secondarie, nonch\u00e9 filari di alberi e rogge che permettono di ricostruirne il percorso risalente all'epoca romana.\nA Cremona l'antica strada romana coincideva con corso Garibaldi, via Ghinaglia e via Dattaro. Dalla citt\u00e0 alla Cascina Cerro (presso Farfengo) l'antico tracciato coincide con la vecchia Castelleonese, una strada caduta in disuso negli anni cinquanta del XX secolo dopo la costruzione della parallela strada statale Paullese. Questo tracciato \u00e8 stato in gran parte risistemato nel 2006 dall'Amministrazione Provinciale di Cremona ed adibito a pista ciclabile.\nTra la Cascina Cerro e Cappella Cantone l'antico tracciato si sovrappone al tracciato della strada statale Paullese, per deviare poi verso San Bassano. Qui vi si trovava il passaggio per attraversare il vecchio corso del fiume Serio (odierno Serio Morto): \u00e8 da notare che l'antica dedicazione della chiesa parrocchiale del comune \u00e8 dedicata a San Martino di Tours, il protettore dei viandanti, tant'\u00e8 che gli sono dedicati molti edifici di culto lungo le vie romee. Si prosegue quindi verso San Giacomo, un gruppo di cascine con oratorio dove si trovava una stazione per il cambio dei cavalli; poco oltre, a San Latino, il tracciato divide ancor'oggi l'abitato in due parti amministrative, Castelleone e Gombito.\nLa strada proseguiva verso nord-ovest secondo un andamento rettilineo ai margini meridionali dell'Isola Fulcheria, che \u00e8 scomparsa nel Medioevo. Presso l'abitato di Rovereto (frazione di Credera Rubbiano) sono state rinvenute tracce dell'antica pavimentazione. La traccia dell'antica strada \u00e8 ben identificabile fino a Roncadello di Dovera. Oltre l'Adda il suo percorso \u00e8 rintracciabile tra Tribiano e Milano (lungo la roggia Serbellona, che costeggia la vecchia Paullese). A \"Mediolanum\", in particolare, le porte cittadine attraverso le quali passava la \"via Regina\" erano Porta Comasina e Porta Tosa. In particolare, in corrispondenza di quest'ultima, era situato il porto fluviale romano di Milano. Nel complesso la \"via Regina\" era lunga circa 130 miglia romane.\nNel complesso, il percorso delle due \"via Regina\" attraversava, o lambiva, le seguenti localit\u00e0: \"Clavenna\" (Chiavenna), \"Iera\" (Gera Lario), \"Domaxium\" (Domaso), \"Dungum\" (Dongo), \"Menasium\" (Menaggio), \"Argenium\" (Argegno), \"Laelium\" (Laglio), \"Multrasium\" (Moltrasio), \"Coenobium\" (Cernobbio), \"Comum\" (Como), \"Albesium\" (Albese con Cassano), \"Herba\", dove intersecava la \"via Mediolanum-Bellasium\", \"Inverigum\" (Inverigo), \"Caratum\" (Carate Brianza), \"Serenium\" (Seregno), dove incrociava la \"via Mediolanum-Bellasium\", \"Dexium\" (Desio), \"Balsemum\" (Balsamo), \"Sextus ab Urbe Lapis\" (Sesto San Giovanni), \"Mediolanum\" (Milano), dove intersecava la \"via Gallica\", la \"via delle Gallie\", la \"via Spluga\", la \"via Mediolanum-Bellasium\", la \"via Mediolanum-Bilitio\", la \"via Mediolanum-Brixia\", la \"via Mediolanum-Placentia\", la \"via Mediolanum-Ticinum\" e la \"via Mediolanum-Verbannus\", per poi proseguire verso \"Linatum\" (Linate), \"Cantium\" (Canzo), \"Piscaria\" (Peschiera Borromeo), \"Ad Octavum\" (San Martino Olearo), \"Trebianum\" (Tribiano), \"Palus\" (Paullo), \"Agellum Gomperticum\" (Zelo Buon Persico), \"Dovaria\" (Dovera), \"Roboretus\" (Rovereto (Credera Rubbiano)), \"Mons Odanus\" (Montodine), \"Capella\" (Cappella Cantone), \"Grumellum\" (Grumello Cremonese ed Uniti), \"Ad Sextum\" (Sesto ed Uniti) e \"Cremona\" (Cremona), dove intersecava la \"via Postumia\".\nIl traffico fluviale.\nIl trasporto terrestre della \"via Regina\" era integrato con un'intensa viabilit\u00e0 acquatica che sfruttava i corsi e gli specchi d'acqua che la costeggiavano. Le vie d'acqua, in epoca romana, grazie alle chiatte, erano in grado di trasportare fino a 500 quintali di merce per ogni barcone che viaggiava su un canale artificiale e 300 su una chiatta fluviale, contro gli 8-20 di un carro che percorreva le strade terrestri. Plinio il Vecchio defin\u00ec \"immensi\" i laghi del Nord Italia, tanto era la loro capacit\u00e0 anche di trasportare merci:\nInfatti i laghi, a differenza del mare, sono contraddistinti da venti moderati e costanti e sono caratterizzati da una scarsa agitazione delle loro acque: tutto questo facilit\u00f2, anche in tempi antichi, il trasporto fluviale e lacustre. Il sistema integrato terrestre-fluviale era infatti basato sull'utilizzo di bestie da soma che trainavano le chiatte quando queste ultime navigavano i fiumi controcorrente.\nLa \"via Regina\", in particolare, era costeggiata, in diversi tratti, da diversi corsi d'acqua, tra cui l'Adda, che permettevano al traffico terrestre che la percorrevano di essere affiancato da traffico fluviale. In particolare, lungo il suo tragitto, che iniziava in corrispondenza del porto fluviale di Cremona, infrastruttura portuale che si trovava lungo il Po e che era pertanto collegata al Mare Adriatico, la \"via Regina\" giungeva al porto fluviale romano di Milano e costeggiava poi la riva occidentale del lago di Como.\nStoria.\nInquadramento storico.\nIn epoca protostorica, Como era un importante centro di intermediazioni di commerci tra Etruschi e Celti, soprattutto a partire dal V secolo a.C., in concomitanza con il declino di Marsiglia, antica colonia greca, e il conseguente spostamento dei traffici commerciali sulla via dei valichi alpini.\nDa Como la via privilegiata dei commerci con i Celti conduceva a Lugano e al passo del Monte Ceneri, e da l\u00ec a Bellinzona, altro importante centro della cultura di Golasecca. La strada conduceva infine verso il passo del San Bernardino ed il passo del San Gottardo. La riva del lago di Como era ampiamente frequentata, e le fonti epigrafiche menzionano i nomi dei popoli stanziati sulle sue sponde: gli \"Ausuciates\" di Ossuccio, gli \"Aneuniates\" di Olonio, i \"Clavennates\" di Chiavenna e i \"Bergalei\" della val Bregaglia. Alla conquista romana di Como, il territorio era ben organizzato e sull'\"oppidum\" comense gravitavano ben 28 \"castella\".\nSulla via di comunicazione protostorica su cui gli antichi Romani costruirono poi la \"via Regina\", i traffici dovevano essere ridotti a scambi locali. Si ignora il fatto che i Reti, che distrussero l'\"oppidum\" comense nell'89 a.C., siano scesi o meno dalle montagne che si trovavano appena sopra \"Comum\" verso le rive del lago per colonizzare questo territorio decidendo poi di modificare l'originario percorso della strada, visti i maggiori traffici che iniziarono a percorrerla dopo l'insediamento dei Reti.\nDopo la trasformazione di Como in colonia romana da parte di Cesare, si inizi\u00f2 una politica di realizzazione di nuovi insediamenti abitati verso le Alpi, che fu realizzata in modo pi\u00f9 ampio e chiaro in epoca augustea. Il rifacimento della rete viaria per facilitare il transito alpino rientr\u00f2 proprio in questo contesto politico e sociale.\nNel 15 a.C., Druso e Tiberio conquistarono tutto l'arco alpino \"a mari supero ad inferum\" stabilendo i confini dell'Impero romano fino al Danubio. Nel 12 a.C. venne tracciata anche la strada che da Altino saliva al passo Resia scendendo poi nella valle danubiana. La strada venne sistemata dal figlio di Druso, Claudio, venendo per questo motivo chiamata \"via Claudia Augusta\". In questo quadro storico va inserita anche la costruzione della \"via Regina\". Il nome \"Regina\" deriva probabilmente dal toponimo \"Rezia\", in quanto la strada conduceva, attraverso la Valchiavenna, in questa provincia romana.\nGli storici non sono tutti concordi sul ruolo che la \"via Regina\" dovette svolgere: alcuni lo ritengono essenziale, mentre altri credono invece fosse secondario, come via utilizzata prevalentemente per traffici locali, alla quale si preferiva la via d'acqua, da Como o da Bellagio, verso Samolaco.\nI \"Nautae Comenses\" gestivano i commerci ed erano i dominatori assoluti del lago. Per tale motivo, quando Milano divent\u00f2 capitale dell'Impero romano d'occidente, l'autorit\u00e0 comasca dotata di ampi poteri sar\u00e0 il \"praefectus classis cum curis civitatis\": la specificit\u00e0 di Como non era tanto il controllo del traffico terrestre, ma quello della navigazione.\nDocumentazione.\nLa tradizione attribuisce la costruzione della \"via Regina\" alla regina Teodolinda, cos\u00ec come numerose altre opere pubbliche (ponti, torri, chiese) costruite anche a secoli di distanza dalla sua epoca, fermo restando che dalle fonti in nostro possesso si pu\u00f2 desumere che questa arteria stradale sia stata realizzata durante l'epoca romana, quando governava l'imperatore Claudio.\nI primi documenti che la chiamano \"via Regina\" sono gli statuti comunali di Como del 1335, mentre in atti e documenti precedenti viene chiamata \"strada regale\" (1352) o \"via Regia\" (1256). La \"via Regina\" \u00e8 documentata dalle \"tabulae geographicae\", cio\u00e8 le carte militari romane che Castorius trascrisse nel III secolo e che sono giunte a noi con il nome di Tavola Peutingeriana. In essa il tracciato, con l'aggiunta delle miglia che intercorrono tra una localit\u00e0 e l'altra, \u00e8 il seguente (i numeri romani indicano le distanze miliari):\nQuesto tracciato \u00e8 confermato anche dall'\"Itinerario antonino\", del II secolo, giunto a noi in copia del IV secolo. Esso riporta due itinerari:\nDa queste tavole si deduce che per spostarsi da Como a Coira, giunti a Samolaco e Chiavenna, si potevano seguire tre itinerari: o la via dello Spluga (la \"Via Spluga\" detta anche \"Via Iulia Drusilla\", \" Via Drusilla Augusta\", che saliva per l'omonima valle), o la via del Giulio attraverso la val Bregaglia, oppure la via del passo del Settimo, sempre per la val Bregaglia.\nLa \"via Regina\" arrivava a \"Summus Lacus\" (l'odierna Samolaco in \"cima al lago\", durante i tempi in cui il lago di Mezzola e il lago di Como, erano un unico specchio d'acqua) e poi proseguiva in Valchiavenna con il nome di \"via Francisca\"."}
{"id": "1714538", "revid": "1543377", "url": "https://it.wikipedia.org/wiki?curid=1714538", "title": "Fusione a confinamento inerziale", "text": "La fusione a confinamento inerziale (in inglese \"Inertial confinement fusion\", in breve ICF) \u00e8 un processo in cui l'innesco delle reazioni di fusione nucleare (\"ignizione\") avviene per riscaldamento e compressione di un combustibile, costituito spesso da una mistura di deuterio e trizio, tipicamente nella forma di micro-sferula solida.\nL'energia per comprimere e riscaldare il combustibile viene somministrata allo strato esterno del bersaglio usando raggi di luce laser, elettroni o ioni, anche se, per una serie di motivi tecnici, quasi tutti gli ICF realizzati fino ad oggi hanno fatto uso di laser.\nIl 2 ottobre 2013, presso il National Ignition Facility del Laboratorio d Livermore negli Stati Uniti viene annunciato che per la prima volta viene raggiunto il punto di pareggio con la tecnica di fusione a confinamento inerziale e quindi l'energia prodotta dalla fusione era pari a quella usata per alimentare i 192 laser che l'hanno scatenata."}
{"id": "1714539", "revid": "339392", "url": "https://it.wikipedia.org/wiki?curid=1714539", "title": "Inertial confinement fusion", "text": ""}
{"id": "1714540", "revid": "767487", "url": "https://it.wikipedia.org/wiki?curid=1714540", "title": "Bruna Bertolini", "text": "Carriera.\nPallacanestro.\nHa disputato l'Europeo del 1938, vincendo la medaglia d'oro con la nazionale italiana.\nAtletica leggera.\nPer molti anni, pratic\u00f2 anche l'atletica, e in particolare il getto del peso e il lancio del disco. Conquist\u00f2 la sua prima vittoria il 19 giugno 1930 a Napoli, quando contribu\u00ec alla vittoria delle atlete italiane sulle belghe vincendo nel getto del peso e arrivando seconda nel lancio del disco, dietro Vivenza. Il 24 giugno a Firenze ottenne dei risultati identici, peggiorando per\u00f2 nei numeri (da 10,06 a 9,66 nel peso, da 29,33 a 28,98 nel disco).\nIl suo record fu migliorato invece il 15 luglio 1933 a Torino: 10,91 nel peso e 30,39 nel disco (sempre seconda, questa volta dietro la Borsani). In gara ancora l'8 ottobre ad Udine, giunse prima nel peso e terza nel disco, con risultati leggermente inferiori (10,84 e 29,28). Il 19 agosto 1934 ad Orl\u00e9ans, fu seconda nel peso, quarta nel disco e seconda nel giavellotto. Il 23 settembre a Vienna, ripet\u00e9 gli stessi risultati, arrivando per\u00f2 quarta nel giavellotto. Tre giorni dopo, a Budapest, vinse nel peso e fu terza nelle altre due specialit\u00e0.\nVinse ancora a Piacenza il 16 giugno 1935, con 11,45; giunse anche terza nel peso e seconda nel giavellotto. Il 7 giugno 1936, sempre in Emilia, prese solo un bronzo nel peso."}
{"id": "1714541", "revid": "43530", "url": "https://it.wikipedia.org/wiki?curid=1714541", "title": "Rilevamento geologico", "text": ""}
{"id": "1714546", "revid": "2169892", "url": "https://it.wikipedia.org/wiki?curid=1714546", "title": "Guido Zamperoni", "text": "Biografia.\nLavora inizialmente nella sartoria teatrale del padre, realizzando figurini per le rappresentazioni teatrali; poi si dedic\u00f2 all'attivit\u00e0 di fumettista, esordendo nel 1935 realizzando, per le Edizioni Mediolanum, una trasposizione a fumetti de \"I tre moschettieri\"; a questa seguiranno due storie salgariane, \"La scimitarra di Budda\" e \"Il Corsaro Rosso\" pubblicate sul \"Giornale dei Viaggi e delle Avventure\", edito dall'Editrice Boschi e tre brevi serie sceneggiate da Michele Bea, \"Avventure di Gianni Ferro\", della Editrice Nicolli nel 1937 e, per la Casa Editrice Universale realizza le serie \"Il sommergibile fantasma\", realizzata con Giovanni Scolari, e alcuni numeri de \"L'aquila dell'oceano\". Realizza anche serie umoristiche come \"Lupetto\" sul periodico \"Gli albi dell'allegria\"; di genere avventuroso invece pubblica varie storie scritte da Italo Vitaliano per \"L'albo dell'avventura\" dell'Editrice Vittoria e altre scritte da Leonello Martini e Andrea Lavezzolo per \"Albi Impero\" della Editrice Impero; seguono nel 1939 alcune storie per gli \"Albi Juventus\" dell'editore Cremona Nuova.\nDurante la Seconda guerra mondiale, collabora con le Edizioni Alpe per le quali realizza la serie \"Saetta\", che verr\u00e0 pubblicato anche in Argentina dall'editore Cesare Civita, col nome \"Flecha\"; nel 1938 realizza per il \"Corriere dei Piccoli\" la serie \"La crociera dell'allegranza\" e, per l'Editoriale Vitaliano, la serie \"D'Artagnan\", oltre a trasposizioni a fumetti di altri romanzi salgariani pubblicati su \"L'Avventuroso\" della Nerbini; la collaborazione con Nerbini termina presto a seguito delle disposizioni governative sullo stile dei disegnatori. Aderisce poi alla Repubblica Sociale e crea una striscia a fumetti in cui il protagonista, chiamato \"O' Scugnizzo\", \u00e8 un sottotenente del Sud che guidava la resistenza fascista agli angloamericani: il personaggio esisteva realmente, ma la sua figura venne ingigantita per motivi propagandistici.\nNel dopoguerra si trasferisce a Pieve Ligure dove realizza storie per \"Lo Scolaro\", oltre a illustrazioni per riviste clericali e pubblicit\u00e0; nel 1946 per le Edizioni Vulcania di Federico Motta realizza la serie \"Zambo\", nel 1947 disegna una serie dedicata a \"Zorro\"; per le Edizioni Audace di Tea Bonelli disegna le serie \"Frisco Bill\", \"La Pattuglia dei senza paura\" (1948) scritte da Gianluigi Bonelli), \"Il principe Cuorbuono\", \"Gianforte\", \"Il principe Pulcino\", \"Il tamburino\", \"Il vasetto di smeraldo\" pubblicate nella \"Collana del trifoglio\", oltre ad alcune delle prime storie di \"Tex\" delle quali realizza i disegni a matita, ripassate poi a china da Galep. Nello stesso periodo realizza la breve serie \"Jeff Cooper\" edita da Stampitalia. Collabora alla fine degli anni quaranta come animatore alla realizzazione del primo lungometraggio animato italiano, \"La rosa di Bagdad\" (1949), e ne cura la versione a fumetti pubblicata dalla Mondadori nella collana degli \"Albo d'Oro\". Per oltre un decennio lavora come art director per l'agenzia di pubblicit\u00e0 IMA di Anton Giulio Domeneghini e, dopo la morte di questi, si dedica principalmente al fumetto e all'illustrazione. Negli anni cinquanta \u00e8 disegnatore di classici per ragazzi per l'Editrice Boschi nella collana \"I classici per ragazzi\" dove illustra \"Il giro del mondo in 80 giorni\" di Giulio Verne. Con la Editrice Universo realizza alcune storie disegnate con Lina Buffolente e Ferdinando Corbella; lavora anche con editori francesi come le \u00c9ditions Aventures et Voyages, realizzando le serie \"Carabina Slim\", \"Sunny Sun\" e \"Rok l'invisibile\", negli anni settanta collabora con le \u00c9ditions Vaillant realizzando la serie \"Rahan\", pubblicata su \"Pif Gadget\", Sag\u00e9ditions (Gerfaut, pubblicato in Italia dalla Editrice Cenisio come \"Girfalco\" su \"Rin Tin Tin &amp; Rusty\") e altro, spesso rimasto inedito in Italia e firmato come Guy Zam. Contribuisce come disegnatore negli anni cinquanta a \"Voci d'oltremare\" dell'Istituto Missioni Estere di Parma.\nMor\u00ec a Milano il 30 gennaio 2003."}
{"id": "1714547", "revid": "33689", "url": "https://it.wikipedia.org/wiki?curid=1714547", "title": "Tatung Einstein", "text": "Il Tatung Einstein \u00e8 un home computer a 8 bit prodotto dalla Tatung Company di Taiwan, ma sviluppato e assemblato in Inghilterra, rivolto alla fascia alta del mercato home e alle piccole aziende.\nL'Einstein venne commercializzato nel Regno Unito nel giugno 1984 e almeno 5000 unit\u00e0 vennero esportate a Taiwan.\nPi\u00f9 costoso degli altri sistemi della sua generazione, il sistema si rivel\u00f2 un insuccesso commerciale. Nel 1985 venne messo in vendita un successore chiamato Tatung Einstein 256, che ebbe una sorte simile ed \u00e8 anche meno noto del predecessore.\nStoria.\nIl Tatung Einstein, che prende il nome da Albert Einstein, venne finanziato dalla taiwanese Tatung Company, progettato a Bradford, sotto la direzione di Roy Clarke, e assemblato a Bridgnorth e a Telford. La Crystal Computers di Torquay forn\u00ec il software di sistema. L'Einstein era concepito per utenti di home computer avanzati, settore educativo, e piccole imprese. Venne realizzato con componenti di uso comune, come il processore Zilog Z80A, per ridurre i costi. Pi\u00f9 di unit\u00e0 vennero prodotte nei primi 6 mesi, di cui 5000 esportate a Taiwan.\nNon venne dotato di interfaccia per cassette, ma solo dei pi\u00f9 veloci e costosi lettori di floppy, di cui almeno uno integrato, scelta ambiziosa e insolita per i suoi tempi. Per i dischetti si prefer\u00ec il formato da 3\" piuttosto che il celebre 3,5\", perch\u00e9 all'epoca risult\u00f2 pi\u00f9 economico e facile da rifornire.\nIl Tatung Einstein usc\u00ec a giugno 1984 al prezzo nel Regno Unito di 499\u00a3, piuttosto alto rispetto alla media dei computer a 8 bit. Il secondo lettore di floppy interno opzionale costava 149\u00a3, altri drive esterni costavano 189\u00a3. La scheda per supportare il testo a 80 colonne costava 49\u00a3 e la stampante a matrice di punti 229\u00a3. In Francia fu lanciato a 7990F compreso un monitor in bianco e nero.\nNon si conosce il numero di Einstein che furono effettivamente venduti, ma certamente non fu elevato. Presto il computer venne molto scontato e nel 1986 si poteva trovare a meno di 100\u00a3.\nLa libreria di software pubblicato fu comunque relativamente ampia, tra utilit\u00e0, programmi aziendali e giochi.\nCome organo informativo la Tatung britannica pubblic\u00f2 la rivista trimestrale \"Einstein User\", che veniva anche spedita ai membri dell'Einstein Users' Club. Ci furono poche altre piccole pubblicazioni britanniche dedicate, come \"Einstein Monthly\".\nL'Einstein dimostr\u00f2 di essere un buon sistema per la programmazione professionale, grazie alla tastiera decente, la memoria sufficiente, l'unit\u00e0 disco e la generale affidabilit\u00e0. Alcune delle maggiori aziende britanniche di videogiochi, in particolare Imagine, Ocean ed Elite, usarono gli Einstein per sviluppare giochi destinati ad altri sistemi ben pi\u00f9 noti, come ZX Spectrum, Amstrad CPC e Commodore 64. Il programma veniva assemblato su Einstein e poi trasferito alla macchina di destinazione per collaudi e debugging. Successivamente il ruolo dell'Einstein pass\u00f2 agli Atari ST e infine agli IBM compatibili.\nIl successore Tatung Einstein 256, potenziato e molto pi\u00f9 compatto, usc\u00ec nel 1985. Il predecessore prese il codice TC01 per distinguerli. Il nuovo modello non fu supportato dai produttori di software del periodo, ed era costoso, perci\u00f2 fu un altro insuccesso commerciale. Oggi, nell'ambito della preservazione storica, \u00e8 un sistema raro.\nCaratteristiche.\nIl Tatung Einstein \u00e8 simile, ma non conforme, allo standard MSX, all'epoca recentemente stabilito.\nLa macchina \u00e8 dotata di uno o due lettori di floppy disk da 3\" integrati, rivolti frontalmente, prodotti da Hitachi, mentre in quel periodo molti home computer europei erano dotati di lettore a cassetta per la memorizzazione. L'uso di cassette non era previsto nemmeno come possibilit\u00e0. Si potevano invece aggiungere fino ad altri due lettori di floppy esterni.\nTra le varie altre periferiche opzionali c'erano schermo monocromatico da 12\", schermo a colori da 14\", stampante Tatung TP100, ecc.\nIl sistema operativo fornito, da caricare da disco, \u00e8 lo Xtal DOS, appositamente realizzato per l'Einstein e compatibile con il CP/M.\nL'interprete BASIC in dotazione \u00e8 lo Xtal BASIC, un dialetto gi\u00e0 usato in precedenza per i computer Nascom. Ha molte basi in comune con il Microsoft BASIC, ma aggiunge parecchie caratteristiche avanzate. Secondo il capoprogetto dell'Einstein Roy Clarke, era probabilmente il pi\u00f9 potente BASIC in circolazione all'epoca del suo lancio, ed era pi\u00f9 facile da usare del BBC BASIC. Comunque fu venduta anche una versione del BBC BASIC per Einstein.\nUn'altra caratteristica non usuale del sistema \u00e8 che all'accensione avvia un semplice monitor di sistema chiamato MOS (Machine Operating System). Questo permette gi\u00e0 di digitare alcuni comandi di basso livello, ma il sistema operativo va caricato successivamente, seguito dagli eventuali applicativi, incluso il BASIC.\nSebbene manchino interfaccia per cassette e porta per cartucce, l'Einstein accetta numerose connessioni: \u00e8 dotato di due porte joystick, porta seriale RS-232, porta parallela per stampante, porta programmabile dall'utente, e porta di collegamento al bus di sistema \"Pipe\" (trad. \"tubo\", un riferimento al \"Tube\" del BBC Micro). \u00c8 supportato il collegamento video a un monitor o a una TV, con la possibilit\u00e0 di appoggiare uno schermo sopra l'ampio case del computer.\nL'audio proviene invece direttamente dall'unit\u00e0 principale, che ha un altoparlante mono di dimensioni insolitamente grandi situato frontalmente, al centro tra i due vani per i lettori di floppy.\nVenne prodotta un'espansione hardware chiamata \"Speculator\", della Syntaxsoft, che permette di eseguire i programmi dello ZX Spectrum, allora molto diffuso nel Regno Unito.\nTatung Einstein 256.\nIl successore Einstein 256 \u00e8 pi\u00f9 potente e simile alle macchine dello standard MSX2.\nLe dimensioni sono molto pi\u00f9 ridotte e nel Regno Unito era fornito con un proprio monitor a colori da 14\". Il processore \u00e8 lo stesso, ma la ROM minima sal\u00ec a 16kB e la RAM a 256kB (da cui il nome). L'aumento riguardava pi\u00f9 che altro la memoria video, portata a ben 192kB, mentre al processore rimangono 64kB. In teoria aveva le capacit\u00e0 grafiche per essere una buona macchina per l'intrattenimento. Il chip grafico \u00e8 Yamaha V9938 MSX2 (tavolozza di 512 colori) mentre quello audio non vari\u00f2. Il lettore floppy integrato da 3\" \u00e8 sempre presente, ma non il vano per il secondo lettore integrato.\nIl software specifico per Einstein 256 \u00e8 praticamente sconosciuto, a parte quello fornito in dotazione, che comprende il nuovo sistema operativo EDOS, l'interprete migliorato EBASIC e alcuni programmi e giochi. In compenso venne assicurata la compatibilit\u00e0 con il software per il primo Einstein, che infatti vale per almeno il 98% dei titoli.\nSoftware.\nIl Tatung Einstein fu abbastanza fornito di software applicativo prodotto professionalmente, anche da editori indipendenti. Si conoscono oltre 150 programmi aziendali e da ufficio (compresi programmi di videoscrittura tra cui WordStar, fogli elettronici tra cui Multiplan, basi dati tra cui dBase), oltre 50 implementazioni di linguaggi di programmazione, oltre 90 programmi di utilit\u00e0 varia e almeno 18 pacchetti di programmi/giochi educativi.\nVideogiochi.\nI videogiochi commerciali per Tatung Einstein sono pi\u00f9 di 120. L'editore pi\u00f9 attivo \u00e8 Merlin Software, con una trentina di titoli.\nSi arriva a oltre 160 giochi contando anche programmi educativi, spesso editi da Solo Software, e titoli usciti solo in raccolte.\nPraticamente nessuno dei giochi che hanno avuto origine sull'Einstein \u00e8 di particolare rilievo. In compenso un buon numero di videogiochi famosi sono stati convertiti per Einstein da MSX o da ZX Spectrum, tra cui molti giochi britannici, come \"Batman\", \"Elite\" e \"Manic Miner\", e la raccolta di giochi Konami \"4 Game Disc Arcade\" (\"Yie Ar Kung-Fu\", \"King's Valley\", \"Time Pilot\" e \"Comic Bakery\", convertiti da MSX). Vennero pubblicate anche molte avventure testuali della Infocom. Secondo la rivista \"Retro Gamer\", tra i migliori giochi per Einstein ci sono \"King's Valley\" (uscito solo in raccolta), \"Chuckie Egg\" e \"Lazy Jones\"."}
{"id": "1714549", "revid": "287204", "url": "https://it.wikipedia.org/wiki?curid=1714549", "title": "Formidabili quegli anni", "text": "Formidabili quegli anni \u00e8 un libro scritto da Mario Capanna nel 1988, del quale furono pubblicate cinque edizioni.\nContenuto.\nNel libro autobiografico viene raccontato cosa avvenne nel cosiddetto periodo del Sessantotto e cosa rimane di quel periodo."}
{"id": "1714553", "revid": "1543377", "url": "https://it.wikipedia.org/wiki?curid=1714553", "title": "Ponoj", "text": "Il Ponoj (anche come \"Ponoy\") \u00e8 un fiume della Russia europea settentrionale (oblast' di Murmansk), tributario del mar Bianco.\nNasce nella parte occidentale dell'altopiano Kejvy, nella parte centro-orientale della penisola di Kola; scorre con direzione mediamente orientale, con sponde piuttosto basse nell'alto e medio corso, pi\u00f9 dirupate nel basso, sfociando nel mar Bianco in prossimit\u00e0 della cittadina omonima. Oltre alla cittadina omonima, altri insediamenti di qualche rilievo toccati dal fiume sono \"Krasno\u0161\u010del'e\" e \"Kanevka\".\nIl Ponoj \u00e8 gelato, mediamente, dai primi di novembre alla prima met\u00e0 di maggio; manifesta piene importanti verso la fine della primavera e l'inizio dell'estate, quando la portata pu\u00f2 salire fino ai 3.500\u00a0m\u00b3/s."}
{"id": "1714555", "revid": "842", "url": "https://it.wikipedia.org/wiki?curid=1714555", "title": "PC-98", "text": ""}
{"id": "1714556", "revid": "1573940", "url": "https://it.wikipedia.org/wiki?curid=1714556", "title": "Desidae", "text": "Desidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco , \"d\u00e8sis\", cio\u00e8 \"legatura, legamento, intreccio\", per l'intricatezza della ragnatela utile nel catturare le prede, e dal suffisso \"-idae\" che indica l'appartenenza ad una famiglia.\nCaratteristiche.\nSono anche detti \"ragni intertidali\" in quanto il loro habitat principale \u00e8 quello delle zone di marea. Una recente rivalutazione tassonomica della famiglia ha permesso di inserirvi anche generi pi\u00f9 terricoli. Specie del genere Paratheuma vivono comunemente in gusci di crostacei e di cirripedi che sigillano con la tela, in modo da avere una riserva di aria quando la marea avanza. Prediligono vari piccoli artropodi che vivono in questo particolare ambiente.\nDescrizione e comportamento.\nLa maggior parte delle specie ha l'opistosoma ovoidale di colore scuro e di grandezza non supera i due millimetri. Sono tutti ragni muniti di cribellum e producono una seta molto sottile, di colore blu scuro, e di consistenza lanosa; questi ragni infatti hanno sulle zampe, all'altezza del metatarso, una sorta di \"pettine\", detto calamistro, con il quale pettinano la seta dandole la consistenza lanosa. L'insetto che vi si poggia sopra con i ganci terminali delle sue zampe, viene immediatamente irritato e fa movimenti per liberarsene; e la seta continua a tendersi impedendogli sempre pi\u00f9 i movimenti. Quando l'insetto \u00e8 debilitato per la lotta impari, il ragno lo preda e lo uccide.\nDistribuzione.\nUna volta li si riteneva limitati come diffusione al solo emisfero meridionale, poi nella seconda met\u00e0 del secolo scorso sono stati scoperti esemplari nelle Florida Keys e nella Sonora settentrionale. La distribuzione effettiva riguarda tutti i continenti, eccetto l'Europa, pur avendo diffusione \"zonale\": Asia orientale, Asia sudorientale, Asia meridionale, Australia, Africa orientale, Africa meridionale, America centrale, Stati Uniti meridionali e Cile.\nTassonomia.\nA seguito di uno studio dell'aracnologo Wheeler et al., 2017 tutti i generi delle famiglie \"Amaurobiidae\" e \"Amphinectidae\" sono stati ridenominati ad altre famiglie di appartenenza; gran parte di questi generi \u00e8 stata accreditata alle Desidae.\nAttualmente, a novembre 2020, si compone di 60 generi e 296 specie:"}
{"id": "1714557", "revid": "80339", "url": "https://it.wikipedia.org/wiki?curid=1714557", "title": "Ponoy", "text": ""}
{"id": "1714558", "revid": "729019", "url": "https://it.wikipedia.org/wiki?curid=1714558", "title": "Louis Charles Antoine de Beaufranchet d'Ayat", "text": "Biografia.\nNominato maresciallo di campo il 1\u00ba settembre 1792, assiste, nel 1793, alla morte di re Luigi XVI. Ed \u00e8 stato accusato, a torto, di avere ordinato il rullo di tamburi durante l'esecuzione del re poich\u00e9 quest'atto era da ricondursi a Santerre.\nNel 1793 combatt\u00e9 alle Guerre di Vandea, partecipando alle Colonne infernali, comandando una colonna della seconda armata agli ordini del generale Nicolas Haxo.\nSotto l'impero, diventa deputato del Puy-de-D\u00f4me nel 1805 ed ispettore generale degli Haras nel 1806.\nMolti autori lo hanno considerato un figlio illegittimo di Luigi XV di Francia ma ci\u00f2 \u00e8 abbastanza improbabile poich\u00e9 il bambino, nato dall'amore di Luigi XV e la sua amante Marie-Louise O'Murphy, \u00e8 una ragazza, nata il 24 maggio 1754, Agathe Louise di Saint Andr\u00e9 (morta all'et\u00e0 di 20 anni). Ma la \"Belle Morphise\" (come era soprannominata l'amante del re) sposa Jacques de Beaufranchet, nel novembre 1755, padre di Louis Charles Antoine che nasce due anni pi\u00f9 tardi, nel 1757."}
{"id": "1714562", "revid": "174925", "url": "https://it.wikipedia.org/wiki?curid=1714562", "title": "Ben-Hur (film 1907)", "text": ""}
{"id": "1714567", "revid": "33689", "url": "https://it.wikipedia.org/wiki?curid=1714567", "title": "Neodadaismo", "text": ""}
{"id": "1714569", "revid": "767487", "url": "https://it.wikipedia.org/wiki?curid=1714569", "title": "Alfonso Rubilli", "text": "Biografia.\nSi laure\u00f2 in giurisprudenza presso l'Universit\u00e0 di Napoli a 22 anni ed inizi\u00f2 ad esercitare la professione di avvocato.\nFu eletto deputato per la prima volta nel 1913 e rieletto nel 1919. Nel 1924 fu sottosegretario di Stato al Ministero dell'Agricoltura del primo dopoguerra.\nDopo l'omicidio di Giacomo Matteotti ader\u00ec alla secessione aventiniana e si ritir\u00f2 dall'attivit\u00e0 politica.\nDopo la guerra fu eletto rappresentante della provincia di Avellino all'Assemblea Costituente.\nFu senatore della I legislatura della Repubblica Italiana eletto nella lista dei liberali alle elezioni politiche del 1948 ma, a causa di un \"ictus\" cerebrale che lo rese invalido quello stesso anno, non sedette mai sui banchi del Senato.\nIl suo nome \u00e8 legato alla fama di grande benefattore, ed indissolubilmente alla \"Casa di Riposo Rubilli\", che egli volle al posto del vecchio e fatiscente \"Asilo di mendicit\u00e0\", per offrire una dimora decorosa ai vecchi della citt\u00e0."}
{"id": "1714571", "revid": "1573940", "url": "https://it.wikipedia.org/wiki?curid=1714571", "title": "Chioninia coctei", "text": "Lo scinco gigante di Capo Verde (Chioninia coctei ), chiamato anche lagarto o scinco di Cocteau, era un grosso sauro della famiglia Scincidae che abitava le isole di Branco e Raso nelle isole di Capo Verde.\nDescrizione.\nQuesto animale era molto grande rispetto alle altre specie di scinchi: gli esemplari pi\u00f9 grandi potevano raggiungere i 32 centimetri di lunghezza, e la coda, tozza e cilindrica, era lunga quasi quanto il resto del corpo e la testa. \"Chioninia coctei\" aveva un aspetto tozzo e massiccio. Era presente un alto numero di file trasversali di scaglie dorsali. Il cranio possedeva ossa parietali appaiate, separate da un osso interparietale (Miralles et al., 2010). Lo scinco gigante di Capo Verde \u00e8 considerato l'unico fra gli scincidi ad avere le corone dentarie multicuspidate (con cinque cuspidi) e compresse in senso labiolinguale (Greer, 1976). Un'altra caratteristica di questa specie era data dalla palpebra inferiore trasparente.\nBiologia.\n\"Chioninia coctei\" era uno scinco parzialmente arboricolo, in grado comunque di adattarsi alle condizioni semidesertiche create quando le isole di Capo Verde furono sfruttate dagli uomini e invase dagli animali domestici centinaia di anni fa. Era in grado di arrampicarsi ma preferiva restare ad altezze modeste: si nutriva principalmente di materiale vegetale, come frutti e germogli, tuttavia col deteriorarsi dell'habitat si adatt\u00f2 ad una vita pi\u00f9 carnivora, cominciando ad includere nella dieta anche uova e piccoli uccelli. La forma dell'orifizio genitale sembra suggerire che questi animali fossero vivipari, tuttavia si hanno testimonianze della capacit\u00e0 di questi scinchi di deporre uova.\nClassificazione.\nDescritto inizialmente da Dum\u00e9ril e Bibron nel 1839 con il nome di Euprepes coctei, questo animale \u00e8 stato in seguito attribuito al genere Macroscincus (Boulenger, 1887). Successive analisi del DNA mitocondriale hanno messo in evidenza la forte parentela degli scinchi giganti con il genere \"Mabuya\" (Carranza et al., 2001), anche se ulteriori studi hanno indicato che le parentele dello scinco gigante di Capo Verde siano da ricercare all'interno del genere \"Chioninia\", comprendente gli scinchi endemici di Capo Verde (Miralles et al., 2010).\nEstinzione.\nIl primo contatto con l'uomo si ebbe quando sulle isole naufragarono delle barche di prigionieri ammutinatisi, che utilizzarono gli scinchi come risorsa alimentare.\nL'estinzione della specie \u00e8 stata causata dalla concatenazione della caccia da parte degli abitanti delle isole vicine (che utilizzavano questi animali sia come cibo, sia per produrre l'\"olio di scinco\"), la distruzione dell'habitat ed un prolungato periodo di siccit\u00e0, che diede il colpo di grazia a questa specie, che non era mai stata osservata prima dell'inizio del XX secolo.\nL'esploratore Leonardo Fea port\u00f2 in Italia numerosi esemplari, che sono a tutt'oggi conservati e costituiscono gli unici esemplari rimanenti di questo animale.\nIn seguito, studiosi come Sheliech, Andreone e Pather intrapresero spedizioni al fine di trovare qualche esemplare vivente, fallendo tuttavia nell'intento: agli inizi del Novecento, degli erpetologi tedeschi tentarono di intraprendere un programma di riproduzione in cattivit\u00e0 di questi animali, fallendo anch'essi.\nNella Lista delle specie in pericolo IUCN del 2013, \"Chioninia coctei\" \u00e8 dichiarato ufficialmente estinto (Vasconcelos, 2013)."}
{"id": "1714573", "revid": "122819574", "url": "https://it.wikipedia.org/wiki?curid=1714573", "title": "Jay Baruchel", "text": "Biografia.\nBaruchel nasce a Ottawa, nell'Ontario, il 9 aprile 1982, primogenito dei due figli di Serge Baruchel, un antiquario canadese, figlio a sua volta di un ebreo sefardita e di una francese di religione cattolica, e di Robyne Ropell, una giornalista freelance canadese di origini irlandesi e tedesche. Si definisce agnostico. \u00c8 cresciuto a Notre-Dame-de-Gr\u00e2ce, un quartiere di Montr\u00e9al (nel Qu\u00e9bec), dove tuttora vive. Ha una sorella minore, Taylor, ed \u00e8 tifoso dei Montreal Canadiens.\nBaruchel \u00e8 stato impegnato con l'attrice Alison Pill, ha reso pubblico il loro fidanzamento quando ha ringraziato la sua fidanzata durante un discorso di accettazione presso il Genie Awards a Ottawa, in Canada. L'attore ha poi annunciato la fine della loro relazione nel febbraio 2013. Ha avuto una breve relazione anche con l'attrice di \"10 cose che odio di te\", Meaghan Jette Martin.\nHa diversi tatuaggi: una croce celtica (sul braccio in alto a destra), il nome da nubile di sua madre (sul suo avambraccio), e una foglia rossa d'acero sul suo pettorale sinistro (che pu\u00f2 essere visto in Fanboys e Molto incinta). La foglia d'acero \u00e8 un importante simbolo in Canada.\nIl suo debutto risale al 1995 in un episodio della serie televisiva \"Hai paura del buio?\", dopo altre esperienze televisive ha ottenuto un ruolo nel film del 2000 \"Quasi famosi\". Ha recitato nella parte di Steven Karp nella serie tv di breve durata \"Undeclared\". Terminata la serie ha avuto una parte nel film \"Le regole dell'attrazione\", e successivamente ha ricoperto un ruolo importante nel film di Clint Eastwood \"Million Dollar Baby\".\nTra il 2005 e il 2006 ha affiancato Don Johnson nella serie tv \"Just Legal\", nel 2007 ha recitato nel film di Judd Apatow \"Molto incinta\".\nAvrebbe dovuto interpretare l'antagonista Maxwell Lord nel film di George Miller dedicato alla Justice League of America, \"Justice League: Mortal\", che a causa dello sciopero degli sceneggiatori e a vari problemi produttivi non venne mai realizzato.\nNel 2008 ha lavorato nella commedia \"Fanboys\" e in \"Tropic Thunder\" per la regia di Ben Stiller. Baruchel \u00e8 protagonista del film \"L'apprendista stregone\" (2010) assieme a Nicolas Cage. Successivamente \u00e8 apparso nel film \"The Trotsky\" (2010), ancora inedito in Italia.\nNell'estate 2010 \u00e8 il protagonista di \"Lei \u00e8 troppo per me\", con Alice Eve e T.J. Miller. Sempre nello stesso anno doppia il protagonista del film d'animazione Dreamworks \"Dragon Trainer\", il gracile ragazzo vichingo Hiccup, ruolo che riprende nella serie televisiva \"Dragons\", nei sequel \"Dragon Trainer 2\" e \"Dragon Trainer - Il mondo nascosto\" e nel cortometraggio \"Dragon Trainer - Rimpatriata\". \nSta sviluppando il progetto del film \"Goon\", con Evan Goldberg coautore della sceneggiatura, e interpreter\u00e0 Johnny Klutz, un personaggio di sua invenzione, nel film omonimo. Nel film saranno presenti Seann William Scott e il suo collega attore canadese, Eugene Levy.\nNel 2010 \u00e8 apparso in una speciale campagna pubblicitaria dell'Adidas, \"Cantina\", in collaborazione con la coppa del mondo FIFA 2010.\nRiconoscimenti.\nBaruchel ha vinto 2 premi nel 2007 per il film \"I'm Reed Fish\" del 2006.\nDoppiatori italiani.\nNelle versioni in italiano delle opere in cui ha recitato, Jay Baruchel \u00e8 stato doppiato da:\nDa doppiatore \u00e8 sostituito da:"}
{"id": "1714577", "revid": "2090591", "url": "https://it.wikipedia.org/wiki?curid=1714577", "title": "Pirro Cuniberti", "text": "Biografia.\nNato a Padulle capoluogo di Sala Bolognese, fu allievo di Giorgio Morandi e di Giovanni Romagnoli all'Accademia di Belle Arti di Bologna, si diplom\u00f2 nel 1948 e nello stesso anno scopre alla Biennale di Venezia l'opera di Paul Klee, da allora riferimento per la sua concezione della forma come infinita genesi creativa. \nLa pratica costante del disegno \u00e8 il filo conduttore delle opere su carta in cui Cuniberti offre al lettore una variet\u00e0 di modi e di soluzioni espressive che attraversano la superficie del foglio sviluppando sottili vibrazioni, tracce e tensioni fissate nell'attimo della loro apparizione.\nArtista tra i pi\u00f9 originali nell'ambito di una \u201clinea fantastica\u201d dell'arte italiana del secondo \u2018900, Cuniberti affronta con la medesima intensit\u00e0 i temi del paesaggio, della natura morta e della figura inventando volta per volta tratti limpidi e misure geometriche, luminosit\u00e0 silenziose e leggere ombre del colore, segni inquieti ed equilibri armonici della composizione.\nSi tratta di elementi grafici e di umori cromatici che dialogano tra loro come alfabeti immaginari, forme ipotetiche sospese sul crinale dell'immaginazione, mappe della memoria, storie di segni imprevisti che l'artista inventa senza un ordine logico.\nNegli ultimi dieci anni, il lavoro di Cuniberti ha riservato ancora molteplici sorprese, soprattutto perch\u00e9 ha saputo fare i conti con l'archivio di immagini del passato, lasciando emergere gli umori delle stagioni precedenti all'interno di nuove apparizioni, senza mai perdere il contatto con la forza allusiva del suo inconfondibile stile.\nTra le altre mostre espone alla IX, X, XI Quadriennale di Roma.\nDue sue opere sono collocate nel museo di Sella di Lodrignano, altre sue opere sono esposte nella Pinacoteca Civica di Pieve di Cento, quattro sue opere (delle quali una pervenuta come premio acquisto della III Mostra Arte Contemporanea organizzata a Bologna dalla Federazione Artisti Pittori e Scultori nel 1957 e un'altra come Premio-acquisto in occasione della Mostra d'Autunno a Bologna nel 1960) si trovano al Museo d'arte moderna di Bologna, altre opere sono presenti alla Galleria Civica di Modena, alcune opere si trovano nel museo Civico delle Capuccine a Bagnacavallo, diverse opere si trovano nel Museo d'arte di Ravenna, un'opera nella collezione della Regione Emilia Romagna, un'opera nella raccolta d'arte del comune di Sassuolo, e un'opera nella raccolta comunale d'arte contemporanea di Sant'Ilario d'Enza."}
{"id": "1714578", "revid": "1812137", "url": "https://it.wikipedia.org/wiki?curid=1714578", "title": "Taganskaja-Radial'naja", "text": "Taganskaja \u00e8 una stazione della Metropolitana di Mosca, situata sulla Linea Tagansko-Krasnopresnenskaja.\nLa stazione fu inaugurata nel 1966, come fermata iniziale del ramo \u017ddanovskij (oggi \"Taganskij\"). Dato che il design a tre arcate sostenute da pilastri offre maggiori potenziali di decorazione, gli architetti Nina Aleshina e Vdovin sfruttarono tale progetto, decorando i piloni in marmo bianco con strisce di marmo marroni. In modo simile, anche le piastrelle bianche e nere in ceramica sono decorate con opere di metallo secondo il tema dello spazio. Il pavimento \u00e8 ricoperto di granito rosso e grigio; l'ingresso sotterraneo della stazione \u00e8 collegato con il sottopassaggio al di sotto di via Bol\u0161aja Kammenka. Le scale in superficie sono protette contro gli agenti atmosferici da pensiline trasparenti (le prime installate a Mosca. Al momento dell'inaugurazione, la stazione divenne il capolinea della linea \u017ddanovskaja fino al 1970; oltre la stazione vi \u00e8 un tratto di binario che permette ai treni di invertire la marcia per portarsi sull'altro binario, e permette anche di raggiungere un collegamento di servizio con la Linea Kol'cevaja.\nSin dall'inizio, la stazione fu disegnata come punto di interscambio con la stazione Taganskaja della Linea Kol'cevaja. Nel 1979, con la costruzione della stazione Marksistskaja della Linea Kalininskaja, furono aggiunte tre rampe di scale costruite nella zona nord della stazione, per collegarla con la nuova fermata.\nLa stazione sostiene un carico passeggeri giornaliero di 179.200 persone dall'interscambio con Marksistaskaja, 128.800 dalla linea circolare (Kol'cevaja) e 22.400 persone dai suoi ingressi."}
{"id": "1714581", "revid": "767487", "url": "https://it.wikipedia.org/wiki?curid=1714581", "title": "HALO (paracadutismo)", "text": " \nHALO \u00e8 un acronimo che sta per High Altitude Low Open (Alta Altitudine Bassa Apertura).\n\u00c8 una tecnica di lancio paracadutistico militare da incursione usato dai corpi speciali per infiltrarsi in zone nemiche senza essere avvistati; normalmente la squadra \u00e8 munita di GPS personale e NVG (Night Vision Goggles - Occhiali per la visione notturna). Il salto \u00e8 effettuato da circa 10.000 metri con bombola di ossigeno e tuta termica. Oppure, prima del lancio il paracadutista respira per 30-40 minuti ossigeno puro, cos\u00ec da saturare il flusso di sangue, evitando l'uso della bombola, che se usata in maniera errata pu\u00f2 causare l'embolia. L'apertura avviene a circa 300 metri di altezza dal suolo in modo da privilegiare la velocit\u00e0 a scapito della distanza percorribile in aria. Nel linguaggio militare italiano spesso ci si riferisce a questa tecnica con l'acronimo T.C.L (Tecnica Caduta Libera). Il lancio HALO non va confuso con le tecniche di Skydive o di caduta libera civile in cui ci si lancia da una quota mai superiore ai 5 km e non vengono usate attrezzature quali maschere ad ossigeno o tute termiche. "}
{"id": "1714582", "revid": "287204", "url": "https://it.wikipedia.org/wiki?curid=1714582", "title": "Raul Bravo", "text": ""}
{"id": "1714583", "revid": "767487", "url": "https://it.wikipedia.org/wiki?curid=1714583", "title": "Ciclo di Darksword", "text": "Il Ciclo di Darksword (letteralmente \"spada oscura\") \u00e8 una saga fantasy scritta da Margaret Weis e Tracy Hickman. Nata inizialmente come trilogia con tre romanzi pubblicati nel 1988 (\"Forging the Darksword\", \"Doom of the Darksword\", \"Triumph of the Darksword\") ha avuto un seguito con un ulteriore romanzo scritto nel 1997 (\"Legacy of the Darksword\"). La trilogia \u00e8 stata pubblicata dalla \"Bantam Spectra\", la divisione per la narrativa fantasy e di fantascienza della Random House.\nEdizione anglosassone.\nLe copertine dell'edizione originale erano di Larry Elmore, che aveva gi\u00e0 collaborato con la Weis e Hickman nella saga di Dragonlance.\nLa prima Trilogia.\nIl mondo di cui \u00e8 ambientata la storia dei libri \u00e8 Thimallan, un mondo di magia e maghi. La magia \u00e8 Vita. La magia \u00e8 nel mondo e viene assorbita e utilizzata per fare tutto, dai mestieri pi\u00f9 umili come il lavoro nei campi, agli usi pi\u00f9 futili che si possano pensare. \nQuando nasce un bambino questi deve superare tre prove che dimostrano il possesso della magia. La prova riesce praticamente sempre e sono una minoranza veramente esigua coloro che vengono messi al mondo privi di magia. Quando questo raro evento accade il rimedio \u00e8 uno solo: bisogna uccidere questi neonati, per evitare che si diffonda nel mondo una specie priva di magia, priva della \"Vita\" che permette la vita stessa del mondo. Protagonisti del libro sono una profezia e Joram, figlio dell'imperatore del Regno di Merilon. \nL'unica profezia trasmessa dall'Almin (l'unico dio), al vescovo della chiesa di Thimallan enuncia: \"\"Nascera nella casa reale uno che \u00e8 morto eppure vivr\u00e0 che morir\u00e0 di nuovo e rivivr\u00e0 e quando torner\u00e0 porter\u00e0 con s\u00e9 la distruzione del mondo...o la sua salvezza...\". Joram ha fallito le prove e quindi non ha la magia, per cui deve essere ucciso.\nPrima che le autorit\u00e0 religiose riescano a compiere il loro compito giustiziando il piccolo Joram, l'imperatrice riesce a scambiarlo con il figlio di una coppia di maghi dei campi che aveva superato la prova della magia. Cos\u00ec Joram, creduto morto, cresce ai confini dell'impero riuscendo a nascondere il suo segreto. Costretto ad uccidere un uomo per autodifesa non potr\u00e0 pi\u00f9 nasconderlo e sar\u00e0 costretto a fuggire nelle regioni remote, le terre selvagge, dove si unir\u00e0 alla Congrega della Ruota, gruppo di eretici che studiano la tecnologia (bandita dalle leggi), dove imparer\u00e0 l'arte della metallurgia.\nSulle sue tracce viene inviato Sayron, un catalizzatore che anni prima aveva partecipato al rito dell'esilio con cui il presunto figlio dell'imperatore era stato giustiziato.\nLa fede di Saryon verr\u00e0 duramente compromessa. Rintracciato Joram tra gli eretici vuole studiarlo prima di riportarlo a Merilon per il giudizio e questa esitazione gli sar\u00e0 fatale, poich\u00e9 rimarr\u00e0 affascinato dal giovane e dal suo talento. Joram infatti forger\u00e0, col suo aiuto, una spada di pietra nera (la \"Darksword\" del titolo) che ha il potere di assorbire la magia: l'eresia assoluta. Con Saryon, sempre pi\u00f9 confuso sui suoi doveri, torner\u00e0 a Merilon per scoprire la verit\u00e0 sul suo passato, ma verr\u00e0 catturato e condannato alla trasformazione in pietra. Durante il rito, grazie all'intervento del catalizzatore, Joram e Gwendalyn, la sua compagna, riescono a fuggire, varcando la soglia del confine sparendo tra le nebbie, mentre lo stesso Sayron venire tramutato in pietra. Merilon sembra essersi liberata di Joram e della sua spada maledetta, ma l'imperatore \u00e8 sempre pi\u00f9 inquieto poich\u00e9 un altro passo della profezia sembra essersi avverato e il successivo e quello finale: \"... e quando torner\u00e0 porter\u00e0 con s\u00e9 la distruzione del mondo\"\".\nTrascorrono dieci anni durante i quali lo scorrere del tempo fa dimenticare a molti degli abitanti di Merilon la storia di Joram, finch\u00e9 un giorno, di fronte alla statua di Sayron, dalle nebbie dell'aldil\u00e0 si materializzano due figure: Joram e Gwendalyn. Ma non saranno i soli a giungere nel regno di Merilon: l'Aldil\u00e0 non \u00e8 nient'altro che la via per raggiungere il pianeta da cui i maghi del vecchio mondo, guidati dal leggendario Merlino, fuggirono secoli prima, ovvero la Terra. Un mondo in cui la magia \u00e8 morta ma ricercata da molti, che ora sanno dove trovarla.\nUn esercito della Forza Terrestre guidato dal maggiore Boris, una marionetta nelle mani del folle \"fattucchiere\" Menju, seguace della magia Nera, invade Thimallan mettendola a ferro e fuoco alla ricerca della fonte della magia. La guerra tra Magia e Tecnologia esplode, ma coglie gli abitanti di Merilon impreparati. Joram riuscir\u00e0 a salvare Sayron dalla sua prigione eterna e affronter\u00e0 Menju alla Fonte della Magia, dove completer\u00e0 la profezia distruggendo con la sua spada maledetta la Fonte stessa, \"distruggendo cos\u00ec Thimallan\", prosciugandola della vita.\nLa saga si chiude sotto il sole di un mondo morente in cui i superstiti di Thimallan vengono imbarcati sulle aeronavi di Boris e riportati nell'antica patria dei loro avi, mentre si assiste al commiato tra Joram e Sayron. Infatti Joram decide di rimanere con una ormai perduta Gwendolyn a Merilon, poich\u00e9 ritiene che il suo gesto non verr\u00e0 mai compreso dagli altri superstiti, che ormai lo guardano solo con occhi pieni di odio. Al lettore rimane dunque il quesito, Joram ha Distrutto il mondo, togliendoli la magia, prosciugandolo della vita? o lo ha salvato da eccessi e dalla corruzione che lo avrebbe portato alla reale distruzione?"}
{"id": "1714585", "revid": "116541042", "url": "https://it.wikipedia.org/wiki?curid=1714585", "title": "Felice Borroni", "text": "Biografia.\nFelice Antonio Borroni, figlio di Giuseppe Antonio e di Anna Maria Simeone, nacque nel 1761 a \"Solcetto\", frazione di Lesa, sul Lago Maggiore. \nViaggiando per l'Europa di fine XVIII secolo e poi stabilitosi in Paesi Bassi vi accumul\u00f2 il suo patrimonio con l'esercizio di attivit\u00e0 commerciali e finanziarie.\nAl suo definitivo ritorno in patria si stabil\u00ec nella sua casa in \"via Portico 1\" a Solcio. Intraprese la costruzione della Chiesa di San Rocco (1830), in forme neoclassiche. Sensibile alle difficolt\u00e0 dei pi\u00f9 indigenti della zona, istitu\u00ec inoltre l\"'Opera Pia Borroni\" per il loro soccorso e anche un fondo per l'elargizione di una dote alle \u201czitelle\u201d dei paesi vicini. Fond\u00f2 infine una scuola elementare per i bambini del paese, dotandola del capitale necessario al funzionamento e per la paga dei maestri.\nAlla sua morte fu sepolto accanto alla prima moglie Giovanna Eckermans (Rotterdam 1777+Solcio 1832) nella chiesa da lui fatta costruire.\nPrivo di eredi diretti, la sua attivit\u00e0 benefica e assistenziale fu continuata dai nipoti don Felice Borroni e Giovanna Borroni Tosi e confermata dal Governo Crispi con un Regio Decreto il 27 gennaio 1889. Il Comune di Lesa in sua memoria ha dedicato una strada cittadina.\nUn dipinto giovanile del pittore pavese Cherubino Cornienti lo ritrae nel 1838; questo stesso dipinto \u00e8 stato il modello per il suo busto marmoreo posto nella Chiesa di San Rocco."}
{"id": "1714590", "revid": "78273", "url": "https://it.wikipedia.org/wiki?curid=1714590", "title": "Complesso dell'Annunziata", "text": ""}
{"id": "1714592", "revid": "15396523", "url": "https://it.wikipedia.org/wiki?curid=1714592", "title": "Jacques-Paul Migne", "text": ""}
{"id": "1714595", "revid": "3115", "url": "https://it.wikipedia.org/wiki?curid=1714595", "title": "Ciambella sorana", "text": "La ciambella sorana, detta \"ciamm\u00e8lla\" \u00e8 un prodotto a base di farina di grano tenero tipico della citt\u00e0 di Sora.\nNasce da un'antica ricetta tramandata a voce che racconta la semplicit\u00e0 degli ingredienti usati, la lunga lavorazione e la necessit\u00e0 di avere s\u00ec un prodotto economico ma che si conservasse sufficientemente a lungo. Ultimamente, per tradizione, viene mangiata il gioved\u00ec, dato che la maggior parte dei cittadini la compra nei vari stand che si allestiscono in occasione del mercato, che da sempre si svolge a Sora ogni gioved\u00ec della settimana (mentre il sabato ha luogo il mercato \u201cdella verdura\u201d, durante il quale vengono venduti per lo pi\u00f9 alimenti freschi quali frutta, verdura, pesce, ecc.). \u00c8 comunque possibile acquistare la ciambella tutti i giorni nei negozi delle famiglie che da sempre le producono, la famiglia Alonzi e la famiglia Tatangelo, da cui \u00e8 nata la cantante Anna Tatangelo.\nSi presenta come una ciambella lucida e dorata, croccante all'esterno e morbida internamente, ottima come semplice snack oppure accompagnata a salumi, formaggi, acciughe sotto sale o peperoni.\nLa ciambella sorana si prepara con farina di grano tenero, lievito di birra, sale, acqua, semi di anice e uova (non sempre).\nL'impasto viene fatto lievitare per poco tempo. Quindi si formano le ciambelle intrecciando la pasta, si scottano in acqua bollente e si infornano per farle diventare croccanti.\nNel mese di maggio 2011 la ciambella sorana ha ottenuto dalla Giunta Comunale il DE.CO (denominazione comunale d'origine).\nLa ricetta tradizionale.\nTradizionalmente la preparazione della ciambella sorana iniziava alle otto di mattina del giorno precedente la vendita.\nSi impastava insieme, a lungo ed in modo accurato, la farina con il lievito naturale ed un'adeguata quantit\u00e0 d'acqua. Poi si lasciava \u201criposare\u201d per circa tre ore.\nA questo punto la pasta veniva rimpastata aggiungendo altra acqua, sale, un pizzico di bicarbonato di sodio ed un po' di lievito di birra.\nLa pasta si lasciava lievitare ancora per tre ore, poi si passava alla formatura. Si prelevava la giusta quantit\u00e0 di pasta variabile a seconda della pezzatura che si voleva ottenere e si stendeva, in forma di lunghi cilindri, sopra le tradizionali lastre di marmo che una volta costituivano il ripiano dei \u201ctavoli da cucina\u201d.\nSi aggiungevano in modo uniforme, e nel giusto dosaggio, i semi di anice, si comprimeva la pasta per sagomare i tradizionali solchi laterali e poi si arrotolavano, saldando le due estremit\u00e0, per formare le ciambelle.\nQueste erano immerse in grosse caldaie di acqua molto calda, ma non bollente, e subito andavano a fondo tornando a galla dopo circa cinque minuti. Allora si raccoglievano infilando nel foro centrale un lungo cucchiaio di legno di faggio adagiandole su una \u201cscifa\u201d cio\u00e8 un vassoio rettangolare anch'esso di faggio.\nLe ciambelle, scolate ed asciugate, dopo circa mezz'ora si impilavano 8 o 10 la volta sopra un'altra \u201cscifa\u201d lasciandole a riposo fino alle due o le tre di notte, quando arrivava il momento di cuocerle di nuovo, ma questa volta in forno a temperatura media e per circa mezz'ora.\nLe ciambelle erano cos\u00ec pronte per il consumo e venivano conservate e trasportate all'interno di grossi canestri adeguatamente coperte per mantenerle tiepide.\nLe ciambelle venivano confezionate in tre grandezze differenti in base al peso della pasta impiegata: da un etto, due etti e quattro etti circa."}
{"id": "1714596", "revid": "287204", "url": "https://it.wikipedia.org/wiki?curid=1714596", "title": "Cesar Martin", "text": ""}
{"id": "1714608", "revid": "339392", "url": "https://it.wikipedia.org/wiki?curid=1714608", "title": "Patrologia greca", "text": ""}
{"id": "1714610", "revid": "15396672", "url": "https://it.wikipedia.org/wiki?curid=1714610", "title": "Patrologia latina", "text": ""}
{"id": "1714611", "revid": "1987129", "url": "https://it.wikipedia.org/wiki?curid=1714611", "title": "Velour", "text": "Velour \u00e8 un termine che indica un tessuto dalla superficie pelosa, simile al velluto.\nUn tempo indicava un tessuto di lana, cardato, pesante, con pelo soffice, fitto e corto, ottenuto con garzatura e cimatura. Oggi indica un peluche realizzato a maglia. Di solito \u00e8 fatto di cotone, ma pu\u00f2 anche essere fatto con materiali sintetici come il poliestere. Il Velour viene utilizzato in una vasta gamma di applicazioni, tra cui abbigliamento e arredamento."}
{"id": "1714612", "revid": "15396686", "url": "https://it.wikipedia.org/wiki?curid=1714612", "title": "Codex Teodosianus", "text": ""}
{"id": "1714614", "revid": "15396700", "url": "https://it.wikipedia.org/wiki?curid=1714614", "title": "Codex theodosianus", "text": ""}
{"id": "1714620", "revid": "2074539", "url": "https://it.wikipedia.org/wiki?curid=1714620", "title": "Amelle Berrabah", "text": "Biografia.\nAmelle \u00e8 la penultima entrata del gruppo pop Sugababes, entrata a farne parte in sostituzione di Mutya Buena nel gennaio 2006, ed \u00e8 di origini marocchine.\nDebutta sulla scena musicale nel 2003 quando, insieme a sua sorella Samiya, fonda le Boo2, un gruppo di musica hip hop che, sebbene non abbia mai realizzato nemmeno un album, incise delle canzoni che ebbero un modesto successo in Germania.\nTra tutte \"Ooh La La\", di cui realizz\u00f2 una cover il gruppo tedesco Monrose, raggiungendo alte posizioni in patria.\nQuando entr\u00f2 nelle Sugababes dichiar\u00f2 che non aveva mai pensato di poter arrivare cos\u00ec in alto nel mondo musicale, e che, tra l'altro, era una fan del gruppo.\nNell'entrata nella band, la cantante venne molto criticata a causa dei continui gossip che si creavano sul suo conto, tra tutti quando la cantante venne messa in carcere una notte a causa di una rissa avvenuta in un bar."}
{"id": "1714623", "revid": "767487", "url": "https://it.wikipedia.org/wiki?curid=1714623", "title": "Varzuga", "text": "La Varzuga \u00e8 un fiume della Russia europea settentrionale (oblast' di Murmansk), tributario del mar Bianco.\nPercorso.\nNasce dal versante meridionale dell'\"altopiano Kejvy\", nella parte meridionale della penisola di Kola, scorrendo dapprima verso sudest con il nome di \"Malaja Varzuga\" (\"piccola Varzuga\"), curvando successivamente verso occidente prendendo il nome di \"Bol'\u0161aja Varzuga\" (\"grande Varzuga\") per dirigersi, poco dopo la confluenza della \"Pana\" (uno dei suoi maggiori affluenti), nuovamente verso sudest, fino a sfociare nel mar Bianco vicino all'insediamento di \"Kuzomen'\".\nBacino idrografico.\nIl bacino idrografico della Varzuga si estende nella sezione sudorientale della penisola di Kola, in una regione piuttosto pianeggiante e spesso paludosa. Sono compresi nel bacino della Varzuga i due laghi \"Sergozero\" e \"Babozero\".\nIl clima piuttosto freddo fa s\u00ec che il popolamento sia piuttosto rado: il fiume non incontra infatti praticamente centri urbani, gli unici degni di nota essendo i villaggi di \"Varzuga\" e \"Kuzomen'\".\nRegime.\nLa Varzuga ha un regime tipico di quasi tutti i fiumi artici russi, caratterizzati da minime invernali e massimi tardo primaverili ed estivi. \u00e8 gelato in media da ottobre a maggio.\nPortata media del fiume Varzuga misurata presso il villaggio di Varzuga, in m\u00b3/s\"Dati calcolati nel periodo 1935-1994\""}
{"id": "1714624", "revid": "767487", "url": "https://it.wikipedia.org/wiki?curid=1714624", "title": "God Is an Astronaut", "text": "I God Is an Astronaut sono un gruppo musicale post-rock irlandese proveniente da Glen of the Downs, non lontana da Wicklow, capoluogo dell'omonima contea.\nStoria del gruppo.\nNascono nel 2002, anno di pubblicazione del primo album \"The End of the Beginning\" tramite la loro etichetta Revive Records. La proposta musicale \u00e8 prettamente strumentale, seguendo uno stile post-rock particolarmente melodico.\nDopo \"The End of the Beginning\" il gruppo ha realizzato altri sei album per la Revive Records: \"All Is Violent, All Is Bright\" nel 2005, che segue la scia del primo, \"Far from Refuge\" (aprile 2007), l'eponimo \"God Is an Astronaut\", uscito il 7 novembre 2008, \"Age of the Fifth Sun\" (2010), \"Origins\" del 26 agosto 2013 e \"Helios / Erebus\", arrivato due anni pi\u00f9 tardi.\nNel 2018 il gruppo ha firmato un contratto discografico con la Napalm Records, che ha pubblicato l'ottavo album in studio \"Epitaph\" il 27 aprile dello stesso anno. Tre anni dopo \u00e8 uscito il nono album \"Ghost Tapes 10\", che vede il ritorno in formazione del tastierista e programmatore Jamie Dean."}
{"id": "1714629", "revid": "709565", "url": "https://it.wikipedia.org/wiki?curid=1714629", "title": "Otrioneo", "text": "Nella mitologia greca, Otrioneo fu uno degli eroi che combatterono nella guerra di Troia narrata nell\"Iliade\", in difesa della citt\u00e0 assediata.\nIl mito.\nLe origini.\nOtrioneo era un giovane guerriero che veniva da una citt\u00e0 tranquilla della Troade, chiamata Cabeso. L'unico motivo per cui aveva deciso di combattere era legato alla bella Cassandra, una delle figlie di Priamo, di cui aveva chiesto la mano. Confidava nella propria forza e in quella dei cittadini di Troia: infatti aveva offerto come pegno di nozze non oggetti preziosi ma un'impresa, quella di scacciare gli invasori dal regno. Il re di Troia aveva accettato la sua proposta.\nLa morte.\nIdomeneo, eroe acheo, dopo aver esortato i compagni, entr\u00f2 in battaglia contro Otrioneo, lo colp\u00ec in pieno ventre e ne fece trascinare il cadavere per tutto il campo di battaglia.\nAsio, intervenuto per cercare di vendicarlo, venne ucciso a sua volta da Idomeneo."}
{"id": "1714630", "revid": "193425", "url": "https://it.wikipedia.org/wiki?curid=1714630", "title": "Divisione Adriatica", "text": ""}
{"id": "1714631", "revid": "842", "url": "https://it.wikipedia.org/wiki?curid=1714631", "title": "Dataflow", "text": "Dataflow (\"flusso di dati\" in inglese) pu\u00f2 riferirsi a:"}
{"id": "1714632", "revid": "1005847", "url": "https://it.wikipedia.org/wiki?curid=1714632", "title": "W\u0142adys\u0142aw Grabski", "text": "Egli \u00e8 stato il principale fautore della riforma monetaria della Seconda Repubblica di Polonia. \u00c8 stato primo ministro polacco nel 1920 e dal 1923 al 1925. Era il fratello di Stanis\u0142aw Grabski."}
{"id": "1714634", "revid": "729019", "url": "https://it.wikipedia.org/wiki?curid=1714634", "title": "Jeff Stryker", "text": "Biografia.\nNato nell'Illinois, \u00e8 stato scoperto dal produttore John Travis, che in breve tempo l'ha fatto diventare uno degli attori pi\u00f9 richiesti e apprezzati degli anni ottanta, apprezzato per la sua fisicit\u00e0, il suo linguaggio sporco, la dominazione assoluta del partner ma soprattutto per le dimensioni del suo pene (25\u00a0cm). Ha lavorato in molti film gay guadagnandosi un AVN Awards per la sua performance al fianco di Derek Cameron.\nDopo molti film gay \u00e8 apparso anche film bisex ed etero come \"Jamie Loves Jeff\". Per molti anni l'attore ha asserito di non essere bisessuale nella vita privata. La sua fama ha dato il via a un redditizio merchandising, infatti sono stati messi sul commercio bambolotti con le sue fattezze e un dildo realistico con le sue misure.\nVerso la fine degli anni '80 tenta una strada cinematografica diversa, infatti partecipa sotto lo pseudonimo di Chuck Peyton al film horror italiano di Claudio Fragasso \"After Death (Oltre la morte)\", in seguito recita nel film di Joe D'Amato \"Dirty Love - Amore sporco\". Nel 1999 recita in \"Can I Be Your Bratwurst, Please?\" di Rosa von Praunheim.\nHa lavorato anche come regista, dirigendo film come \"Every Which Way\" e \"Jamie Loves Jeff 2\". vive a Los Angeles assieme al figlio Joseph Peyton, avuto in custodia dopo una lunga battaglia legale. Nel 2004 il figlio \u00e8 stato vittima di un pestaggio da parte di una banda di ispanici, probabilmente a causa del mestiere del padre."}
{"id": "1714640", "revid": "1543377", "url": "https://it.wikipedia.org/wiki?curid=1714640", "title": "Trofeo Citt\u00e0 di Valladolid", "text": "Il Trofeo Citt\u00e0 di Valladolid (in spagnolo \"Trofeo Ciudad de Valladolid\") \u00e8 una competizione calcistica amichevole che si disputa dal 1972 nel mese di agosto a Valladolid, in Spagna.\nIl torneo ha conosciuto varie formule (quadrangolari, triangolari, partite uniche) e vede la partecipazione fissa del Real Valladolid, che l'ha conquistato in 23 occasioni."}
{"id": "1714650", "revid": "842", "url": "https://it.wikipedia.org/wiki?curid=1714650", "title": "Star Fox 64", "text": ""}
{"id": "1714652", "revid": "1386897", "url": "https://it.wikipedia.org/wiki?curid=1714652", "title": "IQue Player", "text": "L'iQue Player (pronunciato come le lettere IQ in inglese) o Nintendo iQue \u00e8 una console per videogiochi, prodotta da una joint venture con la Nintendo e lo scienziato Cinese-Americano Wei Yen. Il sistema \u00e8 in vendita nel mercato cinese con il nome di Sh\u00e9n Y\u00f3u Ji (\u795e\u6e38\u620f\u63a7\u5236\u53f0), letteralmente \"macchina di gioco divina\", ma \"Sh\u00e9ny\u00f3u\" (\u795e\u6e38) significa anche \"esperienza realistica\".\nDescrizione.\nLa console venne annunciata nel 2003 al Tokyo Game Show, e venne resa disponibile in Cina il 17 novembre 2003. Il rilascio nel mercato giapponese era previsto per ottobre 2004 ma venne rimandato a data da destinarsi. Nintendo non ha avuto alcuna intenzione di vendere la console negli Stati Uniti, in Europa o in Australia.\nLa console ha la forma di un controller dal quale esce il cavo che si collega direttamente alla televisione. Un box per il gioco multiplayer \u00e8 stato reso disponibile. Attualmente la console \u00e8 disponibile solo nel mercato cinese,in primo luogo per combattere la pirateria del paese.\nIl controller mantiene i comandi di base di un Nintendo 64: D-pad, stick analogico, Start, i pulsanti L e R, grilletto Z e tasti A, B e C direzionali, normalmente utilizzati per controllare la telecamera. \nI giochi sono memorizzati in una scheda con memoria flash da 64 MB che si inserisce direttamente nel controller. I giochi sono venduti tramite dei chioschi dove, inserendo denaro, si possono scaricare all'interno delle cartucce riscrivibili, analogamente a come avveniva con il Famicom Disk System. Le demo dei giochi includono \"\", \"Super Mario 64\", e \"Star Fox 64\". Tra i giochi disponibili si segnalano \"Dr. Mario 64\", \"Mario Kart 64\", \"Wave Race 64\", e \"F-Zero X\".\nSpecifiche tecniche.\nL'iQue Player \u00e8 basato sulla piattaforma Nintendo 64 ricreata tramite la tecnologia System-on-a-chip al fine di ridurne le dimensioni e i costi. La console pu\u00f2 eseguire giochi per Nintendo 64 e SNES."}
{"id": "1714653", "revid": "729019", "url": "https://it.wikipedia.org/wiki?curid=1714653", "title": "Airco DH.5", "text": "LAirco DH.5 era un biplano monoposto da caccia e da ricognizione prodotto dall'azienda britannica Aircraft Manufacturing Company, meglio conosciuta come \"Airco\", durante la prima guerra mondiale. Poteva essere utilizzato anche come cacciabombardiere trasportando quattro bombe.\nStoria.\nGeoffrey de Havilland, responsabile del progetto del velivolo, aveva gi\u00e0 collaborato alla realizzazione di due tra i primi aeroplani britannici dotati di mitragliatrice anteriore, l'Airco DH.1 (biposto) e l'Airco DH.2 (monoposto). Questi vedevano per\u00f2 sacrificata la loro efficienza aerodinamica in quanto andavano adattati all'elica spingente, poich\u00e9 non vi era un meccanismo di sincronizzazione che evitasse il pericolo di colpire l'elica con le mitragliatrici.\nNel corso del conflitto venne sviluppato un dispositivo inventato dall'ingegnere rumeno George Constantinescu, un sincronizzatore meccanico che permetteva l'installazione di mitragliatrici anteriori in quanto impediva all'arma di sparare quando, ruotando, l'elica si trovava sulla linea di fuoco. In questo modo le industrie aeronautiche poterono migliorare i loro velivoli dotandoli di elica traente.\nGrazie a questa nuova scoperta de Havilland si mise subito al lavoro per progettare un successore del DH.2, adottando la nuova tecnologia cercando di abbinare i vantaggi di entrambe le soluzioni tecniche. Posizionando motore ed elica sul muso vi era un miglioramento nelle prestazioni e per migliorare inoltre la visibilit\u00e0 anteriore, libera nella soluzione spingente, e verso l'alto scelse di spostare l'ala superiore verso coda e posizionare cos\u00ec l'abitacolo in posizione avanzata.\nNel maggio del 1917 il nuovo mezzo entr\u00f2 in servizio nei Royal Flying Corps ma l'insolita configurazione delle ali comportava una scarsa maneggevolezza e delle prestazioni ascensionali inferiori alle aspettative. Inoltre risultava di insufficiente potenza di fuoco, essendo armato con una sola mitragliatrice mentre i velivoli avversari potevano contare su due.\nNei combattimenti di quell'anno il velivolo sub\u00ec numerose sconfitte e a molto contribu\u00ec l'inesperienza dei piloti di prima linea che non riuscivano a governarlo.\nIl DH.5 venne quasi subito relegato per l'attacco al suolo e, dal gennaio del 1918, per l'addestramento."}
{"id": "1714655", "revid": "187795", "url": "https://it.wikipedia.org/wiki?curid=1714655", "title": "Airco D.H.5", "text": ""}
{"id": "1714659", "revid": "599013", "url": "https://it.wikipedia.org/wiki?curid=1714659", "title": "IQue", "text": ""}
{"id": "1714660", "revid": "842", "url": "https://it.wikipedia.org/wiki?curid=1714660", "title": "Nintendo iQue", "text": ""}
{"id": "1714668", "revid": "33751", "url": "https://it.wikipedia.org/wiki?curid=1714668", "title": "Vitoria de Bah\u00eda", "text": ""}
{"id": "1714670", "revid": "4175", "url": "https://it.wikipedia.org/wiki?curid=1714670", "title": "Ram\u00f3n Nomar", "text": "Biografia.\nHa esordito nel 1996 nel film hardcore \"Showgirls en Madrid\" diretto da Jos\u00e9 Maria Ponce ed in cui recita accanto a Toni Ribas, Max Cort\u00e9s e Hakan Serbes, attore tedesco di origine turca.\nLa sua carriera prosegue con collaborazioni con registi fra cui Luca Damiano, Narc\u00ecs Bosch, i fratelli Lapiedra.\nHa partecipato inoltre a set fotografici, spesso in compagnia di Toni Ribas e Andrea Moranty, che tuttora spopolano in rete.\nIl pornodivo vive negli Stati Uniti d'America, pi\u00f9 precisamente a Los Angeles.\nGeneralmente si serve dello pseudonimo \"Ramon Nomar\", oppure semplicemente \"Ramon\"; altre volte appare accreditato come Ramon Guevara, Ramon Fernandez, Ramon Enrique, Ramon d'L Pojhon, Ramone, Ramone Fernandez.\nVita privata.\n\u00c8 separato con la collega italoamericana Madelyn Marie."}
{"id": "1714673", "revid": "1543377", "url": "https://it.wikipedia.org/wiki?curid=1714673", "title": "Mary L. Kirchoff", "text": "Oltre ad avervi lavorato come scrittrice \u00e8 stata anche a capo della sezione libri della Wizards of the Coast. Nella sua carriera ha scritto 49 opere ed \u00e8 stata tradotta in 9 lingue diverse\nCarriera.\nInizia la carriera nel campo ludico divenendo redattore della rivista Polyhedron, pubblicazione ufficiale della RPGA (Roleplaying Gamers Association). La collaborazione con la TSR, editore della rivista, prosegue con la cura della grafica editoriale di \"Dragon\" e la collaborazione nella rivista di fantascienza \"Ares\" (poi inglobata in \"Dragon\"). \nSempre con la TSR inizia a pubblicare diversi libri, sia per la collana di librogame \"Endless Quest\" che per l'universo narrativo di Dragonlance, di cui realizzer\u00e0 anche alcune pubblicazioni non legate alla narrativa. Successivamente viene assunta come capo dipartimento della sezione narrativa della TSR. \nNel settembre 1985 si sposa con il game designer Steve Winter, anche lui collaboratore della TSR.\nDopo alcuni anni come collaboratrice dell'editore di Lake Geneva, sia freelance che dipendente, intervallati da periodi di allontanamento dal lavoro per seguire la gravidanza e i figli, decide di ritirarsi momentaneamente dalla professione, per dedicarsi alla famiglia. Ritorna a collaborare con la TSR dopo l'acquisizione da parte della Wizards of the Coast, ottenendo in poco tempo il ruolo di capo della divisione pubblicitaria della nuova azienda. Lascer\u00e0 la Wizards nel 2004.\nDai primi mesi del 2007 \u00e8 la vice presidente della casa di produzione di videogiochi 38 Studios/Green Monster Games.\nPubblicazioni.\nAltre pubblicazioni.\nSerie Endless Quest.\nSerie di librogame pubblicata dalla TSR e ambientate negli universi narrativi prodotti per i suoi giochi di ruolo, come \"Dungeons &amp; Dragons\", \"Gamma World\", \"Star Frontiers\", ecc..). In Italia alcuni volumi sono stati pubblicati sotto il titolo \"Avventure infinite\" per la Garden Editoriale.\nSerie Amazing Stories.\nAltra serie di librogame pubblicata dalla TSR, dopo che aver acquisito l'omonima rivista di fantascienza."}
{"id": "1714677", "revid": "31886", "url": "https://it.wikipedia.org/wiki?curid=1714677", "title": "Specie di Desidae", "text": "Di seguito sono descritte tutte le 181 specie della famiglia di ragni Desidae note al dicembre 2012.\nAkatorea.\n\"Akatorea\" Forster &amp; Wilton, 1973 \nAmphinecta.\n\"Amphinecta\" Simon, 1898 \nAorangia.\n\"Aorangia\" Forster &amp; Wilton, 1973 \nAustmusia.\n\"Austmusia\" Gray, 1983 \nBadumna.\n\"Badumna\" \nBuyina.\n\"Buyina\" Davies, 1998 \nCalacadia.\n\"Calacadia\" Exline, 1960 \nCanala.\n\"Canala\" \nCicirra.\n\"Cicirra\" \nColcarteria.\n\"Colcarteria\" \nCunnawarra.\n\"Cunnawarra\" Davies, 1998 \nDesis.\n\"Desis\" \nDunstanoides.\n\"Dunstanoides\" Forster &amp; Wilton, 1989 \nEpimecinus.\n\"Epimecinus\" \nForsterina.\n\"Forsterina\" \nGasparia.\n\"Gasparia\" \nGohia.\n\"Gohia\" \nGoyenia.\n\"Goyenia\" \nHapona.\n\"Hapona\" \nHelsonia.\n\"Helsonia\" \nHolomamoea.\n\"Holomamoea\" Forster &amp; Wilton, 1973 \nHuara.\n\"Huara\" Forster, 1964 \nHulua.\n\"Hulua\" \nJalkaraburra.\n\"Jalkaraburra\" Davies, 1998 \nKeera.\n\"Keera\" Davies, 1998 \nLaestrygones.\n\"Laestrygones\" \nLamina.\n\"Lamina\" \nLathyarcha.\n\"Lathyarcha\" \nMagua.\n\"Magua\" Davies, 1998 \nMakora.\n\"Makora\" Forster &amp; Wilton, 1973 \nMamoea.\n\"Mamoea\" Forster &amp; Wilton, 1973 \nMangareia.\n\"Mangareia\" \nManiho.\n\"Maniho\" Marples, 1959 \nMarplesia.\n\"Marplesia\" Lehtinen, 1967 \nMatachia.\n\"Matachia\" \nMesudus.\n\"Mesudus\" \nMetaltella.\n\"Metaltella\" Mello-Leit\u00e3o, 1931 \nMyro.\n\"Myro\" \nNamandia.\n\"Namandia\" \nNeolana.\n\"Neolana\" Forster &amp; Wilton, 1973 \nNeomyro.\n\"Neomyro\" \nNeororea.\n\"Neororea\" Forster &amp; Wilton, 1973 \nNotomatachia.\n\"Notomatachia\" \nNuisiana.\n\"Nuisiana\" \nOmmatauxesis.\n\"Ommatauxesis\" \nOparara.\n\"Oparara\" Forster &amp; Wilton, 1973 \nOtagoa.\n\"Otagoa\" \nPanoa.\n\"Panoa\" \nParamamoea.\n\"Paramamoea\" Forster &amp; Wilton, 1973 \nParamatachia.\n\"Paramatachia\" \nParatheuma.\n\"Paratheuma\" \nPenaoola.\n\"Penaoola\" Davies, 1998 \nPhryganoporus.\n\"Phryganoporus\" \nPitonga.\n\"Pitonga\" \nPorteria.\n\"Porteria\" \nQuemusia.\n\"Quemusia\" Davies, 1998 \nRangitata.\n\"Rangitata\" Forster &amp; Wilton, 1973 \nRapua.\n\"Rapua\" \nReinga.\n\"Reinga\" Forster &amp; Wilton, 1973 \nRorea.\n\"Rorea\" Forster &amp; Wilton, 1973 \nSyrorisa.\n\"Syrorisa\" \nTanganoides.\n\"Tanganoides\" Davies, 2005 \nTasmabrochus.\n\"Tasmabrochus\" Davies, 2002 \nTasmarubrius.\n\"Tasmarubrius\" Davies, 1998 \nTaurongia.\n\"Taurongia\" \nTeeatta.\n\"Teeatta\" Davies, 2005 \nToxops.\n\"Toxops\" \nToxopsoides.\n\"Toxopsoides\" \nTuakana.\n\"Tuakana\" \nWaterea.\n\"Waterea\" Forster &amp; Wilton, 1973 "}
{"id": "1714679", "revid": "16953", "url": "https://it.wikipedia.org/wiki?curid=1714679", "title": "Calamaro vampiro", "text": ""}
{"id": "1714682", "revid": "1035751", "url": "https://it.wikipedia.org/wiki?curid=1714682", "title": "Reggello", "text": "Reggello (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana. Appartiene all'Unione di Comuni Valdarno-Valdisieve.\nGeografia fisica.\nClima.\nReggello presenta un clima temperato continentale, con inverni moderatamente freddi ed estati moderatamente calde ma con valori pi\u00f9 contenuti rispetto alla pianura sottostante. Durante l'inverno si possono avere delle nevicate che talvolta possono essere anche abbondanti. Il picco delle precipitazioni si ha in novembre mentre il minimo si ha nel mese di luglio. Durante l'inverno la temperatura pu\u00f2 scendere anche di diversi gradi sotto lo zero, e questo accade dopo nevicate oppure in casi di cielo sereno. La nebbia \u00e8 un fenomeno piuttosto raro. Rispetto alla vallata presenta minime invernali superiori ma massime inferiori perch\u00e9 l'effetto dell'inversione termica \u00e8 pi\u00f9 contenuto. la temperatura media di gennaio si aggira attorno ai 3-4 gradi, mentre quella di luglio varia dai 21 ai 25 gradi. La neve pu\u00f2 comparire anche pi\u00f9 di una volta durante tutto l'inverno e talvolta pu\u00f2 succedere che nevichi anche a novembre oppure a marzo. Mentre sui monti circostanti la neve \u00e8 quasi una costante fa la sua comparsa a novembre e scompare a marzo inoltrato.\nStoria.\nIl territorio reggellese \u00e8 stato abitato fin dall'antichit\u00e0. Le prime testimonianze scritte risalgono al X e XI sec. Inizialmente chiamato Castelvecchio di Cascia, Reggello nasce come luogo di mercato tra la via del Casentino e la Cassia vetus (attualmente chiamata strada dei Setteponti). Solo nel 1773 grazie ad un provvedimento legislativo del Granduca Leopoldo si ha la nascita della comunit\u00e0 di Reggello.\nAl plebiscito del 1860 per l'annessone della Toscana alla Sardegna i \"s\u00ec\" non ottennero la maggioranza degli aventi diritto (971 su un totale di 2899), con un astensionismo da record, sintomo dell'opposizione all'annessione.\nMonumenti e luoghi d'interesse.\nAree naturali.\nLa Riserva Naturale Statale Biogenetica di Vallombrosa \u00e8 situata alle pendici del Pratomagno sul versante del Valdarno e si estende dai 470 ai 1440 metri sul livello del mare.\nL\u2019area protetta di 1.279 ettari fino al 2016 \u00e8 stata gestita dal Corpo Forestale dello Stato, successivamente dal Reparto Carabinieri Biodiversit\u00e0 di Vallombrosa. La Riserva \u00e8 attraversata da numerosi percorsi escursionistici (molti dei quali sono adatti anche per passeggiate a cavallo e con mountain bike) e ospita l'albero pi\u00f9 alto d'Italia, un abete di Douglas di 62,45 metri misurato dagli \u201carbonauti\u201d di SuperAlberi nel 2016 con la tecnica del \"tree-climbing\", l\u2019arrampicata in pianta. Nella stessa area, di poco pi\u00f9 basso, anche il secondo classificato.\nTra i cammini che passano da Vallombrosa si segnala quello dedicato a San Francesco e quello dedicato a Dante Alighieri.\nI piatti tipici e l'olio di oliva.\nI piatti tipici di Reggello trovano origine nella cucina tradizionale toscana. Di particolare pregio \u00e8 il Cecino Rosa di Reggello, dal sapore delicato e prodotto in piccole quantit\u00e0. Tipico di queste zone, e di tutta l'area valdarnese del Pratomagno, \u00e8 anche il fagiolo zolfino.\nNelle tavole reggellesi non manca il rinomato olio extravergine di oliva. L'altezza delle olivete e un terreno abbastanza unico nella regione fanno dell'olio di Reggello un prodotto con bassa acidit\u00e0 e caratteristiche organolettiche particolari. Loro verde\" viene celebrato ogni anno nella tradizionale Rassegna (fine Ottobre-inizio Novembre). \u00c8 inoltre sempre possibile visitare uno degli storici frantoi o dedicarsi a un'esperienza con i giovani produttori locali\"'.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTeatri e cinema.\nIl Cinema Teatro Excelsior nasce nel 1955-56 come cinema dotato di un piccolo palco che ospitava eventi come il \"Quadrifoglio d'Oro\" (1977) al quale parteciparono artisti del calibro di Claudia Cardinale e Sergio Leone. Nel 2008-2010 la sala viene ristrutturata per riaprire con un ampio palcoscenico e tutta la dotazione tecnica necessaria. Oggi ospita una stagione teatrale, una programmazione cinematografica, laboratori di teatro e numerose altre occasioni formative.\nEconomia.\nA Reggello, in localit\u00e0 Leccio, si trova il centro commerciale \"The Mall\", outlet con marche di prestigio internazionale.\nPer quanto riguarda l'artigianato \u00e8 ancora diffusa e rinomata l'antica arte del mobile grazie alla quale vengono realizzati oggetti spazianti dallo stile rinascimentale fino a quello moderno.\nInfrastrutture e trasporti.\nFerrovie.\nAi margini del territorio comunale, nel comune di Pelago, \u00e8 presente, lungo la ferrovia Firenze-Roma, la stazione ferroviaria di Sant'Ellero. Un'altra stazione molto utilizzata dagli abitanti del comune \u00e8 la stazione di Figline Valdarno che, oltre a trovarsi pi\u00f9 vicina al capoluogo consente di raggiungere Firenze in minor tempo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune di Reggello sono presenti numerosi impianti sportivi: lo stadio comunale, sede delle partite casalinghe della squadra locale S.S.D. Resco Reggello, con un campo in erba ed uno in sintetico, il palazzetto dello Sport, due piscine (una esterna di 25 metri di lunghezza per 8 corsie ed una coperta di 18 metri per 3 corsie) e un centro tennistico con due campi (uno in terra rossa coperto ed uno in terra rossa redplus scoperto).\nSono inoltre numerose le associazioni sportive presenti nel comune:\nCiclismo.\nIl 24 maggio 1990 la frazione di Vallombrosa \u00e8 stata sede di arrivo della settima tappa del Giro d'Italia, vinta da Gianni Bugno poi trionfatore nella classifica finale della corsa.\nIl \"Gran Premio di Montanino\" \u00e8 una corsa in linea maschile di ciclismo su strada riservata alla categoria Under 23 che si disputa nella frazione di Montanino solitamente nel mese di aprile. Disputato per la prima volta nel 1933 annovera tra i vincitori Aldo Bini, vincitore della prima edizione, Rino Benedetti, campione degli anni cinquanta, e pi\u00f9 recentemente Riccardo Ricc\u00f2, Antonino Parrinello e Paolo Simion."}
{"id": "1714683", "revid": "767487", "url": "https://it.wikipedia.org/wiki?curid=1714683", "title": "Frankie Poullain", "text": "Poullain era l'unico della band non originario di Lowestoft. Prima di unirsi ai Darkness, ha lavorato come guida turistica nelle montagne del Venezuela.\nPoullain ha lasciato i Darkness il 23 maggio 2005, ufficialmente per \"differenze musicali\". Frankie invece non ha raccontato la stessa versione dei fatti, causato da un \"raffreddamento\" dei rapporti con gli altri membri della band. \u00c8 stato sostituito da Richie Edwards, ex tecnico per le chitarre per la band.\nDal 2011 con la reunion ufficiale del gruppo \u00e8 tornato ad essere il bassista ufficiale della band."}
{"id": "1714689", "revid": "256896", "url": "https://it.wikipedia.org/wiki?curid=1714689", "title": "European University Institute", "text": ""}
{"id": "1714695", "revid": "339392", "url": "https://it.wikipedia.org/wiki?curid=1714695", "title": "Trattato che istituisce la Comunit\u00e0 europea", "text": ""}
{"id": "1714696", "revid": "187795", "url": "https://it.wikipedia.org/wiki?curid=1714696", "title": "Airco DH5", "text": ""}
{"id": "1714698", "revid": "547034", "url": "https://it.wikipedia.org/wiki?curid=1714698", "title": "Maria di Hannover (1723-1772)", "text": "Biografia.\nNata a Leicester House, Maria fu la penultima dei figli di Giorgio II di Gran Bretagna e di Carolina di Brandeburgo-Ansbach, al momento della sua nascita Principi del Galles.\nMatrimonio.\nIl 28 giugno 1740 Maria spos\u00f2 Federico II d'Assia-Kassel, figlio del landgravio Guglielmo VIII d'Assia-Kassel e della principessa Dorotea Guglielmina di Sassonia-Zeitz.\nFu un matrimonio infelice, tanto che Maria ritorn\u00f2 in Inghilterra nel 1746.\nNel 1749 il marito si convert\u00ec al cattolicesimo, ma i figli vennero ugualmente educati come protestanti.\nNel 1754 la coppia si separ\u00f2. Nel 1756 Maria si rec\u00f2 in Danimarca per prendersi cura dei figli della sorella Luisa morta prematuramente. I figli la seguirono e crebbero in questo paese.\nNel 1760 Federico succedette al padre come Langravio. Malgrado il fatto che il suo sovrano si fosse convertito al cattolicesimo, l'Assia-Kassel rimase uno stato calvinista. La moglie divenne automaticamente Landgravia.\nMorte.\nMaria pass\u00f2 la maggior parte degli ultimi anni della sua vita nel castello di Rumpenheim. Mor\u00ec nel 1772 ad Hanau e fu sepolta nella chiesa di \"Santa Maria\" di questa citt\u00e0.\nDiscendenza.\nMaria e Federico ebbero quattro figli:"}
{"id": "1714700", "revid": "26630", "url": "https://it.wikipedia.org/wiki?curid=1714700", "title": "Trattato sul funzionamento dell'Unione europea", "text": "Il trattato sul funzionamento dell'Unione europea (in acronimo TFUE), da ultimo modificato dall'articolo 2 del trattato di Lisbona del 13 dicembre 2007 e ratificato dall'Italia con legge 2 agosto 2008, n. 130, su G.U. n. 185 dell'8-8-2008 - Suppl. ordinario n. 188, \u00e8, accanto al trattato sull'Unione europea (TUE), uno dei trattati fondamentali dell'Unione europea (UE). Assieme costituiscono le basi fondamentali del diritto primario nel sistema politico dell'UE; secondo l'articolo 1 del TFUE, i due trattati hanno pari valore giuridico e vengono definiti nel loro insieme come \"\"i trattati\". Saltuariamente vengono pertanto anche indicati come \"diritto costituzionale europeo\"\", tuttavia formalmente sono trattati internazionali tra gli Stati membri dell'UE.\nDescrizione.\nIl TFUE risale al trattato sulla fondazione della Comunit\u00e0 economica europea, stipulato a Roma nel 1957; questo trattato e il trattato Euratom sono conosciuti come i Trattati di Roma. Il trattato della CEE \u00e8 stato da allora pi\u00f9 volte modificato, in particolar modo con il trattato di Fusione del 1965, con l'Atto Unico Europeo del 1986, col trattato di Maastricht del 1992, col trattato di Amsterdam del 1997, col trattato di Nizza del 2001 e col trattato di Lisbona del 2007. Col trattato di Maastricht il trattato della CEE fu chiamato \"Trattato per la Fondazione dell'Unione europea\"; ha ottenuto il suo nome attuale con l'entrata in vigore del trattato di Lisbona il 1\u00ba dicembre 2009. Il cambiamento del nome \u00e8 giustificato dal fatto che col trattato di Lisbona \u00e8 stata sancita la fine della Comunit\u00e0 europea e tutte le sue funzioni sono state assunte dall'UE.\nMentre quindi in passato il trattato dell'Unione Europea e il trattato della Comunit\u00e0 Europea si riferivano a due istituzioni diverse, sebbene collegate sul piano istituzionale, l'odierno TFUE svolge una funzione di completamento e, come \u00e8 scritto nel trattato stesso (art. 1, comma 1) una concretizzazione dei principi espressi nel TUE. Il TUE contiene infatti soprattutto i principi istituzionali. Il TFUE, invece, \u00e8 composto da ben 358 articoli; in particolare spiega in modo pi\u00f9 dettagliato il funzionamento degli organi dell'UE e stabilisce in modo molto puntuale in quali ambiti l'UE \u00e8 attiva e con quali competenze. Il tentativo di fusione del TUE con il TFUE, che in un primo momento era stato pianificato in modo da dare all'UE una costituzione, fall\u00ec nel 2005 con gli esiti negativi dei referenda in Francia e nei Paesi Bassi.\nIl TFUE \u00e8 redatto nelle 23 lingue ufficiali dell'Unione Europea ed \u00e8 in ogni sua versione linguistica giuridicamente vincolante.\nStruttura.\nIl TFUE \u00e8 costituito da un preambolo e da 358 articoli, raccolti in sette parti; questi possono essere composti a loro volta da diversi titoli, capitoli e paragrafi. Le parti sono denominate nel seguente modo:\nContenuti.\nPreambolo.\nIl preambolo del TFUE risale essenzialmente al trattato della CEE; pertanto contiene soprattutto deliberazioni politiche in materia economica, come il \"progresso economico e sociale\" o il \"miglioramento delle condizioni di vita e di occupazione\". \u00c8 nota la formulazione dell'obiettivo citato nella prima parte del trattato, \"le fondamenta di un'unione sempre pi\u00f9 stretta tra i popoli europei\", che \u00e8 stata ripresa in forma simile anche nel TUE. Non risponde alla domanda sulla finalit\u00e0 dell'UE, ma chiarisce il fine di un ulteriore processo d'integrazione europea.\nPrincipi.\nL'art. 1 del TFUE spiega la funzione del trattato, ossia quella di regolare il funzionamento dell'Unione europea e di determinare \" i settori, la delimitazione e le modalit\u00e0 d'esercizio delle sue competenze\". In seguito vengono spiegate le diverse forme di competenze che l'UE pu\u00f2 avere in base al settore politico (art. 2): queste sono suddivise in competenze esclusive e competenze condivise. Mentre nei settori politici con competenza esclusiva solo l'UE pu\u00f2 intervenire, nei settori politici con competenza condivisa possono emanare leggi anche i singoli Stati, purch\u00e9 tali leggi non siano in contraddizione con nessun regolamento europeo. Inoltre vengono elencate altre forme nelle quali l'UE pu\u00f2 intervenire: nella politica economica e di occupazione assume funzioni di coordinamento, nella politica estera elabora e realizza politiche comuni degli Stati membri. Anche in altri determinati settori prende misure di sostegno, di coordinamento o di completamento; tuttavia in tali settori non pu\u00f2 limitare la possibilit\u00e0 degli Stati membri di emanare leggi proprie.\nGli articoli 3, 4 e 6 elencano rispettivamente i settori politici nei quali l'UE possiede competenza esclusiva, condivisa o di coordinamento, l'art. 5 si occupa del coordinamento della politica economica. Questo \"catalogo delle competenze\" \u00e8 stato introdotto solo con il trattato di Lisbona per andare incontro alla domanda di pi\u00f9 trasparenza sulle competenze dell'UE. Ciononostante talvolta il catalogo non \u00e8 specifico; in pi\u00f9 casi accade che gli esatti limiti di competenza relativi a un settore politico vengano regolati in articoli successivi del trattato.\nNel resto della prima parte si fa menzione di diversi compiti trasversali che l'UE deve tenere in considerazione in tutte le sue attivit\u00e0. Tra questi ci sono il principio di coerenza (art. 7 TFEU), la parit\u00e0 tra uomini e donne (art. 8 TFUE), l'alto livello di occupazione, la lotta contro l'esclusione sociale, il livello alto d'istruzione e di tutela della salute umana (art. 9 TFUE), la lotta contro le discriminazioni fondate sul sesso, la razza o l'origine etnica, la religione o le convinzioni personali, la disabilit\u00e0, l'et\u00e0 o l'orientamento sessuale (art. 10 TFEU), la tutela dell'ambiente (art. 11 TFUE), il rispetto degli animali in quanto esseri senzienti (art. 13 TFUE).\nDivieto di disavanzi pubblici eccessivi.\nIl TFUE stabilisce, all'articolo 126, il divieto per gli stati membri di disavanzi pubblici eccessivi. Come specificato dal regolamento 1467/97 dell'UE, il rapporto tra debito pubblico e PIL dev'essere inferiore al 60%, mentre quello fra deficit pubblico e PIL al 3%. Tali parametri quantitativi devono essere quindi rispettati da ciascuno stato membro nel quadro del diritto dell'UE."}
{"id": "1714701", "revid": "125065789", "url": "https://it.wikipedia.org/wiki?curid=1714701", "title": "SANZAAR", "text": "SANZAAR (abbreviazione di \"South Africa New Zealand Australia and Argentina Rugby\") \u00e8 un consorzio internazionale che raggruppa le singole federazioni di rugby a 15 d', , e, dal 2016, .\nNato come SANZAR nel 1996 con l'avvento del professionismo nel rugby, si occupa dell'organizzazione e detiene i diritti del Super Rugby, torneo per squadre professionistiche, e del Rugby Championship, torneo per rappresentative nazionali.\nStoria.\nIl SANZAR (\"South Africa New Zealand Australia Rugby\") venne fondato dai rappresentanti delle federazioni neozelandese, australiana e sudafricana nel 1995 con l'obbiettivo di organizzare eventi sportivi per club e nazionali delle tre principali realt\u00e0 rugbystiche dell'Emisfero australe dopo la rivoluzione che aveva portato l'introduzione del professionismo nel rugby a 15. L'idea venne sviluppata in particolare da Terry Doyle e David Moffett, all'epoca amministratori delegati (CEO) del Queensland Rugby Union e del New South Wales Rugby Union, e da Bruce Hayman, l'allora amministratore delegato dell'Australian Rugby Union. La sede fu stabilita a Canberra in Australia e il primo amministratore delegato di SANZAR fu Rian Oberholzer.\nNel 1996 prese il via il Super 12, primo torneo dell'Emisfero sud per squadre che rispondono al criterio delle \"franchise\", cio\u00e8 club professionistici che coprono un territorio in maniera esclusiva senza concorrenza con altri e al quale afferiscono le squadre semiprofessionistiche o dilettantistiche limitrofe. Alla prima edizione parteciparono 5 squadre neozelandesi, 4 sudafricane e 3 australiane.\nLo stesso anno fu inaugurato il Tri Nations, torneo a \"test match\" tra le rappresentative nazionali dei tre paesi fondatori, All Blacks, Wallabies e Springboks, mutuato sul modello del pi\u00f9 classico 5 nazioni europeo.\nLo sviluppo delle due competizioni fu favorito dalla stipula di un contratto decennale di 555 milioni di dollari statunitensi (in seguito rinnovato) per la trasmissione televisiva delle partite con la News Limited del magnate australiano Rupert Murdoch.\nNegli anni successivi il torneo per club fu ampliato prima a 14 squadre e poi a 15, con una formula che prevedeva la partecipazione di 5 franchigie per ogni nazione. Dalla stagione 2011 assunse la denominazione di Super Rugby e dalla stagione 2016 fu ampliato a 18 squadre con la partecipazione di 6 squadre sudafricane e l'introduzione di una squadra argentina e una giapponese.\nIl Tri Nations, invece, fu ampliato nel 2012 con l'inclusione della nazionale argentina e assunse il nome di The Rugby Championship. Dal 2016 la federazione dell'Argentina \u00e8 entrata stabilmente nell'organizzazione che ha cos\u00ec cambiato nome e trasformato la sua sigla in SANZAAR."}
{"id": "1714702", "revid": "339392", "url": "https://it.wikipedia.org/wiki?curid=1714702", "title": "South Africa New Zealand Australia Rugby", "text": ""}
{"id": "1714713", "revid": "15398038", "url": "https://it.wikipedia.org/wiki?curid=1714713", "title": "De Vita Caesarum", "text": ""}
{"id": "1714716", "revid": "15398051", "url": "https://it.wikipedia.org/wiki?curid=1714716", "title": "De vita caesarum", "text": ""}
{"id": "1714718", "revid": "15398055", "url": "https://it.wikipedia.org/wiki?curid=1714718", "title": "De vita Caesarum", "text": ""}
{"id": "1714719", "revid": "15398072", "url": "https://it.wikipedia.org/wiki?curid=1714719", "title": "Vita dei Cesari", "text": ""}
{"id": "1714720", "revid": "15398079", "url": "https://it.wikipedia.org/wiki?curid=1714720", "title": "Vita dei cesari", "text": ""}
{"id": "1714723", "revid": "15398101", "url": "https://it.wikipedia.org/wiki?curid=1714723", "title": "Vita dei dodici cesari", "text": ""}
{"id": "1714726", "revid": "15398110", "url": "https://it.wikipedia.org/wiki?curid=1714726", "title": "Vita dei dodici Cesari", "text": ""}
{"id": "1714728", "revid": "287204", "url": "https://it.wikipedia.org/wiki?curid=1714728", "title": "Pellegrinaggio di Grazia", "text": "Pellegrinaggio di Grazia (in inglese \"Pilgrimage of Grace\") \u00e8 detta una rivolta scoppiata nel 1536 e 1537 nell'Inghilterra settentrionale contro re Enrico VIII, dopo che questi si era staccato dalla Chiesa di Roma, poich\u00e9 il papa si era rifiutato di annullare le sue nozze con Caterina d'Aragona.\nSiccome Enrico era in una situazione di inferiorit\u00e0 militare rispetto ai rivoltosi sostenuti dalla nobilt\u00e0 locale, dovette inizialmente ricorrere alle trattative. Egli offr\u00ec dunque un perdono generale e fece generose concessioni. Fra l'altro lasci\u00f2 intendere che - condannata nel frattempo a morte la seconda moglie Anna Bolena - avrebbe incoronato la terza moglie Jane Seymour a York quale regina cattolica.\nUna volta sedatisi i tumulti, Enrico non mantenne tuttavia affatto la parola, fece anzi arrestare e impiccare i capi dei rivoltosi.\nLa Rivolta del Lincolnshire.\nIl Pellegrinaggio di Grazia nacque a seguito della breve rivolta chiamata \"Rivolta del Lincolnshire\" nata in seno alla comunit\u00e0 fedele alla Chiesa cattolica contro la nascente Chiesa anglicana voluta da Enrico VIII d'Inghilterra e contro la Dissoluzione dei monasteri in Inghilterra messa in piedi da Thomas Cromwell e contro l'autonomia da Roma che il re rivendicava proclamandosi capo della chiesa di e in Inghilterra concernenti le materie religiose.\nIl Pellegrinaggio cominci\u00f2 alla St. James Church presso Louth dopo la preghiera serale del 1\u00ba ottobre 1536 poco tempo dopo lo smantellamento dell'abbazia locale. I rivoltosi trovarono presto appoggio nelle vicine Horncastle, Market Rasen, Caistor e altre citt\u00e0 nei pressi. Arrabbiati per le azioni dei riformatori che agivano per conto del re i rivoltosi chiesero la soppressione dei Trentanove articoli di religione, il fermo alla riscossione di tributi e della dissoluzione di gran parte dei conventi inglesi, una purga dagli eretici dal governo e il ripristino dello Statute of Uses. Alla rivolta si un\u00ec anche la piccola nobilt\u00e0 locale e circa 40.000 persone si misero in marcia verso Lincoln arrivando ad occuparne la Cattedrale il 14 ottobre chiedendo la libert\u00e0, fra le altre cose, di continuare a professare la propria fede cattolica.\nIn realt\u00e0 entro quella data la folla si era in parte smembrata perch\u00e9 Enrico, dopo aver minacciato un intervento, sped\u00ec davvero un contingente capitanato dal cognato Charles Brandon, I duca di Suffolk e due dei capi vennero presi e impiccati presso Tyburn e molti altri che si erano anche solo avvicinati al movimento subirono la stessa fine nei dodici giorni seguenti. La fallita rivolta del Lincolnshire aveva per\u00f2 scaldato gli animi e il pi\u00f9 esteso Pellegrinaggio di Grazia era pronto a vedere la luce.\nIl Pellegrinaggio di Grazia.\nIl Pellegrinaggio esplose il 13 ottobre e le motivazioni che animarono i rivoltosi possono essere cos\u00ec riassunte:\nA capo del Pellegrinaggio venne eletto Robert Aske un barrister londinese che risiedeva presso la Inn of court, la sua famiglia proveniva dal distretto del Richmondshire e nel 1536 occup\u00f2 York con un contingente di quasi mille uomini. Fece in modo di far reinsediare i monaci e le suore nei loro conventi e scacci\u00f2 gli uomini del re venuti per riformare ristabilendo presto l'osservanza della religione cattolica e il suo successo fu tale da indurre Thomas Howard, III duca di Norfolk e George Talbot, IV conte di Shrewsbury ad aprire dei negoziati con Aske, presso Doncaster egli si rec\u00f2 con una parte dei suoi uomini.\nEnrico autorizz\u00f2 Norfolk a promettere il perdono per i rivoltosi e di convocare a York il parlamento entro un anno ed una sospensione della soppressione delle abbazie fino alla riunione del parlamento. Credendo a queste promesse Robert ordin\u00f2 la dispersione del Pellegrinaggio.\nI caduti.\nNel febbraio 1537 nel Cumberland scoppi\u00f2 la \"Rivolta di Bigod\" capeggiata da Sir Francis Bigod. Conseguenza fu l'arresto di Aske e di altri capi del Pellegrinaggio come Thomas Darcy, I barone Darcy, John Hussey, I barone Hussey, Robert Constable e lo stesso Bigod. Tutti furono processati per tradimento e giustiziati. Nel marzo 1537 Thomas Moigne, membro del parlamento per Lincoln venne arrestato e giustiziato, sia Darcy che Hussey vennero decapitati, mentre Constable e Bigod furono impiccati a Tyburn, mentre Aske venne esposto sulle mura di York come monito. I morti totali furono ovviamente molti di pi\u00f9, oltre ai lord e ai cavalieri furono messi a morte una mezza dozzina di abati, una quarantina di monaci e una quindicina di parroci perirono entro l'estate del 1537.\nSuccessi e fallimenti.\nPer quanto pagati a caro prezzo il Pellegrinaggio e le altre Rivolte ottennero comunque un qualche successo:\nVi furono anche dei fallimenti:"}
{"id": "1714730", "revid": "1086846", "url": "https://it.wikipedia.org/wiki?curid=1714730", "title": "Atalanta Bergamasca Calcio 1957-1958", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1957-1958.\nStagione.\nNonostante le buone premesse la squadra nel campionato di Serie A 1957-1958 si ritrova a lottare nei bassifondi della classifica, situazione non migliorata nemmeno dalle vittorie contro Inter e Milan.\nIl campionato si conclude con i nerazzurri al penultimo posto, utile per disputare il particolare spareggio-salvezza interdivisionale contro la seconda classificata nel torneo di Serie B; una presunta \"combine\" (chiamata \"caso Azzini\", come il nome del difensore coinvolto), condanna per\u00f2 i bergamaschi alla retrocessione diretta per illecito sportivo, dopo vent'anni consecutivi nella massima serie.\nSolo al termine dell'anno successivo la societ\u00e0 verr\u00e0 riabilitata da una sentenza della FIGC che decreter\u00e0 l'assoluta infondatezza delle accuse.\nLa Coppa Italia non venne disputata."}
{"id": "1714734", "revid": "61024", "url": "https://it.wikipedia.org/wiki?curid=1714734", "title": "Pilgrimage of Grace", "text": ""}
{"id": "1714735", "revid": "1408685", "url": "https://it.wikipedia.org/wiki?curid=1714735", "title": "Quaderna", "text": "Il Quaderna (\"Quad\u00earna\" in bolognese) \u00e8 un torrente dell'Emilia-Romagna che scorre interamente nella provincia di Bologna, interessando i comuni di Castel San Pietro Terme, Ozzano dell'Emilia, Budrio, Medicina e Molinella. Il suo bacino \u00e8 compreso tra le valli dei torrenti Idice (di cui costituisce un importante tributario) e del Sillaro.\nOrigine del nome.\nIl nome \"Quaderna\" (anticamente detto \"Quaterna\") deriva da \"Claterna\", un toponimo di origine etrusca che attesta la colonizzazione preromana di quelle zone. Dal nome del torrente (\"Claterna flumen\") deriva quello di Claterna, un'antica citt\u00e0 romana sulla via Emilia che fu fondata nei pressi delle sue sponde; il torrente ha mantenuto i segni della toponomastica, rimanendo l'unico testimone di quell'epoca (insieme alla famiglia nobile Acquaderni originaria di monte Calderaro) conclusasi con la caduta dell'Impero romano d'Occidente.\nCorso.\nIl Quaderna nasce col nome di \"rio Freddo\" nel basso Appennino bolognese, dalle pendici occidentali del Monte Grande (607\u00a0m), nel comune di Castel San Pietro Terme. Dopo aver lambito il comune di Ozzano dell'Emilia, giunto in pianura scorre in un letto artificiale costruitogli in epoca moderna per deviare le sue acque nel fiume Reno onde evitare che si impaludassero compromettendo cos\u00ec l'insediamento nella pianura bolognese.\nUscito da Ozzano riceve, nei pressi di Prunaro di Budrio, il piccolo rio Centonara, che \u00e8 il suo pi\u00f9 importante affluente di sinistra. Continua poi il suo corso dirigendosi verso nord e ricevendo da destra l'apporto idrico del canale Fossatone, misero nei periodi di magra, ma notevole nei periodi piovosi. Dopo aver percorso quattro chilometri riceve da destra le acque del suo principale affluente, il torrente Gaiana, che gli permette di non rimanere asciutto nei mesi estivi.\nEntrato nel comune di Medicina, curva bruscamente a est e poi ancora a nord, e si getta nel torrente Idice poco prima che questo entri nelle Valli di Campotto, estrema propaggine meridionale del Parco regionale del Delta del Po. La punta dell'angolo formato dalla confluenza dei due torrenti \u00e8 chiamata \"Punta della Barabana\" ed \u00e8 un punto di confine tra i comuni di Medicina e Molinella, prima tracciato dal Quaderna stesso.\nIl suo corso \u00e8 lungo 37\u00a0km ma un tempo proseguiva verso est andando a concludersi nel fiume Reno, nei pressi di Argenta; in seguito alla deviazione dell'Idice, quest'ultimo ha occupato l'estrema parte settentrionale del corso del Quaderna, facendolo diventare suo affluente. Prima di queste modifiche a scopi di bonifica \u00e8 da ricordare che Idice e Quaderna si impaludavano nelle cosiddette \"Valli di Marmorta\", a est di Molinella, di cui la toponomastica locale (es. 'Malalbergo', un comune vicino al fiume Reno, oppure Marmorta, una frazione di Molinella sita ove un tempo vi era la palude) ha mantenuto evidenti segni.\nEsondazione del 5 marzo 2014.\nAlle ore 6 del 5 marzo 2014 il torrente, ingrossato dal transito del colmo di piena, rompe gli argini, aprendo una falla di una decina di metri lungo le arginature nei pressi delle localit\u00e0 di Fiorentina e Villa Fontana di Medicina, allagando cos\u00ec alcuni terreni agricoli. Il successivo intervento della Protezione Civile e dei tecnici dell'autorit\u00e0 di bacino ha consentito la rapida chiusura della rotta arginale, impedendo l'allagamento dei centri abitati circostanti."}
{"id": "1714739", "revid": "110157", "url": "https://it.wikipedia.org/wiki?curid=1714739", "title": "Novus Magnificat", "text": "Novus Magnificat: Through the Stargate \u00e8 un album musicale dell'artista americana Constance Demby, pubblicato nel 1986.\n\u00c8 considerato un capolavoro della musica New Age, ed \u00e8 probabilmente il disco pi\u00f9 venduto di quel genere musicale (con oltre 200.000 copie). \nL'opera \u00e8 interamente suonata alle tastiere elettroniche, con l'aiuto di Michael Stearns. Grazie anche ad un abile lavoro di montaggio, le due lunghe composizioni riproducono sinfonie e sequenze della musica classica (per esempio Bach) utilizzando solamente strumenti elettronici e mixaggio in studio. \u00c8 inoltre il primo album della Demby per l'etichetta Hearts of Space di Stephen Hill."}
{"id": "1714740", "revid": "1573940", "url": "https://it.wikipedia.org/wiki?curid=1714740", "title": "Jagann\u0101tha Pa\u1e47\u1e0ditar\u0101ja", "text": "Originario della provincia dell'attuale Madras, di certo rappresenta, nel quadro del generale rifiorire della cultura che ebbe luogo in India nel XVII secolo, una delle personalit\u00e0 di maggior rilievo. Resosi presto noto nel mondo della cultura, venne invitato a Delhi alla corte dei Mughal, ove venne protetto dall'imperatore Sh\u0101h Jah\u0101n e poi dal figlio di lui D\u0101r\u0101 Shik\u014dh: qui Jagann\u0101tha raggiunse il culmine della sua fama e, nel 1641, fu appunto insignito del titolo di Pa\u1e47\u1e0ditar\u0101ja, ossia \"sovrano dei sapienti\". \nBench\u00e9 musulmano, D\u0101r\u0101 fu mecenate di artisti anche hind\u016b, e, peraltro, si adoper\u00f2 per conciliare i dissidi fra seguaci dell'induismo e dell'islamismo: vuole anzi una leggenda - sulla cui fondatezza \u00e8 legittimo sospendere il giudizio - che proprio per ricambiare la munificenza del suo mecenate Jagann\u0101tha abiurasse la fede hind\u016b; e ci\u00f2 in concomitanza con decisione di sposare, forse in seconde nozze, una donna musulmana. \u00c8 comunque certo che Jagann\u0101tha, incline a entrare in aspre polemiche con poeti e retori contemporanei, fosse non di rado al centro di dispute e di dissapori anche e soprattutto nell'ambiente hind\u016b, che forse decret\u00f2 la sua espulsione dalla comunit\u00e0; di fatto dovette abbandonare la corte dei Mughal verso al 1650 per ritirarsi nel Bengala settentrionale, ove mor\u00ec. \nGli sono attribuite almeno tredici opere, fra le quali la pi\u00f9 nota \u00e8 il \"Bh\u0101min\u012bvil\u0101sa\" (\"gioco di Bh\u0101min\u012b\" o \"gioco della bella donna\"). Si tratta di una raccolta di strofe singole (muktaka) suddivisa in quattro canti; essi sono dedicati rispettivamente alla saggezza mondana (ovvero al come muoversi nel mondo con sapienza, ma anche con disincanto e astuzia), all'amore, al dolore (in questo canto Jagann\u0101tha piange la perdita di una giovanissima donna di nome Bh\u0101min\u012b, tradizionalmente considerata la sua prima moglie: tuttavia il termine \"bh\u0101min\u012b\" significa anche, semplicemente, \"bella donna\"), e all'appassionata devozione (bhakti) all'amato Dio."}
{"id": "1714746", "revid": "1782831", "url": "https://it.wikipedia.org/wiki?curid=1714746", "title": "Trauma Studios", "text": "La Trauma Studios fu una societ\u00e0 statunitense di sviluppo di videogiochi fondata nel 2003. Furono maggiormente conosciuti per la creazione di \"Desert Combat\", la mod di \"Battlefield 1942\" che ha avuto pi\u00f9 successo.\nIl 1\u00ba settembre 2004, Digital Illusions Creative Entertainment acquis\u00ec i Trauma Studios. Dopo ci\u00f2 collaborarono allo sviluppo del videogioco \"Battlefield 2\", il seguito di \"Battlefield 1942\". Il 7 giugno 2005 Digital Illusions annunci\u00f2 il licenziamento di Trauma Studios .\nNel gennaio 2006, il team di Trauma Studios fu assunto dalla ben conosciuta THQ per creare una nuova societ\u00e0 di sviluppo di videogiochi chiamata Kaos Studios. Il loro primo gioco, \"\", \u00e8 stato pubblicato il 25 febbraio 2008."}
{"id": "1714757", "revid": "12067", "url": "https://it.wikipedia.org/wiki?curid=1714757", "title": "Giochi gladiatorii", "text": ""}
{"id": "1714761", "revid": "15398452", "url": "https://it.wikipedia.org/wiki?curid=1714761", "title": "Giochi gladiatori", "text": ""}
{"id": "1714766", "revid": "114650227", "url": "https://it.wikipedia.org/wiki?curid=1714766", "title": "Gaiana", "text": "Il Gaiana \u00e8 un torrente dell'Emilia-Romagna che scorre interamente nella provincia di Bologna.\nCorso.\nIl Gaiana nasce dal Monte Calderaro, sulle pendici settentrionali del massiccio del Monte Grande, nell'Appennino bolognese, a circa 550\u00a0m s.l.m., nel comune di Castel San Pietro Terme. \nIl suo corso prosegue verso nord. Giunto in pianura lambisce l'omonima frazione di Castel San Pietro dove riceve le acque del rio rosso, quindi entra nel comune Medicina, a ovest del capoluogo presso la frazione di Villa Fontana, per poi gettarsi dopo un percorso di 23,5\u00a0km, nel torrente Quaderna, del quale costituisce il pi\u00f9 importante affluente. \nNei pressi di Villa Fontana attorno al torrente si \u00e8 formato un bosco a galleria costituito da pioppi bianchi, pioppi neri, salici e abitato da diverse specie animali come fagiani, lepri, istrici e caprioli. \nEventi storici.\nLungo il torrente Gaiana si svolse il 17 e il 19 aprile 1945 un sanguinoso combattimento (la \"Battaglia della Gaiana)\" tra alleati e tedeschi. "}
{"id": "1714767", "revid": "599013", "url": "https://it.wikipedia.org/wiki?curid=1714767", "title": "Ennio Cardoni", "text": "Carriera.\nCresciuto nel , passa poi alla Pro Livorno (nuova denominazione della Stella Rossa) (in prestito) e in serie C a ed Anconitana; nel 1950 torna al Livorno, in Serie B, con cui disputa tre campionati.\nLe ottime prestazioni gli valgono la chiamata del in Serie A, con cui milita per tre stagioni, al termine delle quali approda alla .\nNella capitale non ha troppa fortuna, venendo quindi ceduto dopo una sola stagione prima all'Atalanta (serie A), e poi al con cui conquista una promozione nel massimo campionato nella stagione Serie B 1959-1960, per poi disputare l'annata seguente gli ultimi suoi 14 incontri in massima serie.\nTermina la carriera in serie C con l'.\nIn carriera ha totalizzato complessivamente 147 presenze in Serie A, con all'attivo una rete nel successo interno del Genoa sulla Pro Patria del 25 marzo 1956, e 115 presenze e 3 reti in Serie B\n\u00c8 morto il 14 luglio 2012 a 83 anni d'et\u00e0."}
{"id": "1714773", "revid": "122001006", "url": "https://it.wikipedia.org/wiki?curid=1714773", "title": "Alfredo Oriani (cacciatorpediniere)", "text": "L\u2019Alfredo Oriani \u00e8 stato un cacciatorpediniere della Regia Marina.\nStoria.\nAlla data dell'ingresso dell'Italia nella seconda guerra mondiale apparteneva alla IX Squadriglia Cacciatorpediniere, unitamente ai gemelli \"Alfieri\", \"Gioberti\" e \"Carducci\".\nAlle due di notte del 12 giugno 1940 lasci\u00f2 Taranto taranto con i gemelli, la I Divisione (incrociatori pesanti \"Zara\", \"Fiume\" e \"Gorizia\"), la VIII Divisione (incrociatori leggeri \"Duca degli Abruzzi\" e \"Garibaldi\") e la XVI Squadriglia Cacciatorpediniere (\"da Recco\", \"Pessagno\", \"Usodimare\") per pattugliare il Mar Ionio.\nIl 2 luglio fu adibito, unitamente ai gemelli, alla I Divisione (\"Zara\", \"Fiume\", \"Gorizia\"), agli incrociatori leggeri \"Bande Nere\" e \"Colleoni\" ed alla X Squadriglia Cacciatorpediniere (\"Maestrale\", \"Grecale\", \"Libeccio\", \"Scirocco\") alla scorta indiretta a un convoglio di rientro dalla Libia (lo formavano i trasporti truppe \"Esperia\" e \"Victoria\", che fruivano della scorta delle torpediniere \"Procione\", \"Orsa\", \"Orione\" e \"Pegaso\", sulla rotta da Tripoli a Napoli).\nNel pomeriggio del 7 luglio salp\u00f2 insieme ai gemelli ed al resto della II Squadra Navale \u2013 incrociatore pesante \"Pola\", Divisioni incrociatori I, II, III e VII per 11 unit\u00e0 in tutto e squadriglie cacciatorpediniere X, XI, XII e XIII \u2013 che poi si congiunse alla I Squadra, prendendo parte alla battaglia di Punta Stilo del 9 luglio: durante il ripiegamento della flotta italiana nel corso dello scontro, la IX Squadriglia fu la prima formazione di cacciatorpediniere, tra quelle mandate a contrattaccare con i siluri, ad effettuare il lancio delle proprie armi \u2013 cinque in tutto, da 13.500 metri \u2013, senza per\u00f2 riuscire a colpire.\nTra il 30 luglio ed il 1\u00ba agosto fece parte\u2013 insieme ai gemelli, agli incrociatori \"Pola\", \"Zara\", \"Fiume\", \"Gorizia\", \"Trento\", \"da Barbiano\", \"Alberto di Giussano\", \"Eugenio di Savoia\", \"Duca degli Abruzzi\", \"Attendolo\", \"Montecuccoli\" ed alle Squadriglie Cacciatorpediniere XII, XIII e XV per un totale di 11 unit\u00e0 \u2013 della scorta indiretta per due convogli diretti in Libia, che videro l'impiego in tutto di 10 mercantili, 4 cacciatorpediniere e 12 torpediniere.\nIntorno a mezzogiorno del 27 novembre part\u00ec da Napoli unitamente al \"Pola\", alla I Divisione (\"Fiume\" e \"Gorizia\") ed alle altre unit\u00e0 della IX Squadriglia, partecipando quindi all'inconclusiva battaglia di capo Teulada.\nAlle undici del 26 marzo salp\u00f2 da Taranto (al comando del capitano di fregata Vittorio Chinig\u00f2) unitamente ai gemelli ed alla I Divisione (\"Zara\", \"Pola\", \"Fiume\"), congiungendosi quindi con la squadra navale \u2013 corazzata \"Vittorio Veneto\", Divisioni incrociatori III (\"Trento\", \"Trieste\", \"Bolzano\") e VIII (\"Garibaldi\" e \"Duca degli Abruzzi\"), Squadriglie cacciatorpediniere XIII (\"Granatiere\", \"Bersagliere\", \"Fuciliere\", \"Alpino\"), XVI (\"Da Recco\", \"Pessagno\"), XII (\"Corazziere\", \"Carabiniere\", \"Ascari\") \u2013 destinata all'operazione \u00abGaudo\u00bb, successivamente sfociata nella battaglia di Capo Matapan.\nNel corso della battaglia scontro il \"Pola\", nella serata del 28 marzo, fu immobilizzato da un aerosilurante. L'ammiraglio Angelo Iachino, comandante della squadra italiana, mand\u00f2 l'intera la I Divisione e la IX Squadriglia al soccorso dell'incrociatore danneggiato, ma quando, alle 22.27, le navi arrivarono in prossimit\u00e0 del \"Pola\", furono sorprese dalle corazzate britanniche \"Barham\", \"Valiant\" e \"Warspite\", che le cannoneggiarono con le loro artiglierie: furono affondati lo \"Zara\", il \"Fiume\", l\u2019\"Alfieri\", il \"Carducci\" e, in un secondo, tempo, anche il \"Pola\" (silurato da cacciatorpediniere inglesi). All'inizio del combattimento l\u2019\"Oriani\" era l'ultima unit\u00e0 della fila, preceduta dal \"Carducci\"; sebbene colpito con danni di una certa seriet\u00e0, riusc\u00ec fortunosamente a ripiegare ed allontanarsi assieme all' indenne \"Gioberti\", grazie anche al sacrificio del \"Carducci\", che si era diretto contro le navi inglesi coprendo la ritirata delle unit\u00e0 sezionarie con cortine fumogene.\nDal 16 al 18 luglio fece parte (insieme ai cacciatorpediniere \"Lanciere\", \"Geniere\", \"Gioberti\" ed alla torpediniera \"Centauro\") della scorta di un convoglio formato dai trasporti truppe \"Marco Polo\", \"Neptunia\" ed \"Oceania\" sulla rotta Taranto-Tripoli (con inoltre anche una scorta indiretta fornita dagli incrociatori \"Trieste\" e \"Bolzano\" e dai cacciatorpediniere \"Carabiniere\", \"Ascari\" e \"Corazziere\"): l'intero convoglio arriv\u00f2 senza danni in porto, eludendo anche un attacco del sommergibile HMS \"Unbeaten\" diretto contro l\u2019\"Oceania\".\nIl 4 agosto part\u00ec da Napoli, scortando a un convoglio formato dai piroscafi \"Nita\", \"Aquitania\", \"Ernesto\", \"Nirvo\" e \"Castelverde\" (formavano il resto della scorta i cacciatorpediniere \"Aviere\", \"Geniere\", \"Gioberti\" e \"Camicia Nera\" e la torpediniera \"Calliope\"), cui poi si aggreg\u00f2 la nave cisterna \"Pozarica\"; il 6 agosto il \"Nita\", colpito da aerei dell'830\u00ba Squadron britannico, affond\u00f2 nel punto 35\u00b015' N e 12\u00b017' E, rendendo vani i tentativi del \"Camicia Nera\" e della \"Calliope\" di salvarlo, mentre le altre navi del convoglio arrivarono in porto il giorno seguente.\nIl 19 agosto appartenne, insieme ai cacciatorpediniere \"Vivaldi\", \"Da Recco\", \"Gioberti\" ed alla torpediniera \"Dezza\", cui poi si aggreg\u00f2 anche la X Squadriglia (\"Maestrale\", \"Grecale\", \"Libeccio\", \"Scirocco\"), alla scorta di un convoglio in navigazione da Napoli a Tripoli (trasporti truppe \"Marco Polo\", \"Esperia\", \"Neptunia\" ed \"Oceania\"); il 20 agosto, quando ormai i trasporti avevano imboccato la rotta di sicurezza per Tripoli (scampando anche a un attacco da parte del sommergibile HMS \"Unbeaten\") il sommergibile britannico \"Unique\" silur\u00f2 l\u2019\"Esperia\", che affond\u00f2 in posizione 33\u00b003' N e 13\u00b003' E; fu possibile trarre in salvo ben 1139 uomini, mentre le vittime furono 31.\nIl 26-29 agosto fece parte \u2013 insieme al cacciatorpediniere \"Euro\" ed alle torpediniere \"Procione\", \"Orsa\" e \"Clio\" \u2013 della scorta di un convoglio formato dai piroscafi \"Ernesto\" ed \"Aquitania\", dalla motonave \"Col di Lana\" e dalla nave cisterna \"Pozarica\", in navigazione da Napoli a Tripoli; il 27 il convoglio fu attaccato due volte dal sommergibile HMS \"Urge\", che manc\u00f2 la \"Pozarica\" ma danneggi\u00f2 l\u2019\"Aquitania\" (che dovette rientrare a Trapani assistito dall\u2019\"Orsa\"), eludendo poi la reazione della \"Clio\"; le altre navi giunsero a destinazione il 29.\nSempre in settembre fece parte della scorta del convoglio \u00abTembien\u00bb, che fu attaccato da bombardieri Vickers Wellington: i piroscafi \"Nicol\u00f2 Odero\" e \"Caffaro\" furono incendiati dalle bombe e saltarono in aria.\nIl 24 settembre scort\u00f2 (insieme ai cacciatorpediniere \"Lampo\", \"Fulmine\" e \"Strale\") un convoglio composto dai trasporti \"Amsterdam\", \"Castelverde\" e \"Perla\"; il convoglio fu forse attaccato da un sommergibile al largo di Pantelleria, ma non esistono conferme da parte britannica.\nDal 16 al 19 ottobre fece parte della scorta (cacciatorpediniere \"Oriani\", \"Folgore\", \"Fulmine\", \"Usodimare\", \"Da Recco\", \"Sebenico\") di un convoglio in navigazione da Napoli a Tripoli (trasporti \"Beppe\", \"Marin Sanudo\", \"Probitas\", \"Paolina\" e \"Caterina\"), cui si aggregarono poi il motopeschereccio \"Amba Aradam\" e la torpediniera \"Cascino\"; il \"Beppe\" fu silurato il 18 dal sommergibile HMS \"Ursula\", dovendo essere preso a rimorchio dal rimorchiatore \"Max Barendt\" ed assistito dal \"Da Recco\" e dalla torpediniera \"Calliope\" (giunse a Tripoli il 21), mentre il \"Caterina\" affond\u00f2 nel punto a 62 miglia per 350\u00b0 da Tripoli in seguito ai danni riportati in un attacco aereo; il resto del convoglio giunse a Tripoli il 19.\nNella mattinata dell'8 novembre 1941 l\u2019\"Oriani\" (ancora al comando del capitano di fregata Vittorio Chinig\u00f2) part\u00ec da Napoli per aggregarsi alla scorta del convoglio \u00abDuisburg\u00bb: tale convoglio, composto dai mercantili \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (con un carico 34.473\u00a0t di rifornimenti, 389 automezzi, 243 uomini) era diretto a Tripoli con la scorta, oltre che dell\u2019\"Oriani\", dei cacciatorpediniere \"Maestrale\", \"Grecale\", \"Fulmine\" ed \"Euro\" (cui si aggiungevano, come scorta indiretta, anche gli incrociatori pesanti \"Trento\" e \"Trieste\" e 4 cacciatorpediniere). Nella notte successiva il convoglio fu attaccato e distrutto dalla \"Forza K\" britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): vennero affondati tutti i mercantili e il \"Fulmine\", mentre il \"Grecale\" riport\u00f2 gravi danni. Nel combattimento \u2013 all'inizio del quale l\u2019\"Maestrale\" procedeva sul lato sinistro del convoglio \u2013 il cacciatorpediniere cerc\u00f2 di coprire i mercantili con cortine fumogene e spar\u00f2 alcuni colpi, inutilmente. Tra le unit\u00e0 della scorta indiretta, l\u2019\"Oriani\" fu l'unico ad uscire del tutto indenne dallo scontro. Terminato il combattimento, l\u2019\"Oriani\" prese a rimorchio il \"Grecale\", rimasto immobilizzato in seguito ai danni riportati, e lo train\u00f2 a Trapani.\nIl 19 novembre scort\u00f2, unitamente al \"Gioberti\" ed al \"Maestrale\", il convoglio \u00abAlpha\u00bb (\"Ankara\" e \"Venier\") di ritorno da Tripoli a Napoli (le navi vennero poi dirottate su Taranto causa la presenza aeronavale britannica nel Canale di Sicilia).\nAlle 18.40 del 13 dicembre lasci\u00f2 Taranto insieme a una squadra navale \u2013 corazzata \"Duilio\", incrociatore pesante \"Gorizia\", cacciatorpediniere \"Gioberti\" e \"Maestrale\" \u2013 per la scorta indiretta all'operazione \u00abM. 41\u00bb (tre convogli diretti a Bengasi con partenza da Taranto ed Argostoli, con l'impiego complessivo dei trasporti \"Fabio Filzi\", \"Carlo del Greco\", \"Monginevro\", \"Napoli\", \"Ankara\", \"Capo Orso\", e, per la scorta, dei cacciatorpediniere \"Da Recco\", \"Usodimare\", \"Pessagno\", \"Saetta\" e \"Malocello\" e della torpediniera \"Pegaso\", oltre a tre gruppi di appoggio); l'operazione fu per\u00f2 vittima degli attacchi dei sommergibili inglesi \"Upright\" ed \"Urge\", che affondarono il \"Filzi\" ed il \"Del Greco\" e danneggiarono seriamente la corazzata \"Littorio\", mentre l\u2019\"Iseo\" ed il \"Capo Orso\" si procurarono gravi danni in seguito a una collisione.\nIl 16 dicembre, aggregato alla X Squadriglia Cacciatorpediniere, partecip\u00f2, unitamente alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Bersagliere\", \"Fuciliere\", \"Alpino\", \"Corazziere\", \"Carabiniere\", \"Gioberti\", \"Maestrale\" ed \"Usodimare\", alla scorta indiretta nell'ambito dell'operazione di convogliamento per la Libia \u00abM 42\u00bb (due convogli formati in totale dai mercantili \"Monginevro\", \"Napoli\", \"Ankara\" e \"Vettor Pisani\" con la scorta dei cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l\u2019\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi arrivarono a destinazione senza danni il 18, mentre il gruppo d'appoggio prese parte a un inconclusivo scontro con una formazione britannica che prese il nome di prima battaglia della Sirte, all'inizio della quale l\u2019\"Oriani\", alle 15.43 del 17 dicembre, segnal\u00f2 per errore di aver individuato il fumo prodotto da navi nemiche a distanza.\nAlle 16 del 3 gennaio 1942 part\u00ec da Napoli \u2013 unitamente alla corazzata \"Duilio\", agli incrociatori leggeri \"Garibaldi\", \"Montecuccoli\" ed \"Attendolo\" ed ai cacciatorpediniere \"Maestrale\", \"Scirocco\", \"Oriani\" e \"Malocello\" \u2013 per fornire scorta indiretta nel corso dell'operazione \u00abM. 43\u00bb: essa prevedeva l'invio di tre convogli (che videro in mare in tutto i mercantili \"Monginevro\", \"Nino Bixio\", \"Lerici\", \"Gino Allegri\", \"Monviso\" e \"Giulio Giordani\" ed una scorta diretta fornita dai cacciatorpediniere \"Vivaldi\", \"Da Recco\", \"Usodimare\", \"Bersagliere\", \"Fuciliere\", \"Freccia\" e dalle torpediniere \"Procione\", \"Orsa\", \"Castore\", \"Aretusa\" ed \"Antares\") dai porti di Messina, Taranto e Brindisi, tutti diretti a Tripoli; dopo l'arrivo dei trasporti in porto (avvenuto il 5) l\u2019\"Oriani\" e le altre unit\u00e0 del gruppo tornarono alla base alle 4.20 del 6 febbraio.\nIl 22 gennaio fece parte della scorta indiretta dell'operazione \u00abT. 18\u00bb (un convoglio formato dal trasporto truppe \"Victoria\" \u2013 partito da Taranto \u2013 e dai cargo \"Ravello\", \"Monviso\", \"Monginevro\" e \"Vettor Pisani\" \u2013 salpati da Messina \u2013, con la scorta dei cacciatorpediniere \"Vivaldi\", \"Malocello\", \"Da Noli\", \"Aviere\", \"Geniere\" e \"Camicia Nera\" e delle torpediniere \"Orsa\" e \"Castore\"); il convoglio arriv\u00f2 a Tripoli il 24, subendo per\u00f2 la perdita della \"Victoria\", affondata da due attacchi di aerosiluranti.\nAlle 18.30 del 21 febbraio 1942 salp\u00f2 da Messina \u2013 insieme agli incrociatori \"Gorizia\", \"Trento\", \"Bande Nere\" ed ai cacciatorpediniere \"Alpino\" e \"Da Noli\" \u2013 per fornire scorta indiretta a due convogli (mercantili \"Monginevro\", \"Ravello\", \"Unione\", \"Giordani\", \"Lerici\", \"Monviso\"; cacciatorpediniere \"Vivaldi\", \"Malocello\", \"Premuda\", \"Strale\", \"Pigafetta\", \"Pessagno\", \"Zeno\", \"Scirocco\", \"Maestrale\"; torpediniere \"Circe\" e \"Pallade\") da Corf\u00f9 e Messina per Tripoli, nell'ambito dell'operazione \u00abK. 7\u00bb.\nIl 7-10 marzo fece parte della scorta indiretta (con altri cacciatorpediniere e gli incrociatori \"Montecuccoli\", \"Garibaldi\" ed \"Eugenio di Savoia\") all'operazione \u00abV 5\u00bb, che prevedeva l'invio in Libia di 4 motonavi veloci (da Brindisi, Messina e Napoli verso Tripoli) ed il rientro di altre quattro motonavi.\nAlla mezzanotte del 21 marzo l'unit\u00e0, aggregata alla XI Squadriglia Cacciatorpediniere (\"Aviere\", \"Ascari\", \"Oriani\") part\u00ec da Taranto insieme alla corazzata \"Littorio\" ed alle unit\u00e0 della squadriglia, prendendo poi parte all'inconclusiva seconda battaglia della Sirte, nella quale non ebbe comunque un ruolo di rilievo.\nNella primavera del 1942 l\u2019\"Oriani\" fu dislocato, insieme all\u2019\"Ascari\" ed alla VII Divisione (incrociatori \"Eugenio di Savoia\" e \"Raimondo Montecuccoli\") a Cagliari, per costituire una forza di \u201cpronto intervento\u201d contro eventuali attacchi di navi britanniche ai convogli per il Nordafrica.\nAlle 16.30 del 13 giugno salp\u00f2 da Cagliari aggregato alla X Squadriglia Cacciatorpediniere (\"Ascari\", \"Gioberti\", \"Premuda\"), di cui era caposquadriglia al comando del capitano di vascello Riccardo Pontremoli, per attaccare\u00a0\u2013 insieme alla VII Divisione incrociatori (\"Montecuccoli\" ed \"Eugenio di Savoia\") ed alla XIV Squadriglia cacciatorpediniere (\"Vivaldi\", \"Zeno\", \"Malocello\") \u2013 il convoglio britannico \u00abHarpoon\u00bb nell'ambito della Battaglia di mezzo giugno. All'inizio del combattimento l\u2019\"Oriani\", l\u2019\"Ascari\" ed il \"Premuda\" (il \"Gioberti\" era rientrato per un guasto ai motori, cos\u00ec come lo \"Zeno\") si trovavano in testa alla formazione, ed alle 5.40 del 14 l\u2019\"Oriani\" e l\u2019\"Ascari\" aprirono il fuoco da 19.000 metri contro i cacciatorpediniere britannici \"Bedouin\" e \"Partridge\". Alle 5.50 una delle due unit\u00e0 (non \u00e8 certo quale) colp\u00ec il \"Bedouin\", poi, tra le 6.07 e le 6.09, tirarono contro i cacciatorpediniere \"Marne\" e \"Matchless\", senza colpirli; in tutta la mattinata l\u2019\"Oriani\" spar\u00f2 una sessantina di proiettili. Alle 6.17 \"Oriani\", \"Ascari\" e \"Premuda\" furono inviati in soccorso al \"Vivaldi\", immobilizzato ed in fiamme per effetto di un proiettile britannico. Alle 9.49 \"Oriani\" ed \"Ascari\" furono infruttuosamente attaccati da aerosiluranti Bristol Beaufort, e pi\u00f9 tardi si ricongiunsero con la VII Divisione. Verso le 12.35 i due caccia aprirono nuovamente il fuoco contro il \"Bedouin\" ed il \"Partridge\", mentre alle 12.57, separatisi dalla VII Divisione, aprirono il fuoco da 12.000 metri contro la nave cisterna \"Kentucky\", danneggiata da aerei. Ricongiuntisi poi con gli incrociatori, alle 13.20 furono inviati verso il \"Bedouin\", che per\u00f2 fu poco dopo finito da un aerosilurante S.M. 79 \u201cSparviero\u201d; alle 13.43 l\u2019\"Oriani\" lanci\u00f2 un siluro che colp\u00ec la \"Kentucky\": la carica esplosiva, invece di scoppiare, si limit\u00f2 a produrre una limitata deflagrazione, che caus\u00f2 scarsi danni. \"Oriani\" ed \"Ascari\" concorsero poi col tiro delle loro artiglierie, assieme a velivoli italo-tedeschi, a finire il \"Kentucky\" ed il piroscafo \"Burdwan\", entrambi gi\u00e0 seriamente danneggiati da aerei. In tutto il combattimento l\u2019\"Oriani\" spar\u00f2 168 proiettili da 120\u00a0mm.\nTra la sera dell'11 agosto e la mattina del 12 l\u2019\"Oriani\" usc\u00ec in mare con una forza composta in tutto da III (\"Gorizia\", \"Bolzano\", \"Trieste\") e VII (\"Eugenio di Savoia\", \"Attendolo\", \"Montecuccoli\") Divisioni incrociatori, per partecipare alla battaglia di mezzo agosto; tale forza tuttavia fu fatta rientrare il 13 nel timore di attacchi nemici (furono ugualmente silurati e gravemente danneggiati il \"Bolzano\" e l\u2019\"Attendolo\").\nIn settembre l'unit\u00e0 fu sottoposta a lavori di rimodernamento: la nave fu dotata di un ecogoniometro prodotto in Germania, la tramoggia per bombe di profondit\u00e0 fu rimpiazzata da due di nuova produzione, furono rimossi i pezzi illuminanti da 120 ed installati tre impianti binati di mitragliere da 20/65\u00a0mm; le mitragliere binate in controplancia furono sostituite da altre singole.\nIl 4 novembre salp\u00f2 da Napoli per scortare\u00a0\u2013 insieme al \"Maestrale\", al \"Grecale\", al \"Gioberti\", alle torpediniere \"Clio\" ed \"Animoso\" e a un altro moderno cacciatorpediniere, il \"Velite\" \u2013 le motonavi \"Giulia\" e \"Chisone\" e il piroscafo \"Veloce\", diretti a Tripoli: nonostante numerosi attacchi aerei, il convoglio fu uno degli ultimi a poter arrivare in Libia indenni.\nNel corso del 1943 l\u2019\"Oriani\" fu sottoposto ad altri lavori di modifica, che previdero l'installazione di un radar tipo \u00abDe.Te.\u00bb di produzione tedesca, l'eliminazione del complesso lanciasiluri poppiero e di un complesso di mitragliere da 20/65\u00a0mm, l'imbarco di 2 mitragliere singole da 37/54\u00a0mm e di altrettante armi, anch'esse singole, da 20/65.\nFu poi impiegato per il trasporto veloce di materiali.\nAlla proclamazione dell'armistizio, la nave salp\u00f2 da La Spezia con il resto della squadra navale (corazzate \"Italia\", \"Vittorio Veneto\" e \"Roma\", incrociatori leggeri \"Giuseppe Garibaldi\", \"Attilio Regolo\", \"Duca degli Abruzzi\", \"Eugenio di Savoia\", \"Duca d'Aosta\", \"Montecuccoli\", cacciatorpediniere \"Artigliere\", \"Fuciliere\", \"Mitragliere\", \"Carabiniere\", \"Legionario\", \"Velite\", \"Grecale\") consegnandosi agli Alleati a Malta, dove giunse l'11 settembre, ormeggiandosi all'altezza di Madliena Tower. Il 12 settembre si riforn\u00ec di carburante dalla corazzata \"Andrea Doria\" ed il 14 lasci\u00f2 l'isola, insieme al \"Legionario\", portandosi dapprima a Biserta e quindi ad Algeri; l\u00ec le due unit\u00e0 imbarcarono alcuni reparti statunitensi e le loro attrezzature, trasportandole poi ad Ajaccio (Corsica) in supporto alla resistenza opposta dalle forze italiane e francesi alle truppe tedesche nell'isola, e, compiuta la missione, fecero ritorno a Malta alle ore otto del 29 settembre, ormeggiandosi a Marsa Scirocco (\"Legionario\") e Marsa Scala (\"Oriani\"). Il 4 ottobre l\u2019\"Oriani\" salp\u00f2 da Malta insieme a numerose altre unit\u00e0 (il \"Legionario\", gli incrociatori \"Garibaldi\", \"Abruzzi\" e \"Pompeo Magno\", le torpediniere \"Libra\" e \"Calliope\", le corvette \"Ape\", \"Cormorano\", \"Danaide\", \"Gabbiano\", \"Minerva\" e \"Pellicano\", le motosiluranti \"MS 35\", \"MS 54\", \"MS 55\", \"MS 56\", \"MS 61\" ed \"MS 64\", i cacciasommergibili \"VAS 201\", \"VAS 204\", \"VAS 224\", \"VAS 233\", \"VAS 237\", \"VAS 240\", \"VAS 241\", \"VAS 246\" e \"VAS 248\") e rientr\u00f2 in Italia.\nFino all'armistizio l\u2019\"Oriani\" aveva svolto in tutto 168 missioni di guerra (14 con le forze navali, 3 di caccia antisommergibile, 4 di trasporto, 62 di scorta convogli, 19 addestrative e 56 di altro tipo), percorrendo complessivamente 56.782 miglia e trascorrendo 290 giorni ai lavori.\nLa nave oper\u00f2 poi un servizio molto intenso nel 1944 e nel 1945, nell'ambito della cobelligeranza: fu impiegata essenzialmente nella scorta, ma in un'occasione si trov\u00f2 a combattere contro unit\u00e0 tedesche. Dal 1943 al 1945 l\u2019\"Oriani\" svolse complessivamente 143 missioni, percorrendo circa 40.000 miglia.\nNel 1948, in base alle clausole del trattato di pace, l'unit\u00e0 fu radiata dai quadri della Marina italiana e ceduta alla Marine nationale.\nRibattezzata \"D'Estaing\", non conobbe mai impiego sotto bandiera francese fino alla demolizione, avvenuta nel 1954.\nComandanti.\nCapitano di fregata Mario Panzani \"(nato a Livorno il 22 marzo 1899)\" (giugno 1939 - novembre 1940)\nCapitano di fregata Ernesto Giuriati \"(nato a Parma l'8 ottobre 1902)\" (novembre 1940 - febbraio 1941)\nCapitano di fregata Vittorio Chinig\u00f2 \"(nato a Bologna il 26 ottobre 1900)\" (febbraio 1941 - 14 marzo 1942)\nCapitano di fregata Paolo Pesci \"(nato a Lerma l'11 settembre 1900)\" (15 marzo 1942 - gennaio 1943)\nCapitano di vascello Riccardo Pontremoli \"(nato a Spezia il 21 marzo 1900)\" (temporaneamente nel giugno 1942)\nCapitano di fregata Pietro Scammacca \"(nato a Catania il 13 marzo 1902)\" (gennaio - dicembre 1943)"}
{"id": "1714781", "revid": "126257", "url": "https://it.wikipedia.org/wiki?curid=1714781", "title": "Parco locale di interesse sovraccomunale del Roccolo", "text": ""}
{"id": "1714784", "revid": "595001", "url": "https://it.wikipedia.org/wiki?curid=1714784", "title": "Videogioco di scacchi", "text": "Un videogioco di scacchi \u00e8 un videogioco che simula una partita di scacchi tra due giocatori. I due giocatori possono essere umani o simulati da un'intelligenza artificiale.\nI videogiochi di scacchi sono tra i primi videogiochi che si sono avvalsi dell'intelligenza artificiale. Il gioco degli scacchi \u00e8 un gioco deterministico, non si basa sul caso ma unicamente sulla strategia. La parte strategica \u00e8 gestita da un motore scacchistico che calcola le mosse da effettuare. Notare che un motore pu\u00f2 esistere anche senza un videogioco, ad esempio quando le mosse vengono calcolate soltanto a fini di studio o di gioco su una scacchiera reale; e viceversa un videogioco pu\u00f2 essere privo di motore, se destinato solo al gioco per due giocatori."}
{"id": "1714792", "revid": "119186860", "url": "https://it.wikipedia.org/wiki?curid=1714792", "title": "Porto di Brindisi", "text": "Il porto di Brindisi \u00e8 un porto turistico, commerciale e industriale tra i pi\u00f9 importanti del mar Adriatico. Il traffico turistico riguarda i collegamenti con la penisola Balcanica e la Turchia, mentre il traffico mercantile concerne carbone, olio combustibile, gas naturale e prodotti chimici.\nStoria.\nLa storia del porto di Brindisi \u00e8 strettamente legato a Roma, come possiamo vedere dalle colonne ritenute terminali della via Appia, in realt\u00e0 sorta di Porta verso il mare, omaggio al mare stesso. Basti pensare alla decorazione delle stesse con divinit\u00e0 e tritoni, a testimonianza del forte legame della citt\u00e0 con il suo porto.\nIl porto di Brindisi era certamente utilizzato gi\u00e0 in et\u00e0 messapica, ma tocc\u00f2 il massimo splendore in et\u00e0 romana, quando divenne uno dei porti pi\u00f9 importanti di Roma, proprio per il suo naturale slancio verso l'Oriente. Basti pensare che le anfore di \"tipo Brindisi\" sono state rinvenute in tutto il mediterraneo.\nCon la caduta dell'Impero romano d'Occidente, anche il porto della citt\u00e0 perse d'importanza: il VI secolo infatti segna il declino del porto, a favore del porto di San Cataldo (Lecce) e soprattutto Otranto, preferiti per la minore distanza dalle coste balcaniche nei traffici verso Bisanzio. Con il XII secolo il porto ritrova la sua importanza, forse da mettere in relazione con una ricostruzione urbanistica avviata nel secolo precedente, ad opera del protospatario Lupo e per ordine degli imperatori bizantini, come attestato nella celebre epigrafe della colonna.\nDa Brindisi partirono verso la Terra santa molti contingenti della Prima crociata (1096), e anche quelle successive: particolarmente drammatica fu la preparazione della sesta crociata ad opera di Federico II, durante la quale la lunga prermanenza di un enorme quantit\u00e0 di soldati nei pressi del porto fece scoppiare un'epidemia (1227).\nIn seguito il porto conobbe fortune alterne, fino a perdere d'importanza a seguito della ostruzione del canale d'ingresso operata da Giovanni Antonio Orsini Del Balzo, che ritenne di difendere in questo modo i suoi domini da un presunto attacco dei Veneziani (1446). Nei secoli successivi sia il porto sia la citt\u00e0 conobbero un nuovo periodo di declino, che ebbe fine quando re Ferdinando IV di Napoli incaric\u00f2 l'ingegnere Andrea Pigonati di ripristinare il canale di comunicazione tra porto interno e porto esterno (1775).\nIl porto di Brindisi venne scelto, in seguito alla costruzione della Ferrovia Adriatica, come terminale per l'imbarco delle merci e dei viaggiatori in arrivo con i treni internazionali; il primo viaggio ufficiale della Valigia delle Indie avvenne il 25 ottobre del 1870 con il primo piroscafo della societ\u00e0 inglese \"Peninsular and Oriental Steam Navigation Company\" (\"P&amp;O\") dal porto di Brindisi a quello di Alessandria, dove la ferrovia portava passeggeri e merci sino a Suez dove venivano imbarcati su un'altra nave diretta in India. Il convoglio che partiva da Londra giungeva a Brindisi Marittima in 44 ore e a Bombay in 22 giorni.\nCon l'apertura del Canale di Suez (1869) il porto aument\u00f2 la sua importanza per il rifiorire dei traffici con l'Oriente.\nCaratteristiche.\nIl porto si articola su tre bacini: interno, medio ed esterno:\nLe banchine di Costa Morena si sviluppano per 1.170 m, con profondit\u00e0 di 14 metri e piazzali per 300.000 m\u00b2. Lungo la diga di Costa Morena (500 m) si sviluppa il sistema, a mezzo nastro e tubature, per lo sbarco dei prodotti destinati all'alimentazione delle centrali elettriche di Brindisi sud e nord. A Punta delle Terrare sono operativi 270 m di banchine per il traffico ro-ro con possibilit\u00e0 di ormeggio contemporaneo di cinque navi.\nIl porto esterno ha vocazione principalmente industriale e in esso sono installate strutture destinate allo sbarco di prodotti destinati agli stabilimenti del polo industriale chimico. Complessivamente il porto di Brindisi dispone di 21 banchine commerciali per uno sviluppo lineare di oltre 3.700 m.\nNel porto interno sono attive, nel seno di Levante, undici banchine, per uno sviluppo di 1.925 m con fondali da 8,5 a 10 m. Il porto medio \u00e8 principalmente destinato alle attivit\u00e0 commerciali.\nPrincipali attracchi.\nBrindisi \u00e8 da sempre la porta d'accesso verso i principali scali passeggeri verso le principali localit\u00e0 turistiche greche e da vent'anni a questa parte, anche albanesi. La sua conformazione geografica naturale ha permesso l'attracco delle navi traghetto sia nel porto interno (fino al 2010 con i traghetti per l'Albania) sia nel porto medio.\nNel seno di levante del porto interno sono attive dieci banchine, tra cui Santa Apollinare, Punto Franco, Feltrinelli, Carbonifera (con il Terminal di Levante), Dogana e Centrale, per uno sviluppo di 1.925 metri lineari con fondali da 8,5 a 10 metri. \nNel porto medio, destinato principalmente alle attivit\u00e0 commerciali, vi sono le banchine di Costa Morena che si sviluppano per 1.170 metri, con profondit\u00e0 di 14 metri, e piazzali per 300.000 metri quadrati. A Punta delle Terrare sono operativi 270 metri di banchine per il traffico ro-ro.\nDestinazioni.\nDal porto di Brindisi \u00e8 possibile raggiungere le principali localit\u00e0 poste sulle coste greche ed albanesi con potenziamento dei collegamenti durante i periodi estivi.\nMobilit\u00e0.\nIl porto di Brindisi \u00e8 raggiungibile dalle strade:\nPer i passeggeri provenienti dall' Aeroporto di Brindisi-Casale o dalla Stazione di Brindisi Centrale \u00e8 possibile raggiungere gli imbarchi tramite Taxi o autobus della STP, linea \"Aeroporto - Centro - Costa Morena\""}
{"id": "1714794", "revid": "31886", "url": "https://it.wikipedia.org/wiki?curid=1714794", "title": "Dictynidae", "text": "Dictynidae , 1871 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco , \"d\u00ecktyon\", cio\u00e8 \"rete da caccia\", \"ragnatela per cacciare\", ed il suffisso \"-idae\", che designa l'appartenenza ad una famiglia.\nCaratteristiche.\nSono ragni provvisti di cribellum e di un calamistro sul metatarso della IV zampa per pettinare la seta man mano che la formano. Sono piccoli, di dimensioni comprese fra 2 e 3 millimetri; gli esemplari pi\u00f9 grandi non superano i 5 millimetri.\nComportamento.\nCostruiscono ragnatele di dimensioni irregolari nei pressi o direttamente sul terreno, spesso fra i rami e i gambi delle piante.\nDistribuzione.\nSono pressoch\u00e9 cosmopoliti, ad eccezione di alcune zone dell'Africa orientale e della penisola dell'Indocina.\nTassonomia.\nAttualmente, a novembre 2020, si compone di 52 generi e 470 specie viventi e ben 21 generi fossili:"}
{"id": "1714795", "revid": "729019", "url": "https://it.wikipedia.org/wiki?curid=1714795", "title": "Stazione di Sant'Anastasia", "text": "La stazione di Sant'Anastasia \u00e8 una stazione della ex Circumvesuviana situata nella citt\u00e0 di Sant'Anastasia; essa si trova sulla linea Napoli-Sarno e rappresenta lo scalo principale del comune vesuviano, ma non l'unico poich\u00e9 poco distante dal centro della citt\u00e0 \u00e8 sita, nell'omonimo quartiere, la fermata di Madonna dell'Arco.\nStrutture e impianti.\nLa stazione \u00e8 dotata di due binari passanti con annesse banchine pi\u00f9 uno tronchino atto al parcheggio dei mezzi da lavoro; prospiciente alla banchina del primo binario sono siti la biglietteria e l'atrio passeggeri. Le due banchine sono collegate tramite sovrapassaggio. La linea \u00e8 a binario unico per cui \u00e8 molto frequente che nella stazione vi siano coincidenze. Nei rari casi in cui la coincidenza non avviene viene utilizzato solo il primo binario.\nLa stazione manca di scalo merci.\nMovimento.\nLa stazione di Sant'Anastasia ha un movimento passeggeri notevole. Molti pendolari che per ragioni di lavoro o di studio gravitano tra il centro di Napoli ed i paesi limitrofi si servono dei treni della Circumvesuviana grazie ai quali si possono raggiungere anche alcune localit\u00e0 di grande interesse artistico per gite fuori porta come la gi\u00e0 citata Napoli, ma anche Ercolano, Pompei, Sorrento. In ultima analisi va anche segnalato che il forte utilizzo della Circumvesuviana \u00e8 favorito dalla mancanza all'interno del territorio comunale di Sant' Anastasia di una stazione delle Ferrovie dello Stato.\nServizi.\nLa stazione dispone di:"}
{"id": "1714796", "revid": "1632387", "url": "https://it.wikipedia.org/wiki?curid=1714796", "title": "Berlin (gruppo musicale)", "text": "I Berlin sono un gruppo musicale new wave statunitense, la cui front woman \u00e8 Terri Nunn. Il gruppo raggiunse la popolarit\u00e0 nel corso degli anni '80, soprattutto grazie al brano \"Take My Breath Away\", che fu incluso nella colonna sonora del film \"Top Gun\" e successivamente anche nel loro quarto album \"Count Three &amp; Pray\". Il gruppo si sciolse nel 1987 a causa di problemi legali fra i due membri fondatori John Crawford e Terri Nunn. La Nunn in seguito riform\u00f2 il gruppo nel 1999 con nuovi membri."}
{"id": "1714798", "revid": "1776051", "url": "https://it.wikipedia.org/wiki?curid=1714798", "title": "Bartolomeo Campana di Sarano", "text": "Fu senatore del Regno d'Italia nella XIV legislatura."}
{"id": "1714800", "revid": "104458", "url": "https://it.wikipedia.org/wiki?curid=1714800", "title": "Distretto regionale di Squamish-Lillooet", "text": " \nIl distretto regionale di Squamish-Lillooet (SLRD) \u00e8 un distretto regionale della Columbia Britannica, Canada di 35.225 abitanti, che ha come capoluogo Pemberton."}
{"id": "1714802", "revid": "1776051", "url": "https://it.wikipedia.org/wiki?curid=1714802", "title": "Giuseppe Campi Bazan", "text": "Fu senatore del Regno d'Italia nella XIV legislatura."}
{"id": "1714805", "revid": "767487", "url": "https://it.wikipedia.org/wiki?curid=1714805", "title": "Ra\u00fal Conti", "text": "Caratteristiche tecniche.\nEra una mezzapunta abbastanza estrosa e abile nei dribbling. Quando ispirato era un trascinatore (consueto per un fantasista), ma talvolta la sua tecnica poteva risultare sterile nel gioco di squadra.\nCarriera.\nFiglio di garagista, inizia a giocare a calcio all'et\u00e0 di dodici anni in una rappresentativa locale, la Compania General de Salto Argentino. Dopo tre anni nelle formazioni giovanili viene portato in prima squadra, militante nella IV Divisione argentina. Ingaggiato dal nel 1947, per volere di Guillermo St\u00e1bile, vince con i biancocelesti quattro campionati di Primera Divisi\u00f3n sotto la guida di \"Chino\" Cepeda e colleziona la media di 18 reti a stagione. A seguito di un provino con il di Renato Cesarini viene preso ma rigirato inaspettatamente, dopo soli due mesi, agli italiani del . I tecnici granata, non convinti dal suo individualismo (non viene incluso nella rosa), lo cedono dapprima in prestito e poi definitivamente ai monegaschi del , che contribuisce attivamente a far promuovere in Ligue 1.\nEntrato nel mirino della , gioca con i piemontesi 30 partite nella stagione 1956-1957 (per un totale di 7 gol). Pur con l'attenuante di capitare in una squadra bianconera di transizione, persino impelagata nei bassifondi della classifica, Conti viene tuttavia ricordato a Torino come \u00abl'uomo sbagliato al momento sbagliato\u00bb, in quanto giocatore di talento ma privo del carisma necessario per incidere in campo e imporsi nello spogliatoio: riesce comunque a lasciare un segno nella sfida-salvezza del 5 maggio 1957 contro il , vinta dalla Juventus in goleada per 6-4. Passa poi all', sempre in Serie A.\nDopo un solo anno con gli orobici viene venduto al . Gioca in biancorosso gli ultimi quattro anni della sua carriera, di cui tre nel massimo campionato e uno, l'ultimo, in Serie B, dividendo i tifosi biancorossi dell'epoca tra simpatizzanti e non. Del quadriennale trascorso con i pugliesi \u00e8 rimasto agli annali un infortunio che Conti ha sub\u00ecto nella gara contro il , valida per la dodicesima giornata del campionato 1960-1961 e giocatasi il 25 dicembre: al 18' l'interno viene colpito violentemente alla gamba sinistra dall'accorrente Sandro Salvadore. Diagnosticatagli la rottura del menisco, Raul deve rimanere in cura per quaranta giorni. Nel frattempo i \"galletti\", privi di Conti, ricavano due punti nelle seguenti sei gare.\nL'avvocato barese Aurelio Gironda, forte sostenitore biancorosso, denuncia quindi il difensore milanista, definendo il fallo \u00abda codice penale\u00bb. Per la prima volta nella storia, quindi, il calcio entra nei tribunali; lo stesso Conti non s'\u00e8 neanche costituito parte civile (infatti, intervistato nell'istruttoria, il calciatore considera involontario il fallo ricevuto). Nel febbraio del 1962 Salvadore viene riconosciuto colpevole e gli viene pertanto comminata una multa di cinquanta milioni di lire da aggiungere alle spese processuali. La motivazione addotta dal giudice Giacinto De Marco sta nel fatto che superati certi limiti, un fallo sportivo pu\u00f2 essere punito come reato comune.\nDopo la nascita a Bari del figlio Norberto, il fantasista chiude la sua carriera a 34 anni, lasciando definitivamente l'Italia."}
{"id": "1714807", "revid": "115795834", "url": "https://it.wikipedia.org/wiki?curid=1714807", "title": "Emilio Cipriani", "text": "Fu senatore del Regno d'Italia dalla XIV legislatura.\nBiografia.\nMedico a Costantinopoli, ai primo moti del 1859 torn\u00f2 in Toscana, nel 1862 partecip\u00f2 all'estrazione della palla dalla gamba di Garibaldi nella giornata dell'Aspromonte, fu capo del corpo sanitario durante la spedizione garibaldina del 1867, nel 1878 ritorn\u00f2 a Costantinopoli e vi rimase fino alla sua nomina a senatore del regno, massone, fu membro della loggia di Costantinopoli \"Italia Risorta\", appartenente al Grande Oriente d'Italia e del Conclave Kadosh di Rito scozzese antico ed accettato di Livorno, del quale fu deputato all'Assemblea costituente del Grande Oriente d'Italia del 1863."}
{"id": "1714809", "revid": "76963", "url": "https://it.wikipedia.org/wiki?curid=1714809", "title": "Brent Smith", "text": "\u00c8 conosciuto per le sue grandi doti vocali ed ha affermato di non aver mai preso alcuna lezione di canto. Ha spesso citato Otis Redding come la sua pi\u00f9 grande influenza artistica.\nVita privata.\nNel 2007 Brent diventa padre per la prima volta. La canzone \"If You Only Knew\" parla proprio del momento in cui riceve la telefonata della sua compagna dell'epoca che lo informa di essere incinta. Si tratta della prima canzone d'amore in tutta la discografia degli Shinedown, precedente a \"I'll Follow You\" (scritta a quattro mani nel 2012 con David Bassett), visto che Brent ha dichiarato di non essere il tipo d'uomo adatto a questo genere di tematiche. \nIn passato ha avuto problemi legati all'uso di stupefacenti ed afferma che \u00e8 stata proprio la nascita del figlio a salvarlo.\nCarriera.\nPrima di fondare gli Shinedown ha fatto parte di altre due band: Blind Thought e Dreve, questi ultimi subito contattati dalla Atlantic Records. Brent decide per\u00f2 di abbandonare il progetto e di cercare nuovi musicisti per dar vita alla band di cui fa parte attualmente."}
{"id": "1714811", "revid": "486946", "url": "https://it.wikipedia.org/wiki?curid=1714811", "title": "Obiettivo Canon EF 135mm f/2 L USM", "text": ""}
{"id": "1714813", "revid": "1699816", "url": "https://it.wikipedia.org/wiki?curid=1714813", "title": "Shinnok", "text": "Shinnok \u00e8 un personaggio della serie di videogiochi \"Mortal Kombat\".\nStoria.\nUn tempo, Shinnok era un dio benevolo posto a protezione del Regno della Terra, quando esso fu creato. Col tempo egli comincia a essere divorato dall'ambizione di governarlo; incorre dunque nell'ira degli altri d\u00e8i anziani e viene fronteggiato dal dio del tuono Raiden: sconfitto, Shinnok \u00e8 bandito nel Mondo Occulto (Netherrealm), dove vengono esiliate le anime malefiche, e Raiden diviene cos\u00ec il nuovo protettore dell'Earthrealm.\nNel Mondo Occulto, Shinnok viene torturato dai demoni comandati da Lucifer, l'essere che governa il luogo, fino a quando non incontra lo stregone Quan Chi; grazie all'aiuto di costui, il dio riesce a sconfiggere Lucifer e a diventare il signore di quell'orrendo posto; contemporaneamente Quan Chi diviene il braccio destro del dio antico, servendolo come arcistregone. Pian piano Shinnok tenta, con la sua magia, di trasformare i demoni del Mondo Occulto in umani, ma la cosa si rivela impossibile, in quanto si generano autentici abomini. Stanco di governare un luogo tutto fiamme, urla e demoni, Shinnok invia Quan Chi sulla Terra con l'incarico di trovare un antico medaglione appartenuto al dio quando costui era protettore del Reame Terrestre: in questo modo riavr\u00e0 totalmente i propri poteri e fuggir\u00e0 da quell'inferno. \nNonostante la riuscita del piano, Shinnok subisce una cocente sconfitta ad opera di Sub-Zero, mandato a riprendere il medaglione su ordine di Raiden; alla fine il mon\u00ecle cade nelle mani di Quan Chi. Dopo la sconfitta di Shao Kahn da parte dei guerrieri terrestri, Shinnok riesce ad evadere dal Mondo Occulto insieme con Quan Chi e comincia la conquista dei vari reami a partire da Edenia, governata dalla regina Sindel e da sua figlia Kitana; la malvagia divinit\u00e0 successivamente recluta Reptile e Scorpion quali generali delle proprie armate e dichiara guerra agli d\u00e8i anziani che l'avevano bandito nel Mondo Occulto; ma sconfitto durante \"Mortal Kombat 4\" da Liu Kang e dagli altri guerrieri terrestri guidati dal dio del tuono Raiden. \nRicompare in \"Mortal Kombat Armageddon\", capitolo nel quale si scopre che \u00e8 in combutta con Daegon, e sfrutta Taven per sconfiggere Li Mei. Durante lo scontro sulla Piramide di Argus, Shinnok si ritira e manda un suo clone ad aiutare Daegon nella sfida contro Blaze; tuttavia Daegon scompare inspiegabilmente, ma il falso Shinnok riesce comunque a sconfiggere il mostro di fuoco, assorbendone l'intero potere e diventando forte quanto il vero Shinnok: i due sono pertanto costretti ad affrontarsi affinch\u00e9 uno solo sopravviva. \nNel rifacimento di \"Mortal Kombat\", Shinnok compare solo al termine della storia principale, dopo che Raiden ha ucciso Shao Kahn; un suo ologramma appare a Quan Chi sul luogo della battaglia e, appresa la notizia della morte dell'imperatore del Mondo Esterno (Outworld), prende la decisione di invadere la Terra.\nIn \"Mortal Kombat X\", grazie all'aiuto di Quan Chi e della sua armata di zombi (revenant), composta dei guerrieri morti durante il precedente \"Mortal Kombat\", sta per conquistare la Terra; forte del potere del proprio amuleto, il dio invade il Tempio Celeste di Raiden per poter corrompere il Jinsei, la forza vitale del pianeta: la resistenza di Fujin e Raiden \u00e8 del tutto inutile, ed \u00e8 solo grazie all'intervento di Johnny Cage che il dio caduto viene sconfitto e confinato nel suo stesso amuleto. Passano pi\u00f9 di vent'anni e Shinnok viene nuovamente liberato grazie a D'Vorah, ufficialmente al servizio di Kotal Kahn, imperatore del Regno Esterno, e allo stregone Quan Chi, nel mentre ucciso da Hanzo Hasashi. Raggiunto nuovamente il Tempio Celeste, Shinnok entra nel Jinsei, assorbendone il potere, avvelenando cos\u00ec il pianeta e incrementare i propri poteri, oltre che a diventare una versione completamente demoniaca di s\u00e9. A un passo dal soggiogare la Terra, Shinnok viene sconfitto da Cassie Cage, cosa che comporta la perdita dei poteri recentemente acquisiti; il destino del dio caduto \u00e8 rimasto un mistero fino al prologo di Mortal Kombat 11: l\u00ec, Shinnok viene incatenato e torturato da Raiden, che si \u00e8 corrotto per ripristinare il Jinsei. Il dio del fulmine, usando una spada costruita con i propri fulmini, gli taglia la testa, e medita di portare tale testa, ancora viva, da Liu Kang e Kitana, divenuti ora sovrani del Reame Occulto. L\u00ec (come mostrato nel finale segreto di MKX), Raiden estrae la testa di Shinnok da una sacca, mostrandola ai due sovrani: non potendo essere ucciso, questi \u00e8 stato fatto a pezzi, in modo da non poter pi\u00f9 nuocere a nessuno, oltre che a dimostrare che esistono destini peggiori della morte.\nNel finale \"arcade\", Shinnok conquista la Terra e da qui comincer\u00e0 la sua guerra contro gli dei anziani, i quali avevano mentito riguardo alla loro identit\u00e0: essi infatti sono in realt\u00e0 parte di un'entit\u00e0 chiamata \"l'Unico Essere\". Shinnok conquista tutti i reami e li fonde, portando\nalla luce l'\"Unico Essere\", il quale, una volta manifestatosi comincia a divorare tutti gli dei anziani sotto lo sguardo compiaciuto di Shinnok, felice per la fine del mondo."}
{"id": "1714815", "revid": "75435", "url": "https://it.wikipedia.org/wiki?curid=1714815", "title": "Annunciazione a Maria", "text": ""}
{"id": "1714818", "revid": "79968", "url": "https://it.wikipedia.org/wiki?curid=1714818", "title": "Reply", "text": "Reply S.p.A. \u00e8 una societ\u00e0 italiana di consulenza, \"system integration\", applicazioni di \"digital services\", specializzata nella progettazione, implementazione e manutenzione di soluzioni basate su Internet e sulle reti sociali.\nLa societ\u00e0 \u00e8 quotata presso la Borsa valori di Milano dove \u00e8 presente negli indici FTSE Italia Mid Cap e FTSE Italia STAR.\nStoria.\nFondata nel 1996 a Torino da un gruppo di manager dell'IT guidati da Mario Rizzante l'azienda utilizza un modello a rete, formato da decine di societ\u00e0 (controllate da una capogruppo e ciascuna focalizzata su uno specifico business) che operano in diversi settori quali big data, cloud computing, digital media e internet delle cose.\nDal 2006, anno in cui la guida dell'azienda passa a Tatiana Rizzante, figlia di Mario, inizia l'espansione in Europa, in particolare in Inghilterra e Germania, sia aprendo nuove sedi sia operando acquisizioni di realt\u00e0 gi\u00e0 esistenti. Quindi \u00e8 la volta del Benelux e della Francia. Nell'azienda, familiare, lavora anche come chief technology officer il fratello di Tatiana, Filippo. Nel 2013 Mario Rizzante \u00e8 stato nominato Cavaliere del Lavoro.\nIl fatturato \u00e8 aumentato da 33.3 milioni di euro nel 2000, anno di quotazione al segmento Star di Borsa Italiana, a 884 milioni di euro del 2017.\nGi\u00e0 nel 2004 era, secondo \"Forbes\", tra le prime 25 societ\u00e0 italiane a maggiore tasso di crescita.\nSettori.\nGrazie alle aziende del proprio network, Reply opera nei seguenti settori:\nStruttura societaria.\nTatiana Rizzante e il fratello Filippo sono proprietari di una quota del 12,91% ciascuno di Alika, la holding che ha il 53,5% di Reply. Nell'ottobre 2017 la quota di controllo della holding \u00e8 scesa al 45,1%."}
{"id": "1714819", "revid": "767487", "url": "https://it.wikipedia.org/wiki?curid=1714819", "title": "One Piece - Per tutto l'oro del mondo", "text": " \u00e8 un film del 2000 diretto da Junji Shimizu. \u00c8 il primo mediometraggio anime basato sulla serie manga sh\u014dnen \"One Piece\" di Eiichir\u014d Oda. Fu distribuito in Giappone dalla Toei Company il 4 marzo 2000 come parte della Toei Anime Fair, insieme a \"\".\nTrama.\nNel Mare Orientale, il pirata El Dorago e la sua ciurma sono alla ricerca del tesoro lasciato dal mitico \"Grande Pirata dell'Oro\" Woonan, che si dice essere una montagna d'oro; El Dorago alla fine trova una mappa per il tesoro di Woonan uccidendo l'ex ciurma del pirata. Durante la ricerca, tre uomini di El Dorago derubano la ciurma di Cappello di Paglia, che ha finito il cibo ed \u00e8 vicina alla fame. Monkey D. Rufy li attacca danneggiando accidentalmente la loro piccola barca. El Dorago si vendica usando i suoi poteri del frutto del diavolo Goe Goe, inviando una potente onda d'urto che distrugge completamente la piccola barca e respinge la Going Merry. Roronoa Zoro si tuffa in mare per salvare Rufy, separandoli dal resto della ciurma, e trova Tobio, un ragazzino costretto a lavorare per El Dorago. Sentendo odore di cibo, Rufy, Zoro e Tobio usano i resti della barca per recarsi in un negozio di oden galleggiante gestito dal nonno di Tobio, Ganzo. Non avendo soldi, Rufy e Zoro cercano di fuggire dopo aver mangiato a volont\u00e0 e vengono incatenati insieme con un'\u00e0ncora da Ganzo.\nEl Dorago e la sua ciurma atterrano sull'isola di Woonan, dove incontrano Usop. Quest'ultimo convince El Dorago a non ucciderlo sostenendo di essere un cacciatore di tesori professionista e amico intimo di Woonan, e inizia a guidarlo in giro senza meta. Nel frattempo, Rufy e Zoro, ancora incatenati insieme, inseguono il cappello di Rufy sull'isola quando esso viene fatto volare via dal vento; Tobio li segue e il gruppo si perde. Nami trova la ciurma di El Dorago, e Usop mente sulla posizione dell'oro dicendo loro di scavare in un luogo casuale per tre giorni. Tuttavia, El Dorago decide di usare i suoi poteri, e Rufy, Zoro e Tobio seguono il suono. Tobio tenta di attaccare El Dorago, la cui rappresaglia \u00e8 bloccata da Zoro. Il combattimento di Zoro ed El Dorago viene interrotto quando la gamba di Rufy lancia accidentalmente tutti e tre da un'altra parte dell'isola; Usop e Nami usano questa distrazione per fuggire e si riorganizzano con Rufy e Zoro. Risolvendo un indovinello sulla mappa di Woonan, la ciurma e Tobio si dirigono verso il luogo in cui \u00e8 sepolto il tesoro, incontrando Ganzo lungo il cammino. Ganzo rivela che lui e Woonan erano amici d'infanzia, e che da bambini avevano litigato in quanto non erano d'accordo sui loro sogni. Durante questa lite, i due erano caduti da una scogliera e su un ramo che si stava spezzando, e Ganzo si era lasciato cadere per salvare Woonan. All'insaputa dell'amico, Ganzo era svenuto ed era stato salvato da una barca di passaggio, ma al suo risveglio Woonan era gi\u00e0 partito per mare.\nIl gruppo trova la vecchia casa dove \u00e8 nascosto il tesoro, ma El Dorago li raggiunge e combatte contro Rufy, venendo sconfitto. In una stanza segreta il gruppo trova lo scheletro di Woonan e un messaggio lasciato a Ganzo. Prima di morire, Woonan si era reso conto che il suo tesoro non poteva renderlo felice, e aveva restituito tutto l'oro rubato lasciando solo il suo scheletro e la bandiera che aveva mostrato a Ganzo prima della loro lite. Ganzo decide di costruire una tomba per Woonan e continuare a gestire il suo negozio di oden, mentre Nami riesce a rubare il tesoro di El Dorago. Ganzo si rifiuta di accettare i soldi per l'oden, in modo che la ciurma rimanga in debito e sia obbligata a tornare.\nDistribuzione.\nEdizione italiana.\nL'edizione italiana del film fu trasmessa a Natale del 2004 su Italia Teen Television. Il doppiaggio venne eseguito dalla Merak Film e diretto da Sergio Roman\u00f2 su dialoghi di Achille Brambilla e dello stesso Roman\u00f2. In essi, caratterizzati da alcune edulcorazioni, l'oden viene chiamato spezzatino.\nEdizioni home video.\nIn Giappone il film \u00e8 uscito in DVD il 21 gennaio 2001 e in Blu-ray Disc il 21 novembre 2009, mentre il 6 agosto 2010 fu pubblicata una riedizione limitata in DVD. Un'edizione DVD e BD a prezzo pi\u00f9 basso \u00e8 stata resa disponibile dal 30 novembre 2012 a febbraio 2013, in concomitanza con l'uscita di \"\".\nIn Italia il film \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIncassi.\nLa Toei Anime Fair primaverile del 2000 debutt\u00f2 al secondo posto del botteghino giapponese. Nella sua seconda settimana, il doppio spettacolo scese al terzo posto, prima di salire al primo nella terza e quarta settimana. In totale, i film incassarono 2.160.000.000 di yen."}
{"id": "1714828", "revid": "339392", "url": "https://it.wikipedia.org/wiki?curid=1714828", "title": "Svetlana Kuznetsova", "text": ""}
{"id": "1714830", "revid": "1543377", "url": "https://it.wikipedia.org/wiki?curid=1714830", "title": "Amedeo Bonistalli", "text": "Carriera.\nEsordisce con la Sangiovannese, con la quale sigla 24 reti nel campionato di Promozione 1951-1952. Passa quindi in Serie C al ; nella prima stagione \u00e8 impiegato come riserva del centravanti Dario Seratoni, ma riesce comunque a mettere a segno 6 reti in 18 partite. Nella stagione successiva forma con Silvano Mari e Alfredo Arrigoni il \"trio primavera\" dell'attacco piacentino. Mari \u00e8 capocannoniere del girone con 22 reti, mentre Bonistalli ne realizza 15.\nNell'estate 1954 viene ceduto per motivi di bilancio al .\nCon i veneti debutta in Serie B ed ottiene una promozione nel massimo campionato segnando 13 gol. Sotto la guida di Nereo Rocco esordisce in Serie A il 29 settembre 1955, in -Padova 1-0. In due stagioni in Serie A riesce a segnare 24 reti, per passare poi all'Atalanta, sempre nel massimo campionato.\nA Bergamo non riesce ad esprimersi ai suoi livelli, disputando una stagione sottotono (8 presenze ed una sola rete all'attivo, nel pareggio esterno contro il ). Si trasferisce infine al in Serie B dove muore per un attacco di peritonite nell'ottobre del 1958, a soli 28 anni ed all'apice della carriera.\nIn carriera ha totalizzato complessivamente 67 presenze e 25 reti in Serie A e 29 presenze e 13 reti in Serie B."}
{"id": "1714831", "revid": "547034", "url": "https://it.wikipedia.org/wiki?curid=1714831", "title": "Maroc Telecom", "text": "Maroc Telecom (; \"Itissalatt Al Maghreb\"; acronimo: IAM) \u00e8 la principale azienda di telecomunicazioni del Marocco. Ha circa 220 uffici in tutto il territorio marocchino.\nLa societ\u00e0 \u00e8 quotata sia alla Borsa di Casablanca (MADEX) che all'Euronext Paris ().\nIl 1\u00ba giugno del 2006 ha lanciato la televisione via ADSL. \u00c8 il primo servizio in Africa e nel Medio oriente di questo tipo.\nIl 3 novembre 2021 la Corte d'Appello di Bamako si \u00e8 pronunciata in una causa che opponeva gli operatori Orange e Moov Africa Malitel (filiale di Maroc Telecom) alla rete di telefonia mobile del Mali (Remacotem) facente parte delle associazioni di Coordinamento e raggruppamento della societ\u00e0 civile del Mali (Carsoc) che riunisce 360 associazioni di consumatori maliani. Ritenute colpevoli di gestione fraudolenta delle segreterie telefoniche, le due societ\u00e0 sono state condannate a pagare a Remacotem una multa di 171.960.360.000 F CFA, di cui 1,5 miliardi F CFA per danni e interessi.\nLe origini e la fondazione.\nL'origine di IAM risale al 1891 quando il sultano Hassan I cre\u00f2 il primo servizio postale del Marocco. Nel 1913, nacque il Telefono e Telegrafo Postale Marocchino prima della pubblicazione di un dahir (Decreto del re) riguardante il monopolio di stato della telegrafia e telefonia.\nLa fondazione dell'attuale IAM avviene nel 1998.\nProgetti ed investimenti.\nNel luglio 2006 Maroc Telecom firm\u00f2 un contratto con Alcatel per un cavo di rete sottomarino che connetterebbe il Marocco alla Francia. L'obiettivo della societ\u00e0 \u00e8 di aumentare la capacit\u00e0 dei suoi servizi (come la banda larga). Il costo del progetto \u00e8 di 26 milioni di euro ed \u00e8 chiamato \"Atlas Offshore\".\nAziende controllate.\nLa IAM detiene i capitali di diverse aziende di telecomunicazioni africane, tra i quali:"}
{"id": "1714833", "revid": "322321", "url": "https://it.wikipedia.org/wiki?curid=1714833", "title": "Chiesa di Santa Croce (Monte Santa Croce)", "text": "La chiesa di Santa Croce o Eremo di Santa Croce \u00e8 un edificio sacro situato nel comune di Monterotondo Marittimo.\nStoria.\nPosta alle pendici del Monte Santa Croce, di forme romaniche, forse di origine duecentesca, era associata a un eremo agostiniano.\nLe guerre antecedenti il 1323 distrussero il convento prossimo alla chiesa. Cos\u00ec, non avendo pertanto quei frati mezzi sufficienti da proseguire la costruzione dalla chiesa e del chiostro, l'11 agosto 1323 vendettero al Comune di Massa chiesa e terreni adiacenti e si trasferirono all'attuale chiesa di Sant'Agostino di Gerfalco.\nDescrizione.\nI paramenti in pietra che ne costituiscono le pareti sono disposti a filaretto. La facciata, a semplici spioventi, ha un portale con archivolto formato da conci a raggiera. L'interno possiede una singolare copertura a botte, e prende luce da due monofore. L'unico manufatto presente nella chiesa \u00e8 l'altare, lavorato in un monolite di pietra con un crocifisso scolpito."}
{"id": "1714835", "revid": "767349", "url": "https://it.wikipedia.org/wiki?curid=1714835", "title": "Panam\u00e1 Viejo", "text": "Panam\u00e1 Viejo \u00e8 la parte restante della vecchia citt\u00e0 di Panama ed ex capitale panamense. Si trova nei sobborghi dell'odierna citt\u00e0. Insieme al distretto storico di Panama forma un patrimonio dell'umanit\u00e0 dell'UNESCO fin dal 1997.\nStoria.\nLa citt\u00e0 venne fondata il 15 agosto 1519 da Peter Arias ed altri 100 abitanti, e costituisce il primo insediamento permanente cittadino dell'Oceano Pacifico; sostitu\u00ec le precedenti citt\u00e0 di Santa Mar\u00eda la Antiga del Dari\u00e9n e Acla. Un soggetto ricorrente nella storia cittadina fu il flusso e riflusso continuo del commercio internazionale nell'istmo. Due anni dopo, il 15 settembre 1521, ricevette per decreto reale lo status di \"citt\u00e0\" ed uno stemma conferiti da Carlo V di Spagna, istituendo un nuovo Cabildo. Poco dopo la sua creazione, la citt\u00e0 divenne il punto di partenza per l'esplorazione e la conquista del Per\u00f9, e punto di transito per le spedizioni di oro e argento verso la Spagna. Il porto fu dato in concessione ai Genovesi, specialmente per il commercio di schiavi sul Pacifico, fino alla distruzione della citt\u00e0 primigenia.\nNel 1539 e nel marzo del 1563 la citt\u00e0 sub\u00ec incendi che ne devastarono una buona parte; in ogni caso questi infortuni non bloccarono lo sviluppo della citt\u00e0. Gi\u00e0 nel 1610 gli abitanti erano diventati 5000, le case 500 ed erano stati costruiti anche alcuni conventi e cappelle, un ospedale e la cattedrale dedicata alla Vergine dell'Assunzione, rendendo la citt\u00e0 una delle pi\u00f9 importanti dell'America spagnola.\nAll'inizio del XVII secolo la citt\u00e0 era sottoposta al rischio dei pirati, oltre agli aborigeni che procedevano da Dari\u00e9n. Il 2 maggio 1620 in citt\u00e0 ci fu un terremoto che danneggi\u00f2 molti degli edifici. Il 21 febbraio 1644 ci fu il Grande Incendio, che rase al suolo 83 edifici religiosi inclusa la cattedrale. In questo periodo la popolazione aveva raggiunto le 8000 unit\u00e0.\nNel 1670 la popolazione raggiunse le 10\u00a0000 persone; questo dato si riferisce al 28 gennaio 1671, quando Henry Morgan, con 1400 uomini, attacc\u00f2 la citt\u00e0 tentando di saccheggiarla; il saccheggio non vi fu in quanto il Capitano General de Firm Terra, Don Juan P\u00e9rez de Guzm\u00e1n, ordin\u00f2 di far esplodere i depositi di polvere da sparo, provocando un gigantesco incendio che distrusse totalmente la citt\u00e0. Non riuscendo a recuperare oggetti di valore dalla citt\u00e0, i pirati rincorsero i cittadini che stavano scappando con i loro averi. Riuscirono a recuperare sufficienti ricchezza da caricare 195 muli. Tornarono alle rovine della citt\u00e0 con alcuni prigionieri e schiavi. Le rovine sono tuttora una grande attrazione turistica."}
{"id": "1714838", "revid": "1776051", "url": "https://it.wikipedia.org/wiki?curid=1714838", "title": "Davide Consiglio", "text": "Fu senatore del Regno d'Italia nella XIV legislatura."}
{"id": "1714846", "revid": "773636", "url": "https://it.wikipedia.org/wiki?curid=1714846", "title": "Oratorio della Madonna di Montenero", "text": "L'oratorio della Madonna di Montenero \u00e8 un edificio religioso situato al Lago Boracifero, presso la fattoria del Lago, nel comune di Monterotondo Marittimo in provincia di Grosseto.\nDescrizione.\nFu edificato in onore di questa venerata immagine della \"Mater Etruriae\" da Francesco di Larderel nel 1853.\nLa chiesetta presenta un'aula unica, con copertura a botte decorata a lacunari foggiati in stucco. Le pareti hanno un repertorio ornamentale di tipo architettonico a finto marmo, con cartigli, oggetti liturgici e iscrizioni dipinte. Nella volta, un pittore ottocentesco ha raffigurato la \"Gloria di San Francesco\"."}
{"id": "1714850", "revid": "767487", "url": "https://it.wikipedia.org/wiki?curid=1714850", "title": "Mille lire al mese (film)", "text": "Mille lire al mese \u00e8 un film di Max Neufeld del 1939.\nNei titoli di testa il regista appare con il nome italianizzato di Massimiliano Neufeld.\nTrama.\nUn ingegnere elettronico viene chiamato dalla direzione della televisione ungherese per collaudare i nuovi impianti televisivi. Giunge nella capitale, Budapest, insieme alla fidanzata, alla stazione ha modo di scontrarsi e schiaffeggiare proprio il direttore della televisione magiara, ignorando chi fosse.\nLa fidanzata per rimediare alle conseguenze che potrebbero derivare dallo scontro, si reca nella farmacia di un suo amico, gli chiede di sostituirsi all'ingegnere e di presentarsi al direttore della Tv, facendosi passare per il tecnico televisivo, nel primo giorno di lavoro.\nIl direttore per\u00f2 segue il lavoro del nuovo assunto e, nel frattempo, gli corteggia pure la fidanzata. Alla fine, quando l'equivoco sar\u00e0 chiarito, si ritirer\u00e0 in buon ordine.\nProduzione.\nIl film \u00e8 stato realizzato negli stabilimenti SAFA di Roma.\nCommedia di ambiente ungherese, come erano molti film di quell'epoca, prende spunto dagli esperimenti di trasmissioni televisive, che in quel periodo si svolgevano anche in Italia. Le trasmissioni sperimentali erano irradiate dalle stazioni di Roma, Milano, Torino: molti negozi avevano gi\u00e0 in vetrina i nuovi apparecchi, ma la guerra interruppe tutto. Bisogner\u00e0 aspettare il dopoguerra per i nuovi esperimenti, che portarono all'inizio delle trasmissioni nel 1954.\nDiventer\u00e0 molto popolare (pi\u00f9 dello stesso film) l'omonima canzone \"Mille lire al mese\" di Carlo Innocenzi e Alessandro Sopranzi.\nLa critica.\nLuigi Chiarelli, su \"Film\" del 7 gennaio 1939: \"La trama sembra complicata a raccontarla, ma tutto \u00e8 esposto con tanta chiarezza e gli episodi si seguono con logica cos\u00ec spontanea e conseguente, che per lo spettatore ogni cosa appare logica e naturale\".\nMario Pannunzio, nelle pagine di \"Omnibus\" del 21 gennaio 1939 \u00ab\u00c8 bastato che qualche critico appassionato raccomandasse con melliflua simpatia di vedere Mille lire al mese, perch\u00e9 un pubblico innumerevole accorresse a riempire la sala del Corso Cinema, obbligando i ritardatari, la seconda sera a seguire in piedi la proiezione. Ma davvero il pubblico si diverte in quel modo? Quei personaggi sollevati da onde schiumose e sbattuti qua e l\u00e0 come relitti di un misero naufragio, potevano destare qualche sorriso...\u00bb\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester, spettacolare il 140x200, dove appare, per la prima volta uno schermo televisivo, dal quale sembra uscire il volto di Alida Valli."}
{"id": "1714853", "revid": "125381988", "url": "https://it.wikipedia.org/wiki?curid=1714853", "title": "Snow on the Sahara", "text": "Snow on the Sahara \u00e8 il primo singolo estratto da \"Au Nom de la Lune\", album di debutto della cantante indonesiana Anggun nel 1997. Il brano \u00e8 stato anche usato nella pubblicit\u00e0 degli orologi Swatch nel 1999. Ne esiste anche una versione in lingua francese dal titolo \"La Neige au Sahara\".\n\u00c8 stata cantata una cover del brano da Sarah Brightman nel suo album \"Live In Las Vegas\" nel 2004.\nIl video.\nEsistono due versioni del video di \"Snow on the Sahara\". La prima versione \u00e8 stata girata a Bali e vede i due protagonisti, la cantante Anggun e il suo compagno, diventare il sacrificio di alcuni antichi rituali. La seconda versione invece vede Anggun cantare il brano in una stanza in cui sono stipati diversi oggetti d'antiquariato. Questa seconda versione \u00e8 stata trasmessa solo negli Stati Uniti."}
{"id": "1714854", "revid": "92723", "url": "https://it.wikipedia.org/wiki?curid=1714854", "title": "Santuario della Madonna del Frassine", "text": "La chiesa di Santa Maria Assunta, nota anche come santuario della Madonna del Frassine, \u00e8 un edificio sacro situato a Frassine, nel comune di Monterotondo Marittimo.\nStoria e descrizione.\nLa tradizione vuole che il santuario, di aspetto moderno (gli ultimi interventi risalgono al 1934), sia stato innalzato per ospitarvi la statua della \"Madonna col Bambino\", che si riteneva portata dall'Africa da San Cerbone e San Regolo. Ingrandimenti si ebbero nel XVII e XVIII secolo.\nAll'interno sono conservati quattro dipinti su tela di scuola senese del Seicento. L'altare maggiore, di caratteristiche settecentesche, \u00e8 addossato a una parete, attraverso due aperture della quale si entra in una stanza dove \u00e8 conservata, sullo sfondo di una parete ornatissima, la statua lignea della \"Vergine col Bambino\", ritenuta di scuola pisana del Trecento.\nIntorno sono disposte numerosi \"ex voto\" che ricordano le imprese taumaturgiche della sacra immagine."}
{"id": "1714859", "revid": "1543377", "url": "https://it.wikipedia.org/wiki?curid=1714859", "title": "Borsa di Casablanca", "text": "La Borsa di Casablanca (; in francese: Bourse de Casablanca; in inglese: Casablanca Stock Exchange, in sigla CSE) \u00e8 la Borsa della citt\u00e0 di Casablanca in Marocco, che \u00e8 tra le principali piazze finanziarie del continente africano (insieme a Johannesburg, Cairo e Lagos), oltre che essere anche la terza pi\u00f9 antica, stata fondata nel 1929 (dopo la piazza finanziaria egiziana nel 1883 e la piazza finanziaria sudafricana nel 1887).\nLa CSE realizza anche una delle migliori performance tra i paesi arabi e risulta ad avere resistito positivamente (con un crollo pi\u00f9 contenuto rispetto alle principali borse mondiali) anche alla crisi finanziaria globale del 2007-2008, rimanendone solida. La CSE ha attualmente 17 membri e 75 titoli quotati con il picco della capitalizzazione totale del mercato arrivato oltre ai 75 miliardi di $ nel 2007.\nFino al 2002 il principale indice finanziario della CSE era l'IGB (Indice della Borsa dei Valori di Casablanca). Dal 2002 l'IGB \u00e8 stato sostituito dagli attuali due principali indici finanziari della CSE: la MASI (Moroccan All Shares Index) e la MADEX (Moroccan Most Active Shares Index).\nLa MASI \u00e8 un indice azionario che replica la performance di tutte le societ\u00e0 quotate nella CSE e traccia le prestazioni di tutte le compagnie presenti.\nLa MADEX \u00e8 un indice azionario che comprende le imprese finanziarie pi\u00f9 attive sul mercato marocchino, elencate continuamente nella CSE, con variazioni strettamente legate a tutto il mercato, che ne serve da riferimento per la quotazione di tutti i fondi investiti in azioni.\nDi recente \u00e8 rilevante anche l'indice CFG 25, che \u00e8 composto dai 25 titoli pi\u00f9 quotati sulla borsa di Casablanca e da questo indice viene quotato circa l'80% della capitalizzazione del mercato totale di tutte le societ\u00e0 quotate alla CSE.\nLa CSE ha installato inoltre un sistema commerciale elettronico che \u00e8 organizzato in 2 mercati: un mercato centrale ed un mercato commerciale."}
{"id": "1714860", "revid": "773636", "url": "https://it.wikipedia.org/wiki?curid=1714860", "title": "Chiesa di San Lorenzo (Monterotondo Marittimo)", "text": "La chiesa di San Lorenzo \u00e8 un edificio sacro situato a Monterotondo Marittimo, nella provincia di Grosseto, in Toscana.\nDescrizione.\nAlcuni paramenti regolari di alberese rivelano la sua origine medievale, ma l'aspetto odierno fa presumere una ristrutturazione cinque-seicentesca. \nLa facciata a capanna \u00e8 intonacata, ed \u00e8 animata dal portale in pietra. L'interno \u00e8 a navata unica, con corto transetto e la cappella della Misericordia sulla sinistra. La volta \u00e8 a sesto ribassato, con lunette che si raccordano con lesene di ordine ionico.\nUna tavola con la \"Madonna col Bambino in trono e angeli\" \u00e8 opera di un maestro primocinquecentesco noto col nome convenzionale di Maestro di Monterotondo Marittimo o di Pomarance. Una tela della prima met\u00e0 del XIX secolo di autore ancora non identificato raffigura le \"Esequie di una fanciulla alla presenza dei confratelli della Misericordia\"."}
{"id": "1714866", "revid": "1965277", "url": "https://it.wikipedia.org/wiki?curid=1714866", "title": "Friedrich Ernst Ludwig von Fischer", "text": "Biografia.\nFu il direttore dell'orto botanico di San Pietroburgo da 1823 al 1850.\nVon Fischer pubblic\u00f2 numerosi scritti scientifici, molti dei quali in collaborazione con altri autori, come Carl Anton von Meyer."}
{"id": "1714867", "revid": "287204", "url": "https://it.wikipedia.org/wiki?curid=1714867", "title": "Benoit Baby", "text": ""}
{"id": "1714874", "revid": "1990984", "url": "https://it.wikipedia.org/wiki?curid=1714874", "title": "Storia della Repubblica Italiana", "text": "La storia della Repubblica Italiana riguarda gli eventi attinenti alla storia d'Italia che si sono succeduti a partire dal 1946; la storia repubblicana viene generalmente divisa nelle fasi della prima e della seconda Repubblica.\nPrima Repubblica.\nL'istituzione della Repubblica.\n \nLa Repubblica Italiana nacque il 2 giugno 1946, in seguito ai risultati del referendum istituzionale indetto quel giorno per determinare la forma di stato dopo la fine della seconda guerra mondiale. I risultati furono proclamati dalla Corte di Cassazione il 10 giugno successivo: la repubblica ottenne il 54% dei consensi e i ricorsi concernenti presunti brogli circa la legalit\u00e0 dello svolgimento della consultazione furono respinti il giorno 18 giugno.\nLa notte fra il 12 ed 13 giugno 1946, nel corso della riunione del Consiglio dei ministri, il presidente Alcide De Gasperi, preso atto del risultato referendario, assunse le funzioni di Capo provvisorio del nuovo Stato repubblicano. Messo di fronte al fatto compiuto, l'ex re Umberto II, rimasto in carica soltanto un mese e per questo soprannominato il \"re di maggio\", lasci\u00f2 polemicamente e volontariamente il paese il 13 giugno 1946.\nOltre che per il referendum, si votava per l'elezione di un'Assemblea Costituente che avesse il compito di dare all'Italia una nuova Costituzione: primo partito risult\u00f2 la Democrazia Cristiana, seguita dal Partito Socialista Italiano e dal Partito Comunista Italiano. Il Partito d'Azione, invece, a seguito del risultato deludente, si sarebbe sciolto nel 1947. Fu la prima consultazione politica alla quale partecipavano anche le donne italiane.\nAlla sua prima seduta, il 28 giugno 1946, l'Assemblea Costituente, sotto la presidenza di Giuseppe Saragat, elesse quindi Capo Provvisorio dello Stato Enrico De Nicola, con 396 voti su 501, al primo scrutinio. De Nicola poi sar\u00e0 il primo ad assumere le piene funzioni di Presidente della Repubblica Italiana il 1\u00ba gennaio 1948.\nIn quegli anni l'Italia oper\u00f2 le scelte decisive che avrebbero determinato il proprio destino: guidata da De Gasperi, che presiedeva un governo di unit\u00e0 nazionale composto dai tre partiti antifascisti del Comitato di Liberazione Nazionale, l'Italia accett\u00f2 di entrare a far parte della sfera di influenza atlantica, filoamericana e anticomunista, contrapposta al blocco sovietico. Questa collocazione accese una competizione politica tra i due maggiori partiti, la DC e il PCI. Quest'ultimo rimarr\u00e0 da allora confinato all'opposizione per via dei legami ideologici e finanziari con l'Unione Sovietica, legami che avrebbero provocato, nel caso di una sua entrata al governo, una rottura dell'alleanza internazionale con gli Stati Uniti e degli accordi di Yalta. Un tale assetto politico priver\u00e0 inoltre l'Italia di una logica dell'alternanza fino alla caduta del muro di Berlino, generando un'anomalia rispetto alle altre democrazie occidentali, dove i partiti comunisti godevano di una forza e un consenso assai minori che in Italia. Questa situazione degenerer\u00e0 in pratiche consociative pi\u00f9 o meno occulte, che porteranno di fatto a un progressivo coinvolgimento dell'opposizione nelle decisioni della maggioranza.\nFu in particolare durante la missione di De Gasperi del gennaio 1947 negli Stati Uniti, con i quali si accord\u00f2 per ricevere gli aiuti economici previsti dal Piano Marshall (un prestito \"Eximbank\" di 100 milioni di dollari), che si apr\u00ec un dialogo costruttivo tra USA e Italia, in grado di dare a De Gasperi la motivazione e il sostegno necessari ad attuare l'ambizioso disegno di un nuovo governo senza le sinistre. Il Piano Marshall, con cui si chiedeva ai paesi beneficiari di estromettere in cambio le forze filosovietiche, fu il primo atto della guerra fredda. Il PSI e soprattutto il PCI interpretarono la propria esclusione dall'esecutivo, avvenuta nel maggio 1947, alla stregua di un \"colpo di stato\"; essi tuttavia decisero di non abbandonare i lavori dell'assemblea costituente a cui stavano partecipando insieme alla DC. Questa decisione consentir\u00e0 in particolare al PCI di acquisire una legittimit\u00e0 costituzionale che non poteva avere sul piano ideologico, e che lo porter\u00e0, negli anni a venire, a richiamarsi spesso alla Costituzione come motivo di auto-legittimazione democratica, e a difenderla da qualunque tentativo di modificarla senza un suo previo consenso.\nUn'altra anomalia tipicamente italiana fu l'atteggiamento del Partito Socialista (allora denominato PSIUP), che a differenza di quanto avveniva negli altri paesi occidentali decise di avvicinarsi alle posizioni dei comunisti, per timore di vedersi sottrarre da costoro l'egemonia sulle masse operaie, accettando cos\u00ec anche la dipendenza da Mosca. Alcuni esponenti del partito, guidati da Saragat, disapprovando la scelta di legarsi all'Unione Sovietica, operarono nel gennaio 1947 una scissione, dando vita al \"Partito Socialista dei Lavoratori Italiani\", che in seguito diverr\u00e0 Partito Socialdemocratico Italiano.\nNel frattempo vennero firmati nel 1947 i Trattati di Parigi con i quali formalmente e definitivamente fu siglata la pace con le potenze alleate e vennero sancite le conseguenze della sconfitta nella Seconda guerra mondiale, con mutilazioni nazionali territoriali: l'Istria e la Dalmazia cedute alla nascente Repubblica Federale Socialista di Jugoslavia, il Dodecaneso alla Grecia, Briga e Tenda alla Francia, l'Isola di Saseno all'Albania, il pagamento dei danni di guerra all'URSS e la perdita di tutti i possedimenti coloniali italiani. Il passaggio dei territori dell'Adriatico orientale dall'Italia alla Jugoslavia determin\u00f2 il pi\u00f9 grande flusso migratorio nella storia italiana: l'esodo Giuliano-Dalmata.\nNonostante si cercasse di tornare alla normalit\u00e0, nel paese si stavano diffondendo alcuni movimenti separatisti, in particolare in Sicilia e in Alto Adige. Per farvi fronte Alcide De Gasperi cre\u00f2, il 15 maggio 1946, la Regione a statuto speciale della Sicilia. Per il Sud Tirolo trov\u00f2 nel settembre 1946 una soluzione con il collega ministro degli esteri austriaco Karl Gruber: fu costituita la Regione a statuto speciale del Trentino-Alto Adige, dotata di ampie autonomie e dove accanto all'italiano, a livello regionale, fu ufficializzato pure il tedesco. In seguito, nel 1948, si avr\u00e0 la creazione della Regione a statuto speciale anche della Valle d'Aosta.\nTorn\u00f2 tuttavia alla ribalta in quel periodo la mafia, riemersa nel 1943 in occasione dello sbarco Alleato in Sicilia. Il 1\u00ba maggio 1947 rimase tristemente celebre l'eccidio di Portella della Ginestra, quando il bandito Salvatore Giuliano, presumibilmente assoldato da alcuni latifondisti, spar\u00f2 sulla folla che festeggiava la Festa dei lavoratori chiedendo la distribuzione delle terre: fu la prima strage in Italia di cui non si scopriranno i mandanti. Giuliano venne poi ucciso dal suo braccio destro Gaspare Pisciotta, che a sua volta fu ritrovato morto in carcere in circostanze misteriose.\nNegli ultimi giorni del 1947 venne infine ultimata la stesura della Carta Costituzionale, entrata ufficialmente in vigore il 1\u00ba gennaio 1948. Fu questo un periodo particolarmente felice per la letteratura italiana ed ancor di pi\u00f9 per il cinema, con l'affermazione del neorealismo.\nGli anni del centrismo e la ricostruzione.\nDopo che il 31 maggio 1947 era caduto il terzo governo De Gasperi per la fuoriuscita di socialisti e comunisti, si form\u00f2 il IV governo De Gasperi appoggiato soltanto dalla Democrazia Cristiana, dal Partito Liberale Italiano, dal Partito Repubblicano Italiano, e dal neonato partito socialdemocratico di Saragat. L'esecutivo si avvalse anche di un gruppo di tecnici guidati dal liberale Luigi Einaudi, il quale attraverso una politica deflazionistica, attenta alla spesa pubblica e ai salari, riusc\u00ec a far diminuire fortemente l'inflazione. Fu l'inizio di una lunga fase di governo detta del \"centrismo\", perch\u00e9 dominata da partiti collocati esclusivamente nell'area di centro dello schieramento politico. L'Italia divent\u00f2 un grande cantiere, anche grazie agli aiuti del Piano Marshall che contribu\u00ec a risanare il bilancio dello Stato. In contemporanea si verificarono evoluzioni nella politica e nel costume.\nIl Partito Socialista invece, dopo la scissione di Saragat, si accost\u00f2 sempre pi\u00f9 al Partito Comunista fino a formare con esso una federazione che avrebbe dovuto condurre l'Italia verso la rivoluzione socialista; la somma di PSI e PCI sembrava infatti maggiore dei voti della DC. L'effigie di Garibaldi fu il simbolo con cui il nuovo partito, denominato Fronte Democratico Popolare, si present\u00f2 alle prime elezioni parlamentari dell'Italia repubblicana nel 1948.\nIl timore di una vittoria della sinistra crebbe tra i dirigenti della Democrazia Cristiana, anche in considerazione dell'avanzata del partito dell'Uomo Qualunque che avrebbe potuto sottrarle una parte consistente di elettorato. Si trattava di un movimento sorto attorno all'omonimo giornale fondato a Roma nel 1944 dal commediografo e giornalista Guglielmo Giannini, che ripudiava le ideologie e che per il proprio atteggiamento di generica sfiducia nella classe politica diede vita a quella tendenza definita appunto \"qualunquismo\".\nContinuarono inoltre in quegli anni gli episodi di rappresaglia contro ex-fascisti ma anche contro gente comune, da parte di apparati del PCI, come l'eccidio di Porz\u00fbs in Friuli ai danni di formazioni resistenziali \"bianche\". In vista delle elezioni del 1948 crebbero le tensioni tra le sinistre, unite nel Fronte Democratico Popolare e la DC di De Gasperi. La tensione raggiunse livelli assai acuti, per esempio a Milano dove, in seguito alla rimozione del prefetto Ettore Troilo, un corteo di militanti comunisti ed ex-partigiani guidato dal giovane esponente del PCI Giancarlo Pajetta occup\u00f2 la Prefettura. L'intervento del leader nazionale del PCI Togliatti contribu\u00ec a rasserenare la situazione.\nLa campagna elettorale del 1948, tra le pi\u00f9 aspre e combattute dell'Italia repubblicana, si risolse infine con la vittoria della Democrazia Cristiana (che ottenne il 48,51% alla Camera dei Deputati e il 48,14% al Senato della Repubblica) e la bruciante, inaspettata, sconfitta del Fronte Popolare: questo non era andato al di l\u00e0 della somma dei voti del PSI e del PCI ottenuti nel 1946. Tra le cause della sconfitta, oltre ai vari episodi di intimidazione che lasciavano trapelare l'esistenza di un volto armato e minaccioso accanto a quello pi\u00f9 rassicurante di Togliatti, vi era la proposta di un modello di vita, di tipo sovietico, piuttosto ignoto allora agli italiani, contrapposto a quello ben pi\u00f9 accattivante e filo-americano offerto dalla DC. Il partito dell'Uomo Qualunque invece per il suo scarso successo non fu tale da scalfire i voti per la DC, e si sciolse entro pochi mesi. Alcide De Gasperi pot\u00e9 formare cos\u00ec il suo quinto governo, appoggiato, oltre che dal suo partito, anche dai socialdemocratici di Saragat, dal Partito Repubblicano Italiano e dal Partito Liberale Italiano, il cui principale esponente, Luigi Einaudi, divenne il secondo presidente della Repubblica.\nIl 14 luglio 1948 l'attentato a Togliatti provoc\u00f2 sollevazioni in tutte le citt\u00e0 italiane che reclamavano la destituzione del governo De Gasperi. La situazione cominci\u00f2 a precipitare, si contarono diversi morti e quasi un migliaio di feriti, ma Togliatti non mor\u00ec, venendo salvato dai medici; fu provvidenziale un suo stesso annuncio alla radio in cui invitava i \"compagni\" a deporre le armi. Nello stesso giorno giunse la notizia di una grande impresa compiuta dal ciclista Gino Bartali, le cui gesta dividevano gli italiani tra suoi fan e sostenitori di Fausto Coppi.\nSu richiesta degli Stati Uniti nel 1949 l'Italia ader\u00ec alla NATO, un'alleanza fra i paesi occidentali contrapposta al patto di Varsavia guidato dall'Unione Sovietica e che in quel periodo stava esercitando la propria influenza come nella guerra civile greca. Il Patto prevedeva, nel caso di un attacco nemico nei confronti di uno Stato alleato, che tutti i paesi intervenissero militarmente in sua difesa. La decisione di aderire alla NATO scaten\u00f2 nuovamente le proteste e le agitazioni delle sinistre nelle piazze italiane; Nenni, leader del PSI, insieme a Togliatti accusarono De Gasperi di mettere in pericolo la democrazia e l'indipendenza politica dell'Italia.\nAccanto alle agitazioni politiche l'Italia si stava comunque ricostruendo. La forte prevalenza democristiana nei governi che si succedettero, tutti a guida De Gasperi, permise di varare importanti riforme come quella del \"piano Casa\", detta anche \"piano Fanfani\", con cui lo Stato agevol\u00f2 la costruzione di 75\u00a0000 abitazioni per i lavoratori, stanziando circa 15 miliardi di lire all'anno in cambio di una trattenuta sul loro stipendio. Venne poi varata nel 1950, con una misura del ministro dell'Agricoltura Antonio Segni, la riforma agraria, ritenuta tra le pi\u00f9 importanti del secondo dopoguerra, che attuava, tramite l'esproprio coatto ai grandi latifondisti, la distribuzione delle terre incolte ai braccianti agricoli rendendoli cos\u00ec piccoli imprenditori; se da un lato la riforma andava incontro alle rivendicazioni dei contadini del Sud, sfociate in episodi come la strage di Melissa, per altri versi ridusse in maniera notevole la dimensione delle aziende agricole, togliendo di fatto la possibilit\u00e0 di trasformarle in veicoli imprenditoriali avanzati. Sul versante estero, nel 1951 l'Italia ader\u00ec al Trattato di Parigi che istituiva la CECA (Comunit\u00e0 europea del carbone e dell'acciaio), il primo embrione di un'organizzazione europea. Nel 1955 venne ammessa invece alle Nazioni Unite. Il 1958 vedr\u00e0 infine la nascita della Comunit\u00e0 Economica Europea, il primo passo verso la realizzazione dell'Unione europea.\nTra gli altri atti di rilievo della stagione centrista ci fu l'attuazione di un riassetto fiscale operato dal ministro delle Finanze Ezio Vanoni, e l'istituzione della Cassa del Mezzogiorno per finanziare iniziative industriali tese allo sviluppo economico del meridione d'Italia e colmarne il divario con le regioni settentrionali. Furono cos\u00ec poste le premesse per quello che alla fine degli anni cinquanta diventer\u00e0 un vero e proprio \"boom economico\". La produzione industriale acceler\u00f2 e comparvero i primi segnali del consumismo; inizi\u00f2 la produzione su larga scala dei primi motorini come Vespa e Lambretta. Nel 1954 cominceranno le prime trasmissioni televisive della RAI, che portarono a un incremento vertiginoso della vendita di televisori. I primi programmi televisivi pi\u00f9 seguiti furono il festival di Sanremo e il gioco a quiz \"Lascia o raddoppia?\", che \u00abnasceva in un Paese che nasceva: c'era lo stesso carico di sogni, di speranze, di buone intenzioni\u00bb. In campo cinematografico, ai film del neorealismo si succedono quelli surreali di Federico Fellini, mentre grande successo riscossero i primi \"colossal\" girati a Cinecitt\u00e0 a cui contribu\u00ec l'emergente regista Sergio Leone. In campo artistico si affermarono talenti come Alberto Burri.\nSe da un lato stava nascendo una nuova borghesia benestante, nel paese permanevano ancora delle sacche di povert\u00e0, dovute al fatto che i salari dei lavoratori crescevano pi\u00f9 lentamente rispetto ai ritmi della produzione industriale. Le proteste sociali e sindacali, come quelle alle Fonderie Riunite di Modena nel 1950, vennero fermamente represse dal ministro dell'Interno Mario Scelba. Nel novembre 1951 ci fu poi una terribile alluvione nel Polesine che caus\u00f2 84 morti e rivel\u00f2 la penuria di mezzi adeguati di contrasto delle catastrofi naturali. La crescita economica peraltro non fu senza sacrifici: il disastro di Marcinelle in una miniera del Belgio nel 1956 mise in luce che l'Italia aveva ceduto ai belgi 50\u00a0000 minatori in cambio del carbone di cui aveva bisogno.\nLa DC intanto stava guardando con crescente preoccupazione all'avanzata sulla propria destra del Movimento Sociale Italiano, nato dalle ceneri della Repubblica Sociale Italiana, e del Partito Nazionale Monarchico dell'armatore Achille Lauro. Alle amministrative del 1951, dove si votava anche per eleggere il sindaco di Roma, l'invito agli elettori fu di non disperdere i voti. Alcuni componenti del clero cattolico, tuttavia, compreso papa Pio XII, intimoriti dal clima da guerra fredda e dalla minaccia sovietica, auspicarono un'alleanza con le destre ritenendo fosse opportuno unire adesso le forze in funzione anticomunista, cos\u00ec come durante la lotta per la Liberazione vi era stata un'unione di tutte le forze antifasciste: fu pertanto incaricato lo storico leader don Luigi Sturzo di trovare una mediazione tra DC, MSI e monarchici. Ampi settori della DC, tuttavia, tra cui lo stesso De Gasperi, opposero resistenza al progetto, rivendicando un'autonomia politica dalle volont\u00e0 curiali, e sancendo il fallimento dell'operazione Sturzo nella maggior parte dei casi, in particolare a Roma dove venne comunque eletto un sindaco democristiano (mentre in altre realt\u00e0 locali l'alleanza con le destre giunse in porto).\nL'atteggiamento della DC nei confronti delle destre fu molto duro e aperto anche negli anni successivi. Per contrastare la loro avanzata fu varata nel 1953 la legge Scelba che vietava la ricostituzione del disciolto Partito Fascista. Anche se rivolta esplicitamente al Movimento Sociale, la legge di fatto rimase inapplicata, n\u00e9 i comunisti si batterono per una sua effettiva messa in pratica vedendo tacitamente nel MSI un partito capace di erodere consensi al suo principale avversario, la DC.\nUn altro provvedimento fu una nuova legge elettorale, ribattezzata dagli oppositori \"legge truffa\", che prevedeva un premio di maggioranza al partito (la DC nelle intenzioni) che avesse superato la soglia del 50% dei voti. Questa legge non avrebbe danneggiato tanto le sinistre che mantenevano ampi consensi elettorali nel paese, ma proprio le destre che avrebbero visto esclusi o ridotti i propri rappresentanti al Parlamento. Nella campagna elettorale del 1953, che vide un ampio ricorso alla satira e la contrapposizione tra DC e PCI si rifletter\u00e0 nei film su Don Camillo e Peppone. Alle elezioni, per un soffio la DC non ottenne la maggioranza assoluta dei voti, e il meccanismo della \"legge truffa\" non scatt\u00f2; ci furono peraltro accuse di brogli e irregolarit\u00e0 rivolte agli scrutatori di fede comunista. Si tratt\u00f2 comunque di una sconfitta per la DC che determin\u00f2 la fine dell'esperienza politica di De Gasperi.\nGli scompigli in casa democristiana portarono a un succedersi di diversi governi (Pella, Fanfani, Scelba), mentre emergeva l'esigenza di un superamento del centrismo, ora che la DC faticava a governare da sola con i suoi minori alleati di centro. Tra i successori pi\u00f9 in voga di De Gasperi vi era il democristiano Attilio Piccioni, la cui carriera fu per\u00f2 stroncata da uno scandalo, rivelatosi poi una montatura, in cui rimase coinvolto il figlio Piero, riguardante il caso Montesi.\nA nuovi scenari che consentissero ad esempio un'apertura ai socialisti guarder\u00e0 sempre pi\u00f9 con favore il nuovo presidente della Repubblica Giovanni Gronchi, esponente della sinistra democristiana, e amico dell'imprenditore Enrico Mattei, presidente dell'Agip, una delle personalit\u00e0 pi\u00f9 rilevanti e potenti del panorama post-bellico italiano, di cui appoggiava le iniziative spregiudicate. Fra i primi a intuire l'importanza del petrolio per lo sviluppo dell'Italia, Mattei osteggi\u00f2 il predominio delle cosiddette sette sorelle in campo petrolifero, e port\u00f2 avanti una visione neoatlantista che coinvolgesse il Mediterraneo nelle politiche di cooperazione tra Europa e Stati Uniti. Avvi\u00f2 la costruzione di una rete di gasdotti per lo sfruttamento del metano, apr\u00ec all'energia nucleare, e negozi\u00f2 rilevanti concessioni petrolifere in Medio Oriente e con l'Unione Sovietica.\nNotevoli sconvolgimenti si stavano producendo anche in casa comunista, dove si era accesa una rivalit\u00e0 fra Pietro Secchia e Togliatti, dopo che quest'ultimo aveva rifiutato l'invito di Stalin a trasferirsi in URSS per occuparsi della propaganda sovietica. Nel 1953 avvenne poi la morte di Stalin: circondato allora da un'aura di mito, la sua figura venne pesantemente ridimensionata pochi anni dopo quando ne fu svelato il volto spietato dal suo successore Krusciov, che ne denunci\u00f2 i crimini e le nefandezze, come le purghe e le deportazioni nei gulag. La notizia della denuncia fu un trauma per il mondo comunista, non solo del PCI ma anche del PCUS, che cercarono di negare i crimini, ma ebbe conseguenze in Ungheria che nel 1956 si ribell\u00f2 all'Unione Sovietica uscendo dal Patto di Varsavia. La rivolta ungherese venne per\u00f2 repressa dall'armata rossa suscitando sdegno nei paesi occidentali. Nel PCI emerse per la prima volta il dissenso, da parte di intellettuali come Delio Cantimori, Carlo Muscetta, Natalino Sapegno, firmatari del \"Manifesto dei 101\": costoro furono espulsi dal partito, che decise invece di difendere la repressione sovietica e di continuare a schierarsi con l'URSS.\nNel 1954 intanto fu firmato il Memorandum di Londra con il quale il Territorio Libero di Trieste veniva suddiviso in due zone, una assegnata all'Italia con il ritorno di Trieste alla madrepatria, ed una alla Jugoslavia (la parte settentrionale dell'Istria).\nCon l'uscita di scena di De Gasperi, il vuoto lasciato nella dirigenza della DC fu progressivamente riempito da due nuove personalit\u00e0, Amintore Fanfani e Aldo Moro. Gi\u00e0 nel 1956 Fanfani, uomo dal piglio risoluto, ritenne maturi i tempi per un'alleanza col PSI, ora che questo partito sotto la spinta degli autonomisti si era deciso a rompere i legami col PCI, contestandone la vicinanza all'Unione Sovietica. Pur avviandosi cos\u00ec verso una nuova fase, nel PSI restavano tuttavia forti le resistenze nei confronti di una possibile alleanza con la DC.\nLe elezioni del 1958 segnarono un importante successo dei partiti componenti il centro-sinistra vagheggiato da Fanfani. Quest'ultimo, divenuto intanto segretario della DC, si decise perci\u00f2 a compiere un ulteriore passo, formando un governo che comprendeva anche il PSDI di Saragat, come premessa per una futura alleanza coi socialisti di Nenni. Tra gli atti di rilievo del nuovo governo, orientato su tematiche care alla sinistra, come una politica estera filo-araba o l'appoggio all'ENI fondato da Enrico Mattei, ci fu l'abolizione delle case chiuse con la legge Merlin, seppure tra le contestazioni di alcuni parlamentari o del giornalista Indro Montanelli. Venne anche varato il nuovo codice della strada per far fronte al grave incremento degli incidenti automobilistici, dovuto alla motorizzazione di massa nell'epoca in cui stava esplodendo il cosiddetto \"boom economico\".\nIl miracolo economico.\n Tra il 1958 e il 1963, infatti, l'economia italiana, ma anche la societ\u00e0 e le famiglie, subirono una radicale trasformazione: da paese prevalentemente agricolo l'Italia divent\u00f2 una delle sette grandi potenze industriali del mondo.\nAllora l'Italia primeggiava soprattutto in due grandi settori ad alta tecnologia, quali la microelettronica e la chimica, grazie a gruppi industriali come la Olivetti e la Montecatini, ma anche nella farmaceutica, nel nucleare, nell'aeronautica, nelle telecomunicazioni, settori che in seguito sarebbero scomparsi o finiti in mani straniere.\nImportanti cambiamenti ci furono nell'alimentazione e nella vita delle donne, grazie alla diffusione degli elettrodomestici, in particolare del frigorifero e della lavatrice. Anche le automobili e le motociclette divennero beni accessibili per un gran numero di italiani. Si affermarono marchi come Fiat, Lancia, Alfa Romeo, Autobianchi, Gilera, Piaggio.\nContribu\u00ec alla rapida crescita dell'Italia l'elevata disponibilit\u00e0 di manodopera, dovuta ad un forte flusso di migrazione dalle campagne alle citt\u00e0, e dal Sud verso il Nord. Questo fenomeno provoc\u00f2 per certi versi un aumento del divario economico tra il Settentrione e il Meridione. Il tentativo di ridurre tale squilibrio con l'istituzione della Cassa per il Mezzogiorno, o la formazione di poli siderurgici Italsider, non dar\u00e0 risultati soddisfacenti. Ma contribu\u00ec alla crescita anche un fattore esterno, cio\u00e8 la creazione del Mercato comune europeo (MEC), preceduta dalla creazione nel 1951 della Comunit\u00e0 europea del carbone e dell'acciaio e la creazione della CEE nel 1957, a cui l'Italia ader\u00ec immediatamente. Con la creazione del MEC vi fu l'apertura delle frontiere europee ai commerci, col conseguente aumento delle esportazioni e degli scambi commerciali europei.\nSe il paese usc\u00ec dall'arretratezza in cui versava, non mancarono per\u00f2 gli aspetti negativi legati al \"miracolo economico\", come una crescita tumultuosa dei centri urbani. Questo notevole sviluppo si dovette tra l'altro anche all'intervento dello Stato nell'economia attraverso politiche di tipo keynesiano, rese possibili soprattutto dall'aumento della spesa pubblica e dalla creazione di societ\u00e0 a partecipazione statale. Fondamentale in tal senso fu la realizzazione di alcune infrastrutture necessarie per lo sviluppo del mercato: un importante ruolo fu ricoperto dall'IRI, ente pubblico di origine fascista fondato nel 1933, che intervenne sostanzialmente nella costruzione della rete autostradale (con la costituzione della Societ\u00e0 Autostrade) e nel potenziamento del settore dei trasporti, non solo automobilistico, ma anche metropolitano, navale e aereo (fondazione dell'Alitalia).\nIl varo del centro-sinistra.\nNel marzo 1959, intanto, all'interno della DC era emersa la corrente dei Dorotei, che contestava il decisionismo di Fanfani, e il fatto che egli concentrasse nelle sue mani tre poteri: quello di presidente della DC, di presidente del Consiglio, e di ministro degli Esteri. I Dorotei giunsero ad appoggiare in Sicilia la giunta del democristiano Silvio Milazzo, sostenuta da una convergenza di missini e comunisti, contro il candidato di Fanfani Barbaro Lo Giudice. Trovandosi isolato, e senza pi\u00f9 appoggi nel partito al suo difficile tentativo di trovare un'intesa col PSI, Fanfani rassegn\u00f2 le dimissioni da tutte e tre le cariche.\nDopo che Aldo Moro fu eletto segretario della DC col sostegno dei Dorotei, nel 1960 il presidente della Repubblica Giovanni Gronchi affid\u00f2 a Fernando Tambroni, ex-ministro degli Interni distintosi per il suo carattere deciso e autorevole, il governo che avrebbe dovuto finalmente varare il nuovo corso di centro-sinistra. Di fronte a un ennesimo temporeggiamento di Nenni e della base socialista, tuttavia, Tambroni decise di cercare altrove i voti di cui aveva bisogno, rivolgendosi al Movimento Sociale Italiano, a cui concedeva in cambio il suo \"sdoganamento\". Il governo Tambroni in tal modo ricevette dall'opposizione diverse accuse di neofascismo, ma fu soltanto alcuni mesi dopo, in occasione di un congresso del MSI da tenere a Genova, citt\u00e0 ritenuta \"antifascista\" in quanto medaglia d'oro della Resistenza, che scoppiarono delle pesanti proteste di piazza, fomentate dal PCI, con scontri e morti anche in altre citt\u00e0 italiane.\nIn seguito ai gravi fatti di Genova Tambroni rassegn\u00f2 le dimissioni; al suo posto torn\u00f2 Fanfani che stavolta trov\u00f2 i socialisti pi\u00f9 disponibili ad un'alleanza con la DC, memori dell'esperienza appena trascorsa, a partire dalla quale il MSI subir\u00e0 un isolamento dal cosiddetto arco costituzionale che durer\u00e0 almeno fino alla met\u00e0 degli anni ottanta.\nVenne cos\u00ec varato un governo che si reggeva su un appoggio esterno del PSI, e definito da Moro delle \u00abconvergenze parallele\u00bb, perch\u00e9 basato sulla convergenza di disegni e linee politiche assai distanti tra loro, ma che nonostante tutto durer\u00e0 quasi tre anni. Tra i suoi atti di rilievo vi fu la nazionalizzazione dell'energia elettrica (che nel 1964 porter\u00e0 alla nascita dell'Enel) voluta dalle forze di sinistra ma osteggiata dal PLI e dalle societ\u00e0 private Edison e SADE, allora sostenute dal \"Corriere della Sera\", le quali paventavano il rischio di creare in tal modo inefficienze e aumenti di spesa per lo Stato e le famiglie. Vi fu poi l'estensione della scuola dell'obbligo fino ai 14 anni con la creazione della scuola media unificata, per impedire l'abbandono scolastico dei ragazzi avviati precocemente al lavoro.\nNell'agosto del 1960 si erano svolte intanto le Olimpiadi di Roma. Bench\u00e9 l'unit\u00e0 nazionale italiana si stesse ormai consolidando, grazie anche alla diffusione della lingua comune veicolata dalla televisione, persistevano episodi di separatismo, tra i quali la Notte dei fuochi del 1961 in Alto Adige; un'altra strage avverr\u00e0 il 25 giugno 1967 in Cima Vallona, ad opera del Comitato per la liberazione del Sudtirolo (\"Befreiungsausschuss S\u00fcdtirol-BAS\"), in cui rimasero uccisi quattro militari.\nNel 1961 avvennero le celebrazioni del centenario dell'unificazione italiana: il presidente degli Stati Uniti John Fitzgerald Kennedy disse: \nIn questo periodo anche la Chiesa cattolica andava incontro a un grande cambiamento con il Concilio Vaticano II, avviato nel 1962 da papa Giovanni XXIII con l'intenzione di \"aprire la Chiesa alla lettura dei segni dei tempi\". Si conobbero anche le prime risposte dello Stato alla mafia, dopo che nell'ambito della prima guerra di mafia il 30 giugno 1963 un'autobomba vicino alla casa di un boss a Ciaculli uccise sette carabinieri giunti sul posto in seguito ad una telefonata anonima. Il fatto, noto come strage di Ciaculli, fu alla base dei primi provvedimenti antimafia del dopoguerra. Nello stesso anno l'Italia, unendo la regione del Friuli con la parte dell'ex-territorio Libero di Trieste, costitu\u00ec la Regione a Statuto speciale del Friuli-Venezia Giulia.\nDal punto di vista letterario questo fu il periodo della neoavanguardia. Nel frattempo, le seguenti elezioni del 1963 videro un indebolimento della DC e del PSI, e un contemporaneo rafforzamento da un lato del PCI, che aveva duramente contestato la loro alleanza, e dall'altro del PLI, che aveva accusato il governo di causare l'aumento dei prezzi e di gonfiare la spesa pubblica. Fanfani \u00e8 costretto a ritirarsi dalla scena politica; il presidente della Repubblica Antonio Segni form\u00f2 per l'estate un governo \"balneare\" in attesa di nuovi sviluppi. Fu nell'autunno di quell'anno che si verific\u00f2 il terribile cedimento della diga del Vajont, nel fondovalle veneto, che provoc\u00f2 la morte di circa 2000 persone.\nNel dicembre del 1963 fu incaricato Aldo Moro di formare il primo vero governo di centro-sinistra \"organico\", cio\u00e8 con l'entrata effettiva dei socialisti al governo. Fu un varo a cui sia la DC che il PSI giunsero stremati da anni di trattative, congressi, ed esitazioni. Anche in quest'occasione non mancarono i malumori all'interno di entrambi i partiti, che esplosero pochi mesi dopo, nel maggio 1964, quando il governo Moro cadde per una questione riguardante il finanziamento pubblico alle scuole cattoliche. Ma gi\u00e0 il ministro del Bilancio, il democristiano Emilio Colombo, aveva criticato Moro per un'eccessiva arrendevolezza nei confronti di alcune riforme auspicate dai socialisti, come quella sulle Regioni e sull'urbanistica, e su cui Nenni si rifiutava di cedere, sebbene il PSI avesse messo in minoranza il suo esponente pi\u00f9 radicale, Riccardo Lombardi.\nDi fronte allo stallo venutosi a creare, il presidente della Repubblica Segni convoc\u00f2 il comandante dell'arma dei Carabinieri Giovanni De Lorenzo, il quale partecip\u00f2 in seguito ad una riunione con Moro e alcuni dirigenti della DC. Qualche anno pi\u00f9 tardi si parler\u00e0 del tentativo, o piuttosto della minaccia, di attuare un piano eversivo, noto come il \"Piano Solo\", per far rientrare nei ranghi la sinistra, e convincerla ad ammorbidire le proprie posizioni. Nenni, probabilmente messo al corrente di questa possibilit\u00e0, decise di far rientrare il PSI al governo; Lombardi lasci\u00f2 la direzione del PSI, e il suo uomo di fiducia Giolitti non venne pi\u00f9 confermato come ministro nel nuovo governo, il cui corso sar\u00e0 negli anni a venire molto pi\u00f9 moderato del precedente, e dalla cui agenda politica verranno tolte le riforme volute dai socialisti. Ci fu anche una scissione nel PSI da parte della componente pi\u00f9 estremista del partito, che diede vita al PSIUP.\nNel 1966 invece il PSI, la cui direzione era passata da Nenni a Francesco De Martino, dopo aver contribuito ad eleggere Saragat presidente della Repubblica, si fonder\u00e0 con il PSDI, rimarginando la scissione dello stesso Saragat avvenuta nel 1947, andando cos\u00ec a formare il Partito Socialista Unificato. La fusione si riveler\u00e0 per\u00f2 fallimentare alle elezioni del 1968, dopo le quali i due partiti torneranno a dividersi.\nIl sessantotto e la contestazione.\nNell'agosto 1964, a Jalta, moriva Togliatti, leader storico del PCI, intorno al quale era stata costruita quasi un'aura di mito, e che aveva guidato il partito comunista lungo quello che allora si definiva \"doppio binario\": della legalit\u00e0 democratica da un lato, e della fedelt\u00e0 all'Unione Sovietica dall'altro. Dopo la sua scomparsa, nel 1966 si svolse il primo scontro \"alla luce del sole\" di un congresso del PCI: l'ala \"destra\" di Giorgio Amendola, propensa a stimolare il centro-sinistra sul terreno delle riforme, contro quella di \"sinistra\" di Pietro Ingrao, che cavalcava temi come l'anti-capitalismo e chiedeva pi\u00f9 attenzione al dissenso cattolico e ai movimenti giovanili; il compromesso fu trovato nell'assegnazione della leadership a una figura di mediazione, Luigi Longo. Ma a sinistra dello stesso PCI stavano cominciando anche a formarsi dei movimenti spontanei, che contestavano la guerra americana in Vietnam solidarizzando coi vietcong, simpatizzavano per la Cina maoista che criticava la degenerazione a suo dire \"borghese\" dell'URSS, e idealizzavano la rivoluzione cubana di Fidel Castro e Che Guevara, il quale aveva coniato lo slogan \u00abDieci, venti, cento Vietnam\u00bb. Questi gruppi si riunivano intorno a riviste come \"Quaderni Rossi\" e \"Quaderni Piacentini\" di orientamento operaista.\nNegli anni sessanta era comunque la stratificazione sociale dell'intera popolazione italiana che era cambiata dopo il boom economico, l'urbanizzazione creata dai flussi migratori interni aveva aumentato la concentrazione della popolazione, esisteva ormai un ceto medio e si cominciava a delineare un prototipo di italiano medio. L'apertura agli stili di vita e ai fenomeni musicali internazionali, specialmente tra i giovani, port\u00f2 alla comparsa dei cosiddetti capelloni, gi\u00e0 nel 1965. Icona del nuovo costume fu il Piper, storica discoteca di Roma. Guardati sempre pi\u00f9 con diffidenza, la nuova \"Beat Generation\" italiana tuttavia si guadagn\u00f2 la simpatia dell'opinione pubblica in occasione della terribile alluvione di Firenze del 4 novembre 1966, quando gli studenti accorsi da tutta Italia per prestare soccorso furono chiamati gli \u00abangeli del fango\u00bb.\nI cambiamenti nella mentalit\u00e0 di questi gruppi giovanili esplosero nel 1968, l'anno che vide l'Italia trasformarsi radicalmente sul piano culturale e sociale, in seguito alle migliorate condizioni di vita dovute al boom economico degli anni precedenti, e al sorgere di movimenti radicali, soprattutto di estrema sinistra. Le proteste partirono da una contestazione studentesca dei metodi di insegnamento nelle universit\u00e0, ritenuti \"autoritari\", e si estenderanno fino a saldarsi con i movimenti degli operai. Nel marzo 1968 si svolse la prima \"battaglia\" a Valle Giulia; segu\u00ec un mese di \"autogestione\" sgombrata dopo un mese dalla polizia. A Milano fu assalita la sede del \"Corriere della Sera\". Seguirono altri episodi di contestazioni che si protrassero fino a tutto l'anno successivo. La base ideologica di queste sollevazioni consisteva soprattutto nel \"terzomondismo\", ossia nella solidariet\u00e0 verso le lotte rivoluzionarie dei popoli poveri e lontani dall'Occidente. In Italia per\u00f2, a differenza delle altre liberaldemocrazie occidentali, la contestazione del '68 verr\u00e0 sempre pi\u00f9 egemonizzata dall'ideologia comunista. Si trattava di gruppi per lo pi\u00f9 autonomi dai partiti, sorti dalle assemblee, dai collettivi, e dalle occupazioni, che dipingevano gli americani come i nuovi \"nazisti\", che giunsero a scavalcare a sinistra lo stesso PCI, ritenendo il filo-sovietismo quasi un tradimento dell'autentico marxismo, di cui consideravano invece degno interprete il dittatore cinese Mao Tse-tung, e contestavano alle radici lo Stato e le istituzioni borghesi. L'intellettuale Pier Paolo Pasolini fece notare tuttavia come la base sociale dei contestatori italiani fosse costituita, almeno all'inizio, proprio da studenti piccolo-borghesi anzich\u00e9 da proletari; a costoro rivolse un'invettiva poetica, intitolata \"Il Pci ai giovani!!\": \nTra i nuovi gruppi extra-parlamentari di estrema sinistra, che avevano quasi tutti intenti rivoluzionari, emersero l'Unione Comunisti Italiani, simpatizzante di Mao Tse-tung; Potere Operaio di Oreste Scalzone, che vedeva negli operai la forza propulsiva della rivoluzione; Movimento Studentesco di orientamento leninista; e Lotta Continua di Adriano Sofri, rivolto a tematiche sociali pi\u00f9 generiche e dedito a diffondere la cosiddetta \"controinformazione\".\nTra i partiti, quello che pi\u00f9 di tutti seppe trarre vantaggio dalla contestazione fu comunque il PCI, che guadagn\u00f2 terreno a spese dei socialisti. Nello stesso anno ci fu tuttavia un \"sessantotto controcorrente\", noto come la primavera di Praga, ossia il tentativo della Cecoslovacchia guidata dal riformista Alexander Dub\u010dek di sottrarsi al giogo sovietico, tentativo duramente represso dall'Armata Rossa. Il PCI, la cui leadership stava vedendo l'avvicendamento di Luigi Longo, dimessosi per motivi di salute, con Enrico Berlinguer, nuova figura di mediazione tra le due anime del partito, stavolta critic\u00f2 e condann\u00f2 i crimini di Mosca (a differenza del 1956 durante l'invasione dell'Ungheria), senza per\u00f2 giungere ad un'effettiva rottura. Berlinguer anzi rafforz\u00f2 ancor pi\u00f9 i legami del PCI con l'URSS, per non distruggere il mito sovietico di cui si alimentava la base del partito, ritenendo l'invasione della Cecoslovacchia un errore da mettere tra parentesi.\nQuesto atteggiamento suscit\u00f2 le critiche di un folto gruppo di intellettuali comunisti, riunti intorno alla rivista \"Il manifesto\", tra cui Luigi Pintor, Aldo Natoli, Lucio Magri, Rossana Rossanda: \"Praga \u00e8 sola\" fu il titolo emblematico di quella rivista in occasione dei fatti di Praga. Dopo varie procedure alquanto macchinose, il PCI decise di espellere i dissidenti del \"Manifesto\" come gi\u00e0 accaduto in altre circostanze.\nAnche nel mondo cattolico cresceva il fermento, in particolare si chiedeva alla DC di aprirsi alle nuove rivendicazioni sociali, o di solidarizzare coi vietcong, e di prendere le distanze dagli USA. Dopo la pesante sconfitta subita dal Partito Socialista Unificato nel 1968, si ritenne comunque esaurita l'esperienza di centro-sinistra guidata da Aldo Moro, il quale lasci\u00f2 il campo al democristiano Mariano Rumor, leader doroteo, che salir\u00e0 a capo di cinque governi, sempre per\u00f2 insieme ai socialisti. Nel 1969, intanto, sul fronte della prima guerra di mafia, il 10 dicembre ebbe luogo la strage di Viale Lazio, in cui assassini travestiti da finanzieri uccisero sei persone.\nLa crescita del conflitto sociale port\u00f2 al cosiddetto autunno caldo del tardo 1969, quando i movimenti studenteschi sessantottini si saldarono con le sollevazioni e le proteste del mondo operaio. Per la prima volta dal 1946, le tre sigle sindacali CGIL, CISL, UIL, si ritrovarono unite. Il movimento ottenne vari successi come le 40 ore lavorative, una regolamentazione degli straordinari, la revisione del sistema pensionistico, il diritto di assemblea; nel 1970 verr\u00e0 infine approvato lo statuto dei lavoratori. Nello stesso anno fu approvata da una maggioranza trasversale, con l'esclusione della DC e del MSI, anche la legge sul divorzio, appoggiata in particolare dall'emergente leader radicale Marco Pannella, che si distinguer\u00e0 sempre pi\u00f9 per le sue battaglie in materia di diritti civili. Un altro risultato a cui si giunse sulla scia delle agitazioni sociali fu l'istituzione, sempre nel 1970, delle Regioni come enti autonomi, una riforma che comportava una loro capacit\u00e0 legislativa e quindi l'implicita cessione di regioni notoriamente \"rosse\", in particolare l'Emilia-Romagna, la Toscana e l'Umbria, alla guida dei comunisti.\nGli anni settanta.\nNegli anni settanta alcuni dei numerosi movimenti politici, sorti negli anni precedenti, si estremizzarono e degenerarono nel terrorismo \"rosso\" dando vita in particolare alle BR, accompagnato da quello \"nero\" costituito da gruppi elitari neofascisti come i \"NAR\".\nSebbene il sessantotto italiano fosse stato egemonizzato dall'estrema sinistra, vi avevano partecipato anche alcune frange di estrema destra; il nuovo decennio si apr\u00ec ora proprio col cosiddetto \"triennio di destra\", ossia con uno spostamento dell'intero quadro politico sul versante conservatore, dovuto sia ad un nuovo protagonismo del MSI guidato da Giorgio Almirante, sia all'emergere della cosiddetta \"maggioranza silenziosa\", composta da esponenti del ceto moderato intimoriti dalle contestazioni della sinistra, che si presentavano con il motto \u00abNoi siamo l'Italia che lavora, produce e paga le tasse\u00bb.\nGi\u00e0 dopo le prime elezioni regionali, nel luglio 1970 scoppi\u00f2 la rivolta di Reggio Calabria, dovuta alla decisione del governo di centro-sinistra di collocare il capoluogo della neonata regione a Catanzaro. La sommossa fu capeggiata dal missino Ciccio Franco, sindacalista della CISNAL, che rilanci\u00f2 l'espressione \"\u00abboia chi molla!\u00bb\" di mussoliniana memoria. Dopo tre mesi di scontri violenti, che videro la citt\u00e0 di Reggio assediata dall'esercito, i moti furono sedati, ma nel 1972 il MSI diventer\u00e0 il primo partito della Calabria.\nAncora nel 1971, alla scadenza del mandato di Saragat, dopo che il candidato ufficiale della DC Fanfani era stato osteggiato dalle sinistre, il MSI si rivel\u00f2 determinante nell'elezione del nuovo presidente della Repubblica Giovanni Leone, sebbene i voti missini non fossero stati esplicitamente richiesti. Alle elezioni anticipate dell'anno seguente, il MSI raggiunse il suo massimo storico fino ad allora, grazie anche alla fusione con i Monarchici. A causa dei modesti risultati del PSI, venne formato un governo Andreotti - Malagodi che segn\u00f2 anche una momentanea interruzione del centro-sinistra; esso vedeva infatti un ritorno alla formula centrista con l'esclusione dei socialisti e un ingresso organico dei liberali nella compagine governativa.\nIn quegli anni si venne inoltre a sapere che nel dicembre del 1970 c'era stato un velleitario tentativo di colpo di stato, noto come il Golpe Borghese, organizzato da gruppi neofascisti capitanati da Junio Valerio Borghese, ex-figura carismatica della Repubblica Sociale Italiana. Il golpe sarebbe stato progettato nei minimi dettagli: gli uomini di Borghese avrebbero dovuto occupare il Ministero dell'interno, il Ministero della difesa, le sedi della RAI, e rapire il presidente della Repubblica Giuseppe Saragat e il capo della polizia Angelo Vicari; si parl\u00f2 anche di un presunto appoggio da parte di organi eversivi ed occulti come la loggia massonica P2. Mentre per\u00f2 l'operazione stava iniziando, Borghese avrebbe annullato l'azione misteriosamente, sancendo il fallimento del golpe.\nLa notizia del golpe si andava comunque ad inserire in un clima allarmistico di attentati, che connotarono quegli anni detti perci\u00f2 \"di piombo\", attentati inaugurati dall'esplosione di una bomba in Piazza Fontana a Milano il 12 dicembre 1969, che uccise diciassette persone. Per la strage, rimasta senza colpevoli, fu dapprima incriminato l'anarchico Pietro Valpreda, e poi i neofascisti Franco Freda e Giovanni Ventura di Ordine Nuovo, che dopo essere stati condannati verranno assolti. Fu accusato anche un amico di Valpreda, Giuseppe Pinelli, che mor\u00ec in circostanze misteriose cadendo da una finestra della questura dov'era interrogato; il Movimento Studentesco, ipotizzando cospirazioni e trame oscure, accus\u00f2 di omicidio il commissario Luigi Calabresi che stava conducendo l'interrogatorio. Calabresi, che pure era persona mite e legato a Pinelli da rapporti di amicizia, divenne il bersaglio di una martellante campagna di denuncia da parte di intellettuali ed estremisti di sinistra, finch\u00e9 venne ucciso il 17 maggio 1972. Per il suo omicidio saranno condannati in via definitiva gli esponenti di Lotta Continua Adriano Sofri, Ovidio Bompressi e Giorgio Pietrostefani.\nSeguirono altri episodi rimasti tristemente celebri, come l'attentato alla questura di Milano ad opera dell'anarchico Bertoli nel 1973, quello al treno \"Italicus\" nel 1974, e nello stesso anno la strage di piazza della Loggia a Brescia durante una manifestazione sindacale, attribuita all'eversione nera. Nell'agosto 1970 erano poi comparsi davanti alla SIEMENS di Milano i primi volantini a firma BR, gruppo terrorista di estrema sinistra, guidato all'inizio dagli esponenti di Movimento Studentesco Renato Curcio e Mara Cagol, che dapprima si limit\u00f2 ad azioni dimostrative come furti e incendi, ma col passare degli anni divenne sempre pi\u00f9 violento, giungendo a rapire, gambizzare e uccidere personalit\u00e0 del mondo culturale e politico ritenuti \"reazionari\", a cominciare dal rapimento di Sossi e dall'omicidio di due missini a Padova nel 1974. La sinistra politica, soprattutto quella comunista, dapprima non riusc\u00ec a riconoscere che le BR provenissero dal suo stesso retroterra ideologico, ipotizzando trame oscure di gruppi mascherati di estrema destra e parlando perci\u00f2 di Brigate \u00absedicenti\u00bb \"rosse\". Anche quando divent\u00f2 evidente la loro matrice rivoluzionaria di sinistra, negli ambienti del PCI vi fu chi mantenne, nonostante le condanne ufficiali del partito, un atteggiamento indulgente nei loro confronti parlando di \u00abcompagni che sbagliano\u00bb. Negli stessi ambienti dester\u00e0 scalpore, nel marzo 1978, un articolo di Rossana Rossanda che denunciava chiaramente l'appartenenza delle BR all'\u00abalbum di famiglia\u00bb del PCI.\nIl Partito Comunista, intanto, stava conoscendo una crescita elettorale progressiva e impetuosa, soprattutto a spese degli altri partiti della sinistra, mentre la DC, tornata sotto la guida di Fanfani, sub\u00ec nel 1974 la sconfitta al referendum abrogativo della legge sul divorzio. Si tratt\u00f2 di un successo per il movimento femminista, il quale comincer\u00e0 a battersi anche per la legalizzazione dell'aborto che riuscir\u00e0 a ottenere nel 1978. Nello stesso anno sar\u00e0 emanata la legge Basaglia, con la quale venivano chiusi i manicomi. Fra le nuove tendenze, presero a diffondersi tra i giovani le culture alternative e la moda dei raduni di massa. Negli anni settanta la crescita economica che aveva portato al \"boom\" si arrest\u00f2, inizi\u00f2 un periodo di recessione aggravato dalla crisi petrolifera del 1973 dovuta alla guerra dello Yom Kippur tra Israele e mondo arabo. Ne consegu\u00ec un periodo di austerity caratterizzato dalle prime \"domeniche a piedi\" per il divieto di circolazione degli automezzi. Aument\u00f2 il disagio sociale e crebbe spaventosamente l'inflazione. Affior\u00f2 anche il risvolto negativo del tumultuoso sviluppo industriale dei decenni precedenti, con danni ambientali denunciati dai primi movimenti ambientalisti, e nuove forme di inquinamento; tra i fatti pi\u00f9 gravi, da annoverare il disastro di Seveso, un comune della provincia di Milano investito da una nube di diossina nel luglio 1976.\nSul piano politico si venne determinando uno stallo per via dell'erosione dei consensi alla maggioranza di centro-sinistra, che port\u00f2 alla fine anticipata di due legislature. Cominci\u00f2 allora a prendere corpo l'idea di un compromesso storico fra le principali forze politiche del paese, che dalla DC si estendesse al PCI, cresciuto enormemente alle Regionali del 1975 e ancor pi\u00f9 alle politiche del 1976, e i cui \u00abvoti congelati\u00bb non potevano essere ormai ulteriormente confinati all'opposizione. Si trattava di un progetto ideato dallo stesso leader del PCI, Enrico Berlinguer, all'indomani del golpe cileno del 1973, e che fu recepito con favore dai principali organi di informazione. Per rimuovere la pregiudiziale che impediva al suo partito di partecipare al governo del paese, Berlinguer nel 1976 rilasci\u00f2 una storica intervista al \"Corriere della Sera\" in cui sembrava prendere le distanze dall'URSS, dichiarando di non voler prendere pi\u00f9 le sue parti in caso di conflitto con la NATO; promosse inoltre la cosiddetta linea euro-comunista, cio\u00e8 un'alleanza col Partito Comunista Francese e quello Comunista di Spagna, che prevedeva un approdo \"democratico\" al comunismo in Europa a prescindere dal sostegno dell'Unione Sovietica. Fu cos\u00ec che in quello stesso anno, dopo che il PSI ebbe fatto cadere l'ultimo governo di centro-sinistra, a seguito di elezioni anticipate cominciarono i governi di astensione o di unit\u00e0 nazionale, guidati da Andreotti, monocolori democristiani che si reggevano indirettamente sull'astensione di PSI, PCI, PLI e PSDI, ma vissuti dal paese come se tutti i partiti vi contribuissero.\nIl compromesso storico porter\u00e0 tuttavia il PCI a lasciare scoperti diversi settori alla propria sinistra che non si sentivano pi\u00f9 rappresentati da quel partito, contrari all'idea di compromessi con le forze \"borghesi\". In particolare il 1977 vide un ritorno delle agitazioni e dei movimenti di piazza, con scontri molto pi\u00f9 feroci di quelli del Sessantotto: iniziate con un assalto alla tribuna di Luciano Lama, leader della CGIL a cui veniva contestata una linea politica ritenuta troppo morbida, le violenze sfociarono in azioni armate con lanci di molotov, uccisioni sia di poliziotti che di manifestanti, assalti alle sedi del MSI, e strascichi come la strage di Acca Larentia. Anche le BR giunsero ad alzare maggiormente il tiro, dopo che la loro nuova guida, Mario Moretti, aveva preso il posto di Cagol, morta nel 1975, e di Curcio, arrestato nel 1976. Moretti diede alla lotta armata l'ordine di \u00abmirare al cuore dello stato\u00bb, portando a un incremento degli attentati: nel 1977 le persone uccise ad opera delle BR salirono a trentuno.\nBerlinguer, ritenendo che il PCI stesse pagando pi\u00f9 di tutti il proprio appoggio al governo Andreotti con una perdita di consensi, fece pressioni per avervi un maggior coinvolgimento. Fu allora che si ebbe l'episodio pi\u00f9 eclatante quando il 16 marzo 1978 le BR rapirono il Presidente della Democrazia Cristiana Aldo Moro, uno dei maggiori sostenitori del compromesso storico, in via Fani a Roma, proprio nel momento in cui il Presidente del Consiglio incaricato, Giulio Andreotti, stava tentando di far nascere il primo governo con i voti diretti del PCI. Il fronte politico si divise allora tra i fautori della trattativa con le BR (soprattutto il PSI), e i sostenitori della fermezza (democristiani e comunisti), convinti che lo Stato non si dovesse piegare ai loro ricatti; alla fine prevalsero questi ultimi. Il conseguente omicidio di Moro, il cui cadavere fu fatto ritrovare in via Caetani, a met\u00e0 strada tra le sedi della DC e del PCI, gett\u00f2 l'Italia intera nello scompiglio e nel caos. Il ministro dell'Interno Cossiga, che si era opposto alla trattativa con le BR, fu costretto alle dimissioni. Anche il presidente della Repubblica Leone fu accusato di non aver fatto abbastanza per salvare Moro; sottoposto tra l'altro a una campagna mediatica da parte dell\"'Espresso\" e del Partito Radicale che lo ritenevano coinvolto nello scandalo Lockheed, che in quegli anni stava portando a svariate inchieste giudiziarie, Leone si dimise di l\u00ec a poco, nonostante la sua estraneit\u00e0 ai fatti riconosciuta vent'anni dopo dagli stessi radicali. L'omicidio di Moro acceler\u00f2 di fatto la fine dei governi di solidariet\u00e0 nazionale, portando alla fine anticipata della legislatura nel 1979, e lasciando nella Repubblica Italiana la lugubre sensazione di avviarsi verso un inesorabile declino.\nGli anni ottanta.\nIl pesante clima ideologico degli anni settanta, che aveva portato a un vertiginoso accrescimento della tensione sociale e politica, cominci\u00f2 a dissolversi all'inizio degli anni ottanta, durante i quali avvenne la cosiddetta svolta del \u00abriflusso\u00bb, inaugurata nell'autunno del 1980 dalla marcia dei quarantamila a Torino, quando torn\u00f2 alla ribalta l'esistenza di una \u00abmaggioranza silenziosa\u00bb che si contrapponeva al clamore degli scontri sociali del decennio precedente: il 14 ottobre numerosi quadri intermedi della Fiat, stanchi delle continue proteste dei sindacati che si opponevano alla cassa integrazione di diversi operai proposta dall'azienda per rilanciarsi, e che impedivano loro di entrare in fabbrica a lavorare, diedero vita a un corteo \"silenzioso\" per la citt\u00e0 che mise a tacere gli scioperi e le occupazioni.\nCi fu nel complesso un ritorno delle persone dalle piazze al privato; cominci\u00f2 l'era della televisione commerciale, unito a un decollo della pubblicit\u00e0 e a un incremento dei consumi. Rinacque il Carnevale di Venezia; crebbe la disaffezione dei cittadini per la politica, ma aument\u00f2 il senso di ottimismo e di benessere sociale. A livello politico inizi\u00f2 a prevalere la personalizzazione sull'appartenenza ideologica; ci fu cos\u00ec un declino del potere dei sindacati e del Partito Comunista Italiano, parallelamente all'ascesa di Bettino Craxi tra le file del Partito Socialista Italiano, chiamato nel 1976 a risollevare le sorti del partito che allora si trovava ai minimi storici, stretto nella tenaglia del tentativo di compromesso storico tra la DC e il PCI. Esponente quarantenne della corrente minoritaria degli autonomisti di Nenni, ritenuto una figura provvisoria di mediazione tra le opposte correnti dei demartiniani di Enrico Manca e dei lombardiani di Claudio Signorile, Craxi ottenne ben presto un comando indiscusso sul PSI, giungendo a cambiarne la fisionomia. Allontanandosi in maniera sempre pi\u00f9 marcata dal PCI, sul modello del programma di Bad Godesberg del Partito Socialdemocratico di Germania, Craxi si propose di costruire un'alternativa di sinistra alla DC, che fosse costituita non gi\u00e0 da un partito comunista colluso con l'Unione Sovietica, ma da una sinistra riformista che potesse trattare col PCI da una posizione di forza, al fine di riassorbire l'anomalia dell'Italia adeguandola agli altri paesi occidentali.\nPrendendo parte al clima culturale ravvivato dai nuovi intellettuali della rivista \"Mondoperaio\", Craxi cominci\u00f2 ad attaccare il PCI, rimproverandogli di essere ancora alle dipendenze di Mosca nonostante i proclami di segno opposto; il primo atto di quest'offensiva era stata un'intervista concessa nell'agosto 1978 allEspresso\" in cui accusava i comunisti di essere ancorati all'ideologia marxista-leninista. Nello stesso anno Craxi era riuscito a far eleggere presidente della Repubblica Sandro Pertini, uomo della vecchia guardia del PSI, che durante il suo mandato si proporr\u00e0 un riavvicinamento pi\u00f9 amichevole e sereno dei cittadini alle istituzioni, promuovendo ad esempio incontri e afflussi di scolaresche al Quirinale. Per il suo carisma, il suo modo di fare schietto e ironico, il suo affetto verso i bambini, Pertini sar\u00e0 ricordato come il presidente pi\u00f9 amato dagli italiani.\nI primi anni del decennio furono tuttavia ancora permeati di una certa turbolenza. Nell'estate 1980 avvenne la strage di Ustica, un disastro aereo di un DC-9 dai contorni tuttora non chiariti, e un mese dopo quella alla stazione di Bologna, entrambe con un elevato numero di morti. Dopo la fine delle esperienze di unit\u00e0 nazionale si erano avvicendati governi fragili e di breve durata (Cossiga I-II, Forlani) che si rivelarono inadeguati a gestire le conseguenze del terremoto dell'Irpinia del 1980, in occasione del quale Pertini auspic\u00f2 invano il ricompattarsi di una grande coalizione; un suo tentativo di riesumarla era gi\u00e0 fallito l'anno precedente quando aveva provato senza successo a dare l'incarico di un nuovo governo per la prima volta a un politico non democristiano, Ugo La Malfa. Si ripresent\u00f2 la minaccia della guerra fredda con l'invasione dell'Afghanistan da parte dell'Unione Sovietica e la sua decisione di rivolgere contro l'Europa occidentale una moderna generazione di missili a testata nucleare SS20; tra i paesi NATO si cominci\u00f2 allora a discutere se installare nuovi euromissili \"pershing\" e \"cruise\" in risposta.\nNel marzo 1981 una perquisizione nella villa di Licio Gelli da parte della Guardia di Finanza condusse alla scoperta della loggia massonica P2, un'organizzazione clandestina anticomunista con presunti scopi eversivi, che contava tra i suoi iscritti, oltre a Gelli, anche Roberto Calvi, responsabile del fallimento del Banco Ambrosiano trovato misteriosamente impiccato a Londra sotto un ponte, e il banchiere Michele Sindona, ritenuto mandante dell'omicidio del giudice Giorgio Ambrosoli che stava indagando su irregolarit\u00e0 nelle sue operazioni finanziarie. Il presidente del consiglio Arnaldo Forlani dovette dimettersi per non aver reso pubblici i documenti riguardanti lo scandalo sulla P2. Sempre nel 1981 ci fu l'attentato al Papa polacco Wojty\u0142a, avversario dei regimi comunisti, la cui elezione al soglio pontificio era stata mal vista negli ambienti dell'Est europeo. Tra i fatti di cronaca, la disgrazia toccata al piccolo Alfredino turb\u00f2 assai l'opinione pubblica. Nel calcio esplose il primo scandalo scommesse di notevole rilievo, che vide la condanna di numerosi calciatori e la penalizzazione di alcune importanti squadre di \"club\".\nTra gli eventi sportivi di rilievo ci fu tuttavia nel 1982 l'inaspettata vittoria della nazionale italiana di calcio guidata da Bearzot ai mondiali di Spagna, di cui fu protagonista uno dei maggiori imputati nello scandalo, il calciatore Paolo Rossi. Le forze dell'ordine, intanto, grazie al varo di nuove leggi e ad innovativi metodi di indagine, riuscirono ad arrestare i capi delle Brigate Rosse, finendo per smanellarne l'organizzazione, che ricevette un duro colpo nel gennaio 1982 con la spettacolare liberazione da parte dei NOCS del generale statunitense James Lee Dozier rapito un mese prima.\nNel giugno 1981 riusc\u00ec il tentativo di Pertini di mettere alla guida del governo il primo politico non appartenente alle fila della DC, il repubblicano Giovanni Spadolini. Sotto la sua presidenza, che inaugurava la formula del pentapartito (alleanza governativa fra DC-PSI-PLI-PSDI-PRI), l'Italia invi\u00f2 in Libano per la prima volta un contingente militare all'estero. Anche se si tratt\u00f2 di un governo debole, destinato a cadere per uno scontro tra i ministri Andreatta e Formica noto come \"lite delle comari\", fu il preludio della chiamata a Palazzo Chigi del socialista Bettino Craxi, investito da Pertini nel 1983 in seguito ad elezioni anticipate: queste videro un pesante tracollo della DC, che sotto la direzione del nuovo segretario Ciriaco De Mita scese di quasi 6 punti, una flessione del PCI, e una risalita del PSI. Se la DC perse cos\u00ec la sua funzione di guida politica del paese, l'ascesa di Craxi consent\u00ec di superare lo stallo del sistema venutosi a creare dopo il fallimento del compromesso storico; quello di Craxi sar\u00e0 infatti il governo pi\u00f9 lungo di tutti quelli finora mai avuti. Esso sar\u00e0 caratterizzato da un energico decisionismo, con frequente ricorso a decreti-legge, a differenza di quelli precedenti a guida democristiana pi\u00f9 inclini alle mediazioni. Tra i suoi primi atti di rilievo, Craxi firm\u00f2 con il Vaticano, nel febbraio del 1984, un protocollo aggiuntivo ai Patti lateranensi gi\u00e0 stipulati nel 1929, ratificato in seguito dalla legge 206 del 1985, che ribadiva la sovranit\u00e0 e la reciproca indipendenza di Stato e Chiesa.\nLegato in amicizia all'emergente imprenditore Silvio Berlusconi, a favore del quale intervenne per decretare il ripristino delle trasmissioni delle sue reti Fininvest oscurate nell'ottobre 1984 dall'ingiunzione di tre pretori, Craxi inaugur\u00f2 un nuovo corso economico che trov\u00f2 una sponda nel liberismo di Reagan e della Thatcher. In particolare egli si propose di combattere la pesante inflazione che si trascinava sin dagli anni settanta, motivo di stagnazione e crescita lenta, individuandone la causa principale nella scala mobile, ossia nel meccanismo di adeguamento automatico dei salari all'aumento del costo della vita. L'abolizione di alcuni suoi punti, attuata il 14 febbraio 1984 col cosiddetto decreto di \"San Valentino\", in accordo con la Confindustria, i liberali, la CISL di Carniti e la UIL di Benvenuto, scaten\u00f2 le proteste dei settori pi\u00f9 estremisti della CGIL di Lama, che indussero quest'ultimo a rompere l'unit\u00e0 con le altre sigle sindacali dopo la ricomposizione del 1969, ma soprattutto la durissima opposizione del Partito Comunista Italiano, il quale in aperta sfida a Craxi proclam\u00f2 dei pesanti scioperi insieme alla CGIL.\nPoich\u00e9 Craxi non demorse, Berlinguer fece indire un referendum per sconfiggere il suo decreto convertito intanto in legge, ma mor\u00ec improvvisamente per un aneurisma nel giugno 1984 durante un comizio in vista delle imminenti elezioni europee. La commozione per la morte di Berlinguer spinse il PCI in quelle elezioni a superare la DC facendolo momentaneamente diventare il primo partito, e inducendo il segretario democristiano De Mita a prefigurare una nuova alleanza trasversale col Partito Comunista, il quale rivendicava da tempo una propria legittimit\u00e0 e superiorit\u00e0 \"morale\" rispetto ai partiti di governo. Alessandro Natta, figura di mediazione tra le varie anime del PCI, fu il nuovo segretario che condusse il partito al referendum tenutosi l'anno dopo nel giugno del 1985, che si risolse per\u00f2 in una vittoria di Craxi e una sconfitta inaspettata per il PCI; quest'ultimo, ritrovandosi isolato, e senza pi\u00f9 il carisma di Berlinguer, da allora si avvi\u00f2 a una lenta e inesorabile perdita di consensi.\nSul versante estero, Craxi da un lato rafforz\u00f2 i legami dell'Italia con il Patto Atlantico, intensificando i rapporti con l'America di Ronald Reagan, ma dall'altro mantenne una politica filo-araba nella questione israelo-palestinese del Medio-Oriente, spalleggiato dal ministro degli Esteri Andreotti. Nell'autunno 1985, ad esempio, in occasione del sequestro della nave da crociera Achille Lauro da parte di un gruppo terrorista guidato da Abu Abbas, Craxi rivendic\u00f2 la giurisdizione italiana del caso garantendo la libert\u00e0 ai sequestratori contro il parere degli Stati Uniti che intendevano giudicarli per l'uccisione di un loro concittadino; la conseguente crisi di Sigonella fece aumentare il prestigio di Craxi anche presso i comunisti per il suo mantenimento della parola data. Anche durante il bombardamento americano di Tripoli, che vide una rappresaglia libica con lancio di missili su Lampedusa nell'aprile 1986, Craxi fu reputato eccessivamente prudente verso Gheddafi, mostrando di disapprovare piuttosto l'attacco americano e il suo coinvolgimento del suolo italiano.\nPer il resto, tuttavia, l'Italia di Craxi diede attuazione pratica al progetto americano di uno scudo di euromissili in risposta alle minacce del mondo comunista-sovietico fattesi sempre pi\u00f9 pressanti, progetto gi\u00e0 approvato in fase teorica nel dicembre 1979 dal governo Cossiga e a cui si erano allineati anche gli altri paesi occidentali come il Regno Unito, la Francia, la Spagna, la Germania, e che si riveler\u00e0 determinante per mettere in crisi l'apparato strategico e finanziario dell'Unione Sovietica, accelerandone la caduta e la svolta di Gorbaciov. Il PCI, invece, in occasione dell'installazione della base missilistica a Comiso, si schier\u00f2 dalla parte dei sovietici.\nNella seconda met\u00e0 degli anni ottanta ci fu una crescita significativa del PIL italiano anche grazie al calo dell'inflazione, che port\u00f2 l'Italia ad affermarsi come la quinta potenza economica mondiale. Si impose il made in Italy, trascinato dalla moda e dai prodotti alimentari di consumo. Da paese di emigranti l'Italia si scopr\u00ec terra di immigrati, provenienti soprattutto dai paesi \"extracomunitari\" del terzo mondo. Avvertendo il ritardo del sistema politico rispetto ai cambiamenti in atto nella societ\u00e0, Craxi fu tra i primi a parlare della necessit\u00e0 di riforme istituzionali, ad esempio in senso presidenzialista, sebbene egli stesso riconoscer\u00e0 che questi progetti resteranno alla fine un \u00abinutile abbaiare alla luna\u00bb. Nell'estate del 1986, intanto, la DC si dichiar\u00f2 non pi\u00f9 disponibile a dargli la fiducia, obbligandolo ad un patto noto come \"staffetta\", che porter\u00e0 nel 1987 alla fine del governo Craxi, ad elezioni anticipate, e al subentro di Giovanni Goria, uomo vicino a De Mita, sempre col sostegno del pentapartito. Avversario di Craxi, De Mita era espressione dell'ala sinistra della DC e favorevole all'antico progetto di alleanza consociativa col PCI. Per evitare che il PSI si logorasse nella forzata alleanza col centro che gli sottraeva visibilit\u00e0 a sinistra (come avvenuto sin dagli anni sessanta), Craxi diede vita a una politica movimentista di piazza, antagonista alla DC, che di fatto trasferiva all'interno del governo quella che avrebbe dovuto essere una contrapposizione dialettica tra maggioranza e opposizione. Risultato di queste iniziative furono i referendum del 1987 a favore della punibilit\u00e0 civile dei magistrati (vanificato in seguito dalla \"legge Vassalli\") e quello sul \"nucleare\" che riscosse molti consensi sull'onda emotiva del disastro di \u010cernobyl': esso port\u00f2 all'abolizione della produzione di energia atomica in Italia, e vi si opposero soltanto i liberali, i repubblicani e missini.\nUn'altra battaglia ingaggiata da Craxi riguard\u00f2 quegli ambiti, come l'informazione, che vedevano un'assegnazione dei posti di influenza non solo alle forze di maggioranza (DC e PSI), ma anche di opposizione (PCI). Mentre le tre reti pubbliche televisive erano infatti cos\u00ec spartite fra quelle tre formazioni, i principali quotidiani nazionali erano invece per lo pi\u00f9 schierati contro i socialisti, i quali non disponevano di un radicamento ideologico-culturale nel paese pari a quello dei due grandi \u00abpartiti-chiesa\u00bb. Particolarmente ostile nei loro confronti era \"La Repubblica\" di Scalfari, appartenente al gruppo editoriale Caracciolo-Espresso dell'imprenditore Carlo De Benedetti, vicino al PCI e alla sinistra democristiana. Fu per questo che nel giugno 1988, all'indomani del primo scontro per la scalata alla Mondadori tra Berlusconi, possibile amico dei socialisti sul terreno delle reti private, e De Benedetti, l'appoggio di Craxi and\u00f2 al primo, sostenendo un progetto di legge \"antitrust\" del repubblicano Oscar Mamm\u00ec che di fatto avrebbe escluso il secondo dal mercato televisivo. La stessa preoccupazione aveva spinto Craxi nel 1985 a impedire l'operazione con cui l'IRI presieduta da Romano Prodi, appoggiato da De Mita, si impegnava a cedere il gruppo SME alla Buitoni di De Benedetti.\nQuando poi nell'aprile del 1988 fu il suo avversario De Mita a succedere a Goria alla guida del governo, in vista di una lunga fase che doveva attuare un progressivo coinvolgimento dei comunisti, Craxi sfrutt\u00f2 il malcontento di diversi settori della DC, contrari al doppio incarico di De Mita di segretario del partito e presidente del Consiglio, formando contro di lui nel maggio 1989 una solida alleanza con Giulio Andreotti e Arnaldo Forlani, esponenti della destra democristiana; l'alleanza fu ribattezzata C.A.F. dalle iniziali dei cognomi dei tre protagonisti (Craxi-Andreotti-Forlani), e prevedeva una loro alternanza al governo con programmatica esclusione della sinistra estrema.\nLa fine della guerra fredda e della Prima Repubblica.\nIl patto del CAF prese a funzionare come un orologio quando Andreotti, estromettendo De Mita, subentr\u00f2 alla guida del governo nel luglio 1989, sostenuto dalla stessa coalizione di pentapartito, mentre Forlani assumeva la segreteria della DC. Il fatto che un tale progetto politico sembrasse non prevedere alternative suscit\u00f2 tuttavia una sensazione di immobilismo, dando l'impressione che i partiti si accordassero tra loro indipendentemente dal resto del paese. Ci\u00f2 nonostante, dal governo Andreotti furono avviate alcune importanti riforme economiche come l'apertura agli investimenti privati nelle universit\u00e0, e soprattutto l'adesione al trattato di Maastricht, che avrebbe aperto il mercato italiano alla libera concorrenza internazionale, rendendo obsoleto il sistema economico basato sulle partecipazioni statali su cui si era retto fino allora.\nCon la caduta del muro di Berlino avvenuta il 9 novembre 1989, che assunse il significato ideale di un crollo dell'alternativa al capitalismo, sembrarono aprirsi nuovi spazi di intesa tra il PSI e un PCI finalmente libero dalla pregiudiziale sovietica, ma il rapporto travagliato tra i due partiti che si era andato deteriorando lungo tutto il decennio fece ben presto naufragare una tale prospettiva. Venuto meno il \"fattore K\", il 12 novembre 1989 Achille Occhetto, da poco pi\u00f9 di un anno divenuto segretario del Partito Comunista Italiano, annunci\u00f2 la \"svolta della Bolognina\", ormai non pi\u00f9 rinviabile, che comportava l'abbandono della tradizione marxista-leninista e l'avvio al socialismo. Pur mantenendo tuttavia la distanza che lo separava dal PSI, risalente alla scissione del 1921, la sua svolta non fu presa positivamente dall'ala radicale del partito, e si protrarr\u00e0 attraverso varie tappe fino al 1998.\nNel 1990 si celebr\u00f2 il Campionato mondiale di calcio in Italia, un evento molto seguito dalla popolazione, a cui per\u00f2 seguirono discussioni circa gli appalti per la costruzione degli impianti sportivi. Avevano cominciato infatti a svilupparsi nuovi partiti di protesta nei confronti di quella che \u00e8 stata definita partitocrazia, che contestavano un eccessivo carico fiscale, ravvisavano malsani rapporti tra politica e imprenditoria, ed esigevano la necessit\u00e0 di riforme. In particolare la Lega Nord, della quale fu nominato Segretario generale Umberto Bossi, gi\u00e0 eletto la prima volta in Senato nel 1987 (e per questo da allora soprannominato \"senat\u00f9r\") si fece portatrice di una tale protesta, arrivando a prospettare l'autonomia del Nord Italia dal resto del paese.\nIl tramonto delle ideologie, che gi\u00e0 negli anni ottanta aveva portato in tutto l'Occidente a un indebolimento del voto di appartenenza in favore di una maggiore personalizzazione della politica (incarnata in Italia dalla figura di Craxi), contribu\u00ec alla crisi dei partiti tradizionali; parallelamente era cresciuto cos\u00ec il ruolo supplente del presidente della Repubblica, sin dal tempo di Pertini.\nCon Francesco Cossiga, eletto al Quirinale nel 1985 con una larghissima maggioranza, si assistette a un incremento di interventi nella vita politica: sebbene avesse svolto con discrezione il proprio mandato nei primi anni del proprio settennato, dopo la caduta del muro Cossiga inizi\u00f2 una fase di conflitto, spesso provocatoria e con una fortissima esposizione mediatica, verso il sistema dei partiti, da lui accusato di immobilismo, e contro la politicizzazione dei magistrati. Definito perci\u00f2 il grande \u00abpicconatore\u00bb, Cossiga ruppe uno dei pi\u00f9 antichi tab\u00f9 della politica democristiana, che consisteva nel mettere a tacere le turbolenze e le piaghe del sistema. Quando nel 1990 Andreotti rese pubblici i documenti su Gladio a cui lo stesso Cossiga apparteneva, organizzazione clandestina pronta a intervenire in caso di invasione sovietica, egli lo interpret\u00f2 come un tentativo di spodestarlo, e nel novembre 1991 si autodenunci\u00f2 alla magistratura come referente politico di Gladio, per rivelare agli italiani il prezzo che in termini di legalit\u00e0 era costato il mantenimento della pace pubblica durante la cinquantennale presenza in Italia del pi\u00f9 forte partito comunista d'Occidente. Un mese dopo, l'opposizione parlamentare, in particolare quella ex-comunista, present\u00f2 una richiesta di impeachment o messa in stato di accusa contro di lui, richiesta tuttavia respinta in quanto manifestamente infondata in base agli atti parlamentari del 12 maggio 1993. Sebbene inviso a quasi tutti i partiti, Cossiga trov\u00f2 una sponda nei progetti presidenzialisti di Craxi, e un asse col MSI guidato dal nuovo segretario Gianfranco Fini, succeduto da pochi anni ad Almirante.\nNel novembre 1990, intanto, Occhetto annunci\u00f2 il cambio di nome del suo partito, che si sarebbe chiamato Partito Democratico della Sinistra, evitando la denominazione \"socialista\" e prefigurando gi\u00e0 in questo modo la chiusura di ogni possibilit\u00e0 di intesa col PSI. Nonostante gli umori contrari della base, il 3 febbraio 1991 il PCI deliber\u00f2 il proprio scioglimento, provocando la scissione di Armando Cossutta e Fausto Bertinotti che daranno vita al Partito della Rifondazione Comunista. Il neonato PDS, che si proponeva come alternativa al pentapartito, conobbe gi\u00e0 un momento di tensione in occasione della guerra del Golfo contro il dittatore iracheno Saddam Hussein, esplosa da poche settimane, tra una maggioranza antiamericana, fautrice del ritiro delle forze militari italiane inviate in Iraq dal governo sotto l'egida dell'ONU, e i \"miglioristi\" come Giorgio Napolitano, riluttanti ad una rottura col blocco eurosocialista; poich\u00e9 prevalse la contrariet\u00e0 alla guerra, in antitesi all'orientamento della comunit\u00e0 internazionale, il neonato partito della sinistra si attir\u00f2 le critiche, da parte di Craxi, di aver attuato una svolta filo-occidentale poco credibile.\nIl perdurare del gelo nei rapporti tra PSI e PDS, e la conseguente impossibilit\u00e0 di costruire un blocco di sinistra alternativo alla DC nonostante la caduta della pregiudiziale anticomunista, continu\u00f2 a mantenere il sistema politico in una fase di stallo, tanto pi\u00f9 che il sorpasso a sinistra, progettato da Craxi ai danni del PCI-PDS, appariva ancora lontano da venire, nonostante la lenta e progressiva crescita dei socialisti durante tutti gli anni ottanta. Non riuscendo a trovare la sua \u00abonda lunga\u00bb, il PSI seguit\u00f2 a ritenersi alleato \"costretto\" alla DC, cercando di contenderle quanti pi\u00f9 spazi di visibilit\u00e0 e mezzi finanziari possibili per sopravvivere nella moderna societ\u00e0 mediatica, esponendosi alle critiche della stampa avversa che continuava a cavalcare la \"questione morale\". Da pi\u00f9 parti si cominci\u00f2 a pensare che la paralisi del sistema favorisse la corruzione. Per far fronte alla crisi della politica, l'emergente leader Mario Segni propose dei referendum per abolire il voto proporzionale, ritenuto una delle cause di quella paralisi: il primo passo in questa direzione fu la proposta di introduzione della preferenza unica, che ebbe notevole successo ai referendum del giugno 1991. Craxi, che aveva invitato i cittadini ad \u00abandare al mare\u00bb, ritenendo che quella proposta avrebbe ridotto il diritto di scelta dei cittadini, apparve agli occhi dell'opinione pubblica come uno dei principali sconfitti.\nSi era fatto intanto sempre pi\u00f9 minaccioso l'attacco della mafia nei confronti dello Stato, un attacco cominciato sin dall'omicidio del generale Carlo Alberto dalla Chiesa nel 1982, e acuitosi a partire dal 10 febbraio 1986, data di inizio del maxiprocesso contro \"cosa nostra\", avviato in seguito alle dichiarazioni dei pentiti Tommaso Buscetta, Totuccio Contorno, e Francesco Marino Mannoia, rilasciate al giudice Giovanni Falcone, e che aveva portato all'arresto di 456 imputati. Tra questi vi erano Luciano Liggio e Michele Greco, esponenti della cosca di Corleone, capeggiata da Salvatore Riina, Leoluca Bagarella e Bernardo Provenzano, che erano saliti al vertice della cupola mafiosa sconfiggendo il clan rivale di Stefano Bontade e Salvatore Inzerillo. All'indomani delle sentenze costoro scatenarono una rappresaglia non solo contro le famiglie dei pentiti, ma anche contro alcuni referenti politici, gi\u00e0 sospettati di collusione, presumibilmente per aver fatto mancare la consueta protezione nei loro confronti: nel 1988 uccisero l'ex sindaco di Palermo Giuseppe Insalaco, e nel 1992 il presidente della DC siciliana Salvo Lima.\nFurono uccisi anche i magistrati Antonino Saetta nel 1988, Rosario Livatino nel 1990, e Antonino Scopelliti nel 1991. Nel 1992, pochi mesi dopo che la Corte di Cassazione ebbe confermato le condanne del maxiprocesso, due grandi stragi colpirono l'Italia: la strage di Capaci avvenuta sull'autostrada A29, nei pressi dello svincolo di Capaci a pochi chilometri da Palermo, in cui persero la vita il magistrato antimafia Giovanni Falcone, sua moglie Francesca Morvillo e tre agenti della scorta (Vito Schifani, Rocco Dicillo, Antonio Montinaro); e la strage di via d'Amelio in cui mor\u00ec il giudice antimafia Paolo Borsellino e la sua scorta, avvenuta per l'esplosione di una Fiat 126 contenente circa 100 chilogrammi di tritolo.\nLa fine della prima repubblica.\nIl patto Craxi-Andreotti-Forlani costrinse ben presto alle dimissioni De Mita, che fu sostituito nel 1989 da Andreotti. La solidit\u00e0 dell'accordo suscit\u00f2 tuttavia una sensazione di immobilismo, dando l'impressione che i politici si accordassero tra loro indipendentemente dal resto del paese. Ci\u00f2 nonostante, dal governo Andreotti furono avviate alcune importanti riforme economiche come l'apertura agli investimenti privati nelle universit\u00e0, e soprattutto l'adesione al trattato di Maastricht, che nel 1992 avrebbe aperto il mercato italiano alla libera concorrenza internazionale, rendendo obsoleto il sistema economico basato sul consociativismo e le partecipazioni statali su cui si era retto fino allora.\nLa caduta del muro di Berlino, che assunse il significato ideale di un crollo dell'alternativa al capitalismo, port\u00f2 ad un'accelerazione degli eventi politici. Con la fine della guerra fredda caddero in molti elettori moderati le ragioni per votare democristiano in funzione anticomunista; cominciarono cos\u00ec a crescere nuovi movimenti post-ideologici come la Lega Nord che contestavano la partitocrazia. Con la svolta della Bolognina nel 1991, il PCI deliber\u00f2 il proprio scioglimento, attuando una revisione ideologica che si protrarr\u00e0 attraverso varie tappe fino al 1998. Con la crisi dei partiti tradizionali crebbe anche il ruolo supplente del presidente della Repubblica Francesco Cossiga, che inizi\u00f2 sempre pi\u00f9 a intervenire nella vita politica con pubbliche dichiarazioni e prese di posizione volutamente provocatorie, per stimolarne un cambiamento. Autodenunciatosi alla magistratura come referente politico di Gladio, egli avvertiva che la fine della guerra fredda e della contrapposizione tra i due blocchi internazionali avrebbe determinato lo \"scongelamento\" del sistema politico italiano, rimasto da sempre bloccato da una paralisi consociativa dovuta alla cinquantennale presenza al suo interno del pi\u00f9 grande partito comunista d'Occidente.\nLa revisione ideologica del PCI, che scelse di chiamarsi Partito Democratico della Sinistra, non condusse tuttavia ad un avvicinamento al PSI, per via del rapporto travagliato tra i due partiti che si era andato logorando lungo tutti gli anni ottanta; restava dunque ancora lontana la costruzione di un blocco di sinistra alternativo alla DC, e con essa la possibilit\u00e0 di uscire dalla paralisi consociativa del sistema. In occasione della Guerra del Golfo del 1991, a cui l'Italia partecip\u00f2 con proprie forze militari sotto l'egida dell'ONU, il neonato PDS si schier\u00f2 contro la guerra in antitesi all'orientamento della comunit\u00e0 internazionale, attirandosi cos\u00ec da parte di Craxi l'accusa di aver attuato una poco credibile svolta filo-occidentale.\nNel giugno dello stesso anno, intanto, l'emergente leader Mariotto Segni propose dei referendum per abolire il voto proporzionale, ritenuto una delle cause della paralisi del sistema: il primo passo in questa direzione fu la proposta di introduzione della preferenza unica, che ebbe notevole successo ai referendum del giugno 1991.\nNel 1992 le indagini della magistratura milanese, dette \"Mani pulite\", sul fenomeno dilagante delle tangenti (da cui il nome dello scandalo chiamato appunto \"Tangentopoli\"), portarono alla scoperta di numerosi intrecci irregolari tra politica e affari, originati da un consociativismo patologico. Furono colpiti quasi solamente esponenti del pentapartito, ossia delle forze politiche di maggioranza che fino allora erano state al governo. Fu per questo che Craxi, uno dei principali imputati, in un discorso al Parlamento chiam\u00f2 in correit\u00e0 anche i partiti dell'opposizione, dichiarando \u00abspergiuro\u00bb chi avesse negato di non aver fatto ricorso al finanziamento illecito dei partiti.\nSul piano economico, intanto, l'Italia sub\u00ec una pesante crisi finanziaria: nel 1992 la lira venne svalutata e usc\u00ec dal Sistema monetario europeo avendo superato i margini di fluttuazione consentiti. Cresceva anche il debito pubblico, salito costantemente sin dagli anni settanta per il vertiginoso aumento della spesa pubblica (quasi raddoppiata dal 1960) causato da un oneroso sistema di Stato sociale e dall'attuazione di politiche keynesiane di sostegno alla produzione. Se negli anni settanta il peso del debito era stato mitigato dalla forte inflazione, negli anni ottanta era andato fuori controllo a causa del continuo disavanzo primario (e non a causa della separazione, solo pubblicistica, tra Ministero del Tesoro e Banca d'Italia nel 1981 - di fatto la relazione tra i due enti prosegue fino al 1994), fino a raggiungere il 121,8% nel 1994, alimentato dal circolo vizioso della spesa per interessi passivi sui titoli di stato.\nNelle elezioni politiche del 5 aprile 1992 la DC ottenne il minimo storico con quasi il 30% dei suffragi pur conservando la maggioranza relativa, PDS e PRC assommati ricevettero molti meno voti del vecchio PCI, mentre gli altri partiti di governo rimasero pressoch\u00e9 stabili nelle preferenze; la Lega Nord ottenne un risultato sorprendente vincendo in numerosi collegi settentrionali e ottenendo quasi il 9% a livello nazionale. Anche La Rete e i Verdi riuscirono a fare eleggere alcuni loro candidati: conseguenza del voto fu un parlamento molto frammentato e senza una maggioranza robusta. Quando, a maggio, le Camere appena riunite furono chiamate a votare il nuovo Presidente della Repubblica, le votazioni si tennero in un clima di caos totale (in quegli stessi giorni avvenne la strage di Capaci, in cui rimasero uccisi il giudice Giovanni Falcone, la moglie Francesca Morvillo e tre agenti di scorta) e fu affossata dapprima la candidatura di Arnaldo Forlani, poi quella di Giulio Andreotti. Alla fine, fu eletto il democristiano Oscar Luigi Scalfaro, che si rifiut\u00f2 di concedere incarichi ai politici vicini agli inquisiti: Craxi, che aspirava a tornare alla presidenza del Consiglio, dovette rinunciare in favore di Giuliano Amato, che var\u00f2 una finanziaria molto onerosa, detta di \u00ablacrime e sangue\u00bb, mentre le forze del pentapartito crollavano sotto i colpi dell'inchiesta \"Mani Pulite\", che port\u00f2 alle dimissioni degli allora ministri Claudio Martelli (PSI), Francesco De Lorenzo (PLI), Giovanni Goria (DC) e Franco Reviglio (PSI), raggiunti dagli avvisi di garanzia. In seguito alla strage di via d'Amelio (19 luglio), in cui rimasero uccisi il giudice Paolo Borsellino e cinque agenti di scorta, il Governo Amato fu diede il via all'Operazione Vespri siciliani, con cui vennero inviati in Sicilia 7000 militari per presidiare gli obiettivi sensibili, e dispose inoltre il trasferimento in blocco di circa cento detenuti mafiosi nelle carceri dell'Asinara e di Pianosa.\nLa DC ricevette accuse di collusione con la mafia, con l'incriminazione dello stesso Andreotti nel marzo 1993, mentre il 15 gennaio venne catturato dal CrimOr il capo di \"cosa nostra\" Tot\u00f2 Riina, latitante dal 1969. Per far fronte al dilagare di \"tangentopoli\" nel marzo 1993 il governo Amato present\u00f2 il decreto Conso che mirava ad una \"soluzione politica\" del fenomeno depenalizzando il finanziamento illecito ai partiti, ma per la prima volta nella storia repubblicana il presidente della Repubblica Scalfaro, sull'onda dalla contrariet\u00e0 dell'opinione pubblica, rifiut\u00f2 di firmarlo. Il 18 aprile 1993 i nuovi referendum voluti da Mario Segni, forte del successo del 1991, sancirono la fine del proporzionale e l'introduzione del \"Mattarellum\", cio\u00e8 di un sistema di voto in gran parte maggioritario, che spingendo i partiti ad accorparsi in coalizioni avrebbe segnato la fine di un'epoca. Dinanzi ai nuovi scenari Amato rassegn\u00f2 le dimissioni e subentr\u00f2 un governo guidato per la prima volta non da un parlamentare ma da un tecnico indipendente, Carlo Azeglio Ciampi, che avrebbe traghettato il sistema verso la seconda repubblica.\nIntanto le bombe di mafia esplosero per la prima volta fuori dalla Sicilia, tramite autobombe nel maggio 1993 furono compiuti l'attentato di via Fauro a Roma e la strage di via dei Georgofili a Firenze, mentre il 27 luglio 1993 avvenne la strage di via Palestro a Milano e quaranta minuti dopo gli attentati alle chiese di Roma infine il 31 ottobre a causa di un malfunzionamento fall\u00ec l'attentato allo Stadio Olimpico di Roma. Questa strategia si collocava nell'ambito della feroce risposta di Cosa Nostra all'applicazione di nuovi strumenti legislativi per la lotta alla mafia (articolo 41 bis, legge sui collaboratori di giustizia). Nello stesso periodo scoppi\u00f2 anche lo \"scandalo SISDE\", relativo alla gestione di fondi riservati, che arriv\u00f2 a coinvolgere il Presidente della Repubblica Oscar Luigi Scalfaro.\nSeconda Repubblica.\nLe elezioni del 1994: Berlusconi e il primo governo di destra.\nIl declino della DC e del PSI avevano lasciato un vuoto di potere nello schieramento moderato, che nelle elezioni amministrative del 1993 fu momentaneamente riempito a Nord dalla Lega, che vinse a Milano, e al Centro-Sud dal Movimento Sociale Italiano (MSI), che a Roma e Napoli and\u00f2 al ballottaggio ottenendo percentuali inaspettate di poco inferiori al 50%. Nell'occasione, durante un'intervista concessa nel novembre del medesimo anno sulla contesa per la candidatura a sindaco di Roma, che si disputava tra Francesco Rutelli della sinistra e Gianfranco Fini del Movimento Sociale, Silvio Berlusconi afferm\u00f2 che avrebbe scelto quest'ultimo.\nLa successiva campagna elettorale per le elezioni del 27 marzo 1994, seguite allo scandalo suscitato dall'inchiesta Mani Pulite, segnarono il definitivo cambiamento dello scenario politico italiano. Il preludio per lo svolgimento di queste elezioni furono le dimissioni di Carlo Azeglio Ciampi. Questi, che prima degli incarichi governativi era stato Governatore della Banca d'Italia, aveva proceduto ad attuare ulteriori tagli della spesa pubblica e nuovi inasprimenti fiscali per fronteggiare la svalutazione della lira, con una politica di duri sacrifici.\nIl PCI era gi\u00e0 divenuto PDS nel 1991, e confortato dalle previsioni di un successo elettorale diede vita a uno schieramento di sinistra paragonato da Occhetto a una \u00abgioiosa macchina da guerra\u00bb. La DC si trasform\u00f2 in Partito Popolare Italiano (PPI), riprendendo il nome adottato dal partito cattolico del 1919; un settore di esso per\u00f2, in particolare una componente dell'ala destra gi\u00e0 facente capo a Forlani, decise di scindersi fondando il Centro Cristiano Democratico, guidato da Pier Ferdinando Casini, mentre gran parte della sinistra democristiana rimase nel PPI, alleandosi col nuovo movimento di Mario Segni, il Patto per l'Italia. Il MSI-DN, invece, per mettere a frutto i successi di Roma e Napoli in vista di una propria definitiva fuoriuscita dall'emarginazione, operava una svolta in senso moderato dando origine ad Alleanza Nazionale (AN).\nNasceva infine Forza Italia, un movimento promosso da Silvio Berlusconi (allora proprietario delle maggiori reti televisive private italiane e del gruppo Fininvest-Mediaset) allo scopo di opporsi alla possibile affermazione delle sinistre che avevano vinto i turni delle elezioni amministrative, su un programma di rilancio dell'iniziativa privata, di aumento dell'occupazione (1 milione di posti di lavoro), di riduzione dei carichi fiscali per le imprese.\nSparivano intanto formazioni di lunga tradizione quali il PSDI e il PLI; quest'ultimo, che decret\u00f2 il proprio scioglimento il 6 febbraio 1994, decise di aderire ai diversi movimenti liberali sparsi per il territorio riuniti nella Federazione dei Liberali Italiani. Altri invece confluirono nel nuovo partito Forza Italia. Il 13 novembre 1994 sar\u00e0 la volta della diaspora del Partito Socialista Italiano: gran parte dei reduci sar\u00e0 recuperata da Enrico Boselli che fonder\u00e0 i Socialisti Italiani; altri fonderanno invece il Partito Socialista Riformista, la Federazione Laburista e l'Alleanza Democratica; altri ancora confluiranno in Forza Italia.\nIl nuovo sistema elettorale, di tipo maggioritario, favor\u00ec la formazione di alleanze tra i partiti. Le elezioni del 27 marzo 1994 decretarono al Nord la vittoria di Forza Italia e Lega Nord, unite nel Polo delle Libert\u00e0, e al Centro-sud di Forza Italia e Alleanza Nazionale, unite nel Polo del Buon Governo; uscirono sconfitti gli altri due poli, cio\u00e8 i Progressisti (Pds, Rifondazione, Verdi, Alleanza Democratica, Rete, Psi) guidati dal segretario pidiessino Achille Occhetto, e il Patto per l'Italia (Ppi e Patto Segni) guidato da Mario Segni e Mino Martinazzoli.\nIl vero vincitore risult\u00f2 Silvio Berlusconi, il quale form\u00f2 il suo primo governo, che vedeva per la prima volta l'ingresso nella stanza dei bottoni dei missini di Fini. Il suo governo, tuttavia, incontr\u00f2 subito numerose difficolt\u00e0 che sfociarono in scontri giudiziari con la Procura di Milano, in scontri politici con la Lega di Bossi e in scontri sociali con i sindacati (sulla questione della riforma delle pensioni) tali da portare ad una rapida caduta del suo governo nel dicembre del '94, in particolare a seguito di un avviso di garanzia emesso a Napoli contro Berlusconi per un presunto reato dal quale sar\u00e0 assolto con formula piena per non aver commesso il fatto.\nSi insedi\u00f2 allora il governo tecnico di Lamberto Dini (ex ministro del Tesoro del governo Berlusconi), appoggiato dall'esterno da centrosinistra e Lega Nord, che dur\u00f2 per tutto il 1995, dopo il quale la legislatura giunse prematuramente alla fine.\nLe elezioni del '96: la prima volta della sinistra post-comunista.\nLe nuove elezioni anticipate del 1996 videro contrapporsi il Polo delle Libert\u00e0 di centro-destra (ma senza Lega Nord), guidato da Berlusconi, e la coalizione di centro-sinistra, l'Ulivo (Pds, Ppi e forze minori), guidate da Romano Prodi, economista di area cattolica.\nL'Ulivo vinse di misura e alla Camera ebbe bisogno dei voti di Rifondazione comunista per formare la maggioranza ed il nuovo governo. Tra gli intenti della nuova legislatura ci fu il tentativo di riformare la Costituzione, esigenza che si avvertiva in maniera sempre pi\u00f9 pressante sin dagli anni ottanta, e che si rendeva ormai necessaria per adeguare le istituzioni al nuovo modello politico della Seconda Repubblica, orientato rispetto alla Prima in senso decisamente bipolare. A tal proposito si diede vita ad una Commissione bicamerale presieduta da D'Alema, che tra varie difficolt\u00e0 riusc\u00ec dapprima a trovare una fragile intesa per approvare un modello presidenzialista che prevedesse l'elezione diretta del Capo dello Stato, ma fu poi costretta a rinunciarvi per l'emergere di disaccordi tra le opposte parti politiche.\nDiversi obiettivi, intanto, come la privatizzazione di importanti aziende statali, il risanamento dei conti pubblici e l'ingresso nell'euro, furono raggiunti dal governo attraverso un inasprimento della pressione fiscale. Alla fine del 1998 il governo Prodi cadde tuttavia a causa della scelta di Rifondazione comunista di ritirare la fiducia sulla legge finanziaria. Seguirono altri due governi di centro-sinistra, retti con l'apporto di alcuni parlamentari dal centro e di una parte di comunisti rimasti fedeli a Prodi, autori di una scissione da Rifondazione. Il primo dei due governi fu presieduto da Massimo D'Alema, segretario dei Democratici di Sinistra (la nuova denominazione del Pds), e il secondo da Giuliano Amato, ex socialista.\nIl 13 maggio 1999 vide l'elezione di Carlo Azeglio Ciampi alla presidenza della Repubblica sin dalla prima votazione, con un'ampia maggioranza parlamentare.\nPochi giorni dopo venne alla luce una recrudescenza del terrorismo quando un commando delle Nuove Brigate Rosse uccise Massimo D'Antona, giuslavorista e collaboratore del ministro del lavoro Antonio Bassolino. Tre anni dopo la stessa tragica sorte toccher\u00e0 ad un altro giuslavorista, Marco Biagi, collaboratore del nuovo ministro del lavoro Roberto Maroni.\nGli anni 2000.\nNel 2001 si registra il primo caso di \u00abmucca pazza\u00bb in Italia.\nDopo la sconfitta dell'Ulivo nelle Regionali del 2000, intanto, alcuni partiti di centro come i Popolari, Rinnovamento Italiano, I Democratici e l'UDEUR crearono la federazione de La Margherita, presieduta da Francesco Rutelli, la quale, insieme ai Democratici di Sinistra, si present\u00f2 alle elezioni nell'aprile 2001 contro la Casa delle Libert\u00e0, la coalizione di centro-destra guidata dal ticket Silvio Berlusconi-Gianfranco Fini, di cui era tornata a far parte la Lega Nord di Umberto Bossi, con l'aggiunta del Nuovo PSI di Gianni De Michelis.\nAlle elezioni politiche del 12 maggio 2001 quest'ultima batt\u00e9 lo schieramento ulivista, e Forza Italia registr\u00f2 un notevole successo, raccogliendo circa il 30 per cento dei consensi globali. Berlusconi torn\u00f2 cos\u00ec al governo: tra le prime emergenze con cui si misur\u00f2 vi fu la riunione del G8 a Genova in cui, nonostante fossero state prese eccezionali misure di sicurezza per prevenire incidenti, si verificarono violenti scontri tra i manifestanti e le forze dell'ordine. Esplose poi il problema della prevenzione del terrorismo islamico a seguito degli attentati dell'11 settembre 2001 a New York.\nDal 1\u00ba gennaio 2002 la circolazione della lira italiana cominci\u00f2 inoltre ad essere affiancata da quella dell'euro, la moneta adottata dall'Unione europea: l'euro sostitu\u00ec definitivamente la lira il 28 febbraio 2002.\nLe principali riforme del governo Berlusconi II furono: l'anticipazione della sospensione delle chiamate al servizio militare di leva in Italia, le pensioni portate alla soglia minima di 1 milione di lire mensili, la riforma del mercato del lavoro con l'emanazione della legge 30/2003, quella riguardante codice della strada - sempre nel 2003 - con l'istituzione della patente a punti, una legge antifumo, e il ritorno dei discendenti maschi di casa Savoia.\nDal luglio 2003 l'Italia partecip\u00f2 all'Operazione Antica Babilonia volta al mantenimento della pace in Iraq a seguito della seconda guerra del Golfo. Il 12 novembre dello stesso anno avvenne il primo grave attentato di Nassiriya ai danni delle truppe italiane, con la morte di diverse persone tra Carabinieri, militari e civili.\nNel dicembre 2003 Gianfranco Fini \u00e8 in viaggio in Israele in qualit\u00e0 di Ministro degli Esteri. Durante questo soggiorno egli definisce il fascismo, in riferimento al ventennio fascista, il male assoluto del XX secolo. Ci\u00f2 non viene preso bene da Alessandra Mussolini, nipote di Benito Mussolini ed esponente di Alleanza Nazionale, che esce dal partito per costituire un partito di estrema-destra: Azione Sociale.\nNelle elezioni regionali del 2005, che coinvolgono 14 regioni italiane, sono presenti due principali coalizioni: la gi\u00e0 nota Casa delle Libert\u00e0, costituita da Forza Italia, Alleanza Nazionale, Unione dei Democratici Cristiani e di Centro e Lega Nord e la nascente in chiave anti-berlusconiana Unione, costituita da: Ulivo (che da coalizione si stava trasformando in federazione di Margherita, Democratici di Sinistra e Repubblicani Europei), Socialisti Democratici Italiani, Verdi, Udeur, Rifondazione Comunista, Comunisti Italiani e Italia dei Valori. Oltre a questi c'\u00e8 Alternativa Sociale, una federazione di partiti di estrema destra nata un anno prima, costituita da: Azione Sociale, Fronte Sociale Nazionale e Forza Nuova. L'Unione ottiene gi\u00e0 un successo conquistando 12 delle 14 regioni in questione. Queste elezioni sono state fatali per il governo e Berlusconi, il 27 aprile 2005, \u00e8 costretto a chiedere la fiducia del parlamento, che ottiene 334 voti favorevoli e 240 contrari. Il governo Berlusconi II risulta il pi\u00f9 longevo della storia repubblicana, rimanendo in carica per quasi quattro anni, dal giugno 2001 all'aprile 2005.\nIl 10 aprile 2006 si svolgono nuove elezioni politiche tra la Casa delle Libert\u00e0 e L'Unione. Queste elezioni si svolgono per la prima volta secondo la legge Calderoli del 2005 che ha modificato il precedente meccanismo misto maggioritario, in favore di un sistema proporzionale corretto, con premio di maggioranza per la coalizione e senza possibilit\u00e0 di indicare preferenze (la selezione dei parlamentari viene effettuata dai partiti). Alla Camera, l'Unione ottiene il 49,81% dei consensi, mentre la Casa delle Libert\u00e0 il 49,74%; mentre, al Senato, la coalizione guidata da Prodi prevale per due seggi (determinanti i voti ottenuti nella circoscrizione Estero, per la prima volta al voto). Ci\u00f2 decreta un'esigua vittoria dell'Unione. La limitata maggioranza e l'eterogeneit\u00e0 della coalizione, sostenuta dall'intera sinistra parlamentare, solleva ben presto dubbi sulla solidit\u00e0 del governo.\nIl 10 Maggio 2006, al quarto scrutinio, Giorgio Napolitano viene eletto Presidente della Repubblica italiana.\nAlla fine di giugno 2006 si concludono le indagini che portarono allo scandalo di Calciopoli, scandalo che ha investito il calcio italiano coinvolgendo diverse societ\u00e0 professionistiche fra le pi\u00f9 importanti e numerosi dirigenti sia delle stesse societ\u00e0 sia dei principali organi calcistici italiani (Federazione Italiana Giuoco Calcio, Lega Nazionale Professionisti, Associazione Italiana Arbitri), oltre ad alcuni arbitri ed assistenti. A stemperare il clima tetro del calcio italiano, giunge il 9 luglio 2006 la vittoria in Germania del quarto titolo mondiale da parte della nazionale italiana. Tra il febbraio ed il marzo 2006, si svolgono a Torino ed in altre 8 localit\u00e0 piemontesi i XX Giochi olimpici invernali e i IX Giochi Paralimpici invernali.\nIl 29 luglio 2006 il Parlamento ha approvato con un'ampia maggioranza trasversale una legge sull'indulto. Il 2 dicembre 2006 viene portato a compimento il ritiro dei militari italiani dall'Iraq.\nCon l'aiuto di parte dell'opposizione verranno inoltre approvati diversi provvedimenti in materia di politica estera: il rifinanziamento delle missioni militari all'estero, il decreto sulla partecipazione italiana alla missione UNIFIL in Libano, il permesso di estensione della Caserma Ederle, base militare statunitense situata in territorio vicentino. Questi provvedimenti, ma non solo, aprono contrasti interni alla maggioranza parlamentare che nel frattempo regge in senato grazie al sostegno, spesso decisivo, dei senatori a vita.\nNegli ultimi mesi del 2007 sono numerose le esternazioni, da parte di componenti della maggioranza di governo, di insoddisfazione per i provvedimenti fino ad allora prodotti (Fausto Bertinotti) e riguardo alla difficolt\u00e0 di realizzare a causa del sostanziale equilibrio parlamentare (Lamberto Dini, Francesco Rutelli, Clemente Mastella). Lo stesso presidente Napolitano giudica come \"abnorme\" il ricorso ad eccessivi voti di fiducia.\nNel 2007 i partiti maggiori dello schieramento di centro-sinistra, ossia i Democratici di Sinistra e La Margherita avviano un processo unificatore nel segno dell'Ulivo, proiettato alla costituzione di un unico grande partito che ricalchi il modello dell'americano \"Partito Democratico\". Il 14 ottobre 2007 vede la luce il Partito Democratico, del quale presidente \u00e8 Romano Prodi e Segretario Nazionale Walter Veltroni, i quali vengono cos\u00ec eletti dopo aver partecipato a delle primarie con altri candidati.\nIl 16 gennaio 2008 viene arrestata la moglie del ministro di giustizia Clemente Mastella, seguita il giorno successivo dallo stesso ministro, entrambi per concussione. Mastella d\u00e0 allora le dimissioni da ministro di giustizia, e pur affermando in un primo momento che l'UDEUR continuer\u00e0 ad appoggiare il governo esternamente, avverte la mancanza di solidariet\u00e0 politica da parte della maggioranza: per questo il 21 gennaio decide alla fine di farne uscire il suo partito, dando il via alla crisi di governo. Prodi, apprestandosi a chiedere la fiducia al Parlamento, spera ancora di poterla ottenere: il 23 gennaio alla Camera dei Deputati ottiene 326 s\u00ec e 275 no. Il giorno dopo per\u00f2 \u00e8 la volta del Senato della Repubblica, dove ottiene 161 no e 156 s\u00ec: la sua maggioranza non c'\u00e8 pi\u00f9. A seguito della sconfitta Prodi rassegna le proprie dimissioni, restando in carica per il disbrigo degli affari correnti.\nSubito dopo la caduta del Governo il Partito Democratico decide di candidare Presidente del Consiglio Walter Veltroni, il quale decide di proporre un'alleanza ai soli Italia dei Valori e Radicali Italiani in cambio di un futuro incorporamento, che accettano, chiudendo di fatto l'esperienza dell'Unione.\nLa nascita del PD acceler\u00f2 gli eventi anche all'interno del centro-destra, dove Silvio Berlusconi aveva gi\u00e0 lanciato il 18 novembre 2007 una nuova formazione denominata Popolo della Libert\u00e0, prefigurando un allontanamento dai suoi alleati tradizionali. L'8 febbraio dell'anno seguente, tuttavia, Forza Italia e Alleanza Nazionale trovarono un accordo per fondersi insieme nel neonato progetto di unificazione del centro-destra, quello appunto del Popolo della Libert\u00e0, destinato a diventare un partito unitario. In esso confluiranno vari esponenti di movimenti minori, ad eccezione di Pier Ferdinando Casini il cui rapporto col centro-destra entr\u00f2 in crisi. La Lega Nord rimase invece soltanto alleata della nuova formazione, non entrando a farne parte.\nNel corso del 2007 si verific\u00f2 un riacuirsi della crisi dei rifiuti in Campania, con la saturazione delle discariche nella regione d'Italia. La gestione dell'emergenza fu uno dei maggiori temi trattati durante la campagna elettorale del 2008. Verso la fine della legislatura venne esposto dai media all'opinione pubblica il caso Alitalia. I tentativi di privatizzazione della compagnia in crisi di debito, cominciati nel 2006, incontravano l'opposizione dei sindacati agli esuberi previsti. La situazione verr\u00e0 successivamente risolta dal Governo Berlusconi IV con l'acquisizione di parte dell'azienda da parte di una cordata italiana senza placare per\u00f2 le polemiche sulle modalit\u00e0 della vendita e rimediando, da parte della Commissione Europea, la contestazione di aiuti illeciti dallo Stato italiano.\nLe elezioni del 2008: il quarto governo di Berlusconi.\nLe elezioni politiche italiane del 2008 - svoltesi il 13 e 14 aprile - furono vinte dalla coalizione composta da Il Popolo della Libert\u00e0, Lega Nord e Movimento per l'Autonomia, che, con il 47% delle preferenze, ottiene la maggioranza relativa dei voti e, in base alla vigente Legge Calderoli, il 55% dei deputati ed il 54% dei senatori. La nomina dei 21 ministri e dei 37 sottosegretari viene comunicata da Silvio Berlusconi il 7 maggio, contestualmente al conferimento dell'incarico da parte del Presidente della Repubblica Giorgio Napolitano.\nSubito dopo le elezioni nazionali 2008, Romano Prodi abbandona la carica di presidente del Partito Democratico.\nLa maggioranza assoluta in Parlamento (ridottasi tuttavia notevolmente a partire dal 2010 per la scissione di Futuro e Libert\u00e0) ha garantito una solidit\u00e0 tale da permettere al Governo Berlusconi IV di essere il secondo governo pi\u00f9 longevo della Repubblica Italiana e di varare numerose riforme. Nei mesi immediatamente successivi alle elezioni il governo legifera soprattutto riguardo ai temi trattati durante la campagna elettorale: vengono approvati i decreti per la privatizzazione di Alitalia, che viene ceduta alla CAI, una cordata di imprenditori italiani guidati da Roberto Colaninno; viene gestita la crisi dei rifiuti in Campania stabilendo la costruzione di quattro nuovi inceneritori, dichiarando dieci nuove discariche come zone di interesse strategico nazionale e di competenza militare, prevedendo sanzioni per i Comuni che non dovessero portare a regime la raccolta differenziata, e nominando Guido Bertolaso sottosegretario all'emergenza rifiuti, gi\u00e0 commissario durante il governo Prodi; nel maggio 2008 l'ICI sulla prima casa, che gi\u00e0 il governo Prodi aveva in parte ridotto, viene abolita del tutto, con l'esclusione delle abitazioni signorili, delle ville e dei castelli; vengono poi detassati gli straordinari e i premi di produttivit\u00e0. Nel 2009 viene approvato lo scudo fiscale per favorire il rimpatrio o la regolarizzazione delle attivit\u00e0 finanziarie e patrimoniali illegalmente detenute all'estero fino al 31 dicembre 2008. Divengono legge il decreto Salva Banche, con i cosiddetti \"Tremonti bond\", e i decreti Anti Crisi volti a tentare di fronteggiare la crisi creditizia ed economica che nel solo 2009 portava il Pil italiano ad una contrazione del 5% a fronte di una crescita dell'indebitamento pari al 5,3% del Pil. In materia di istruzione vengono approvati il decreto Gelmini su scuola primaria e secondaria e quello sull'universit\u00e0.. Nel marzo 2009 viene approvato il decreto del ministro della Pubblica Amministrazione Renato Brunetta mirante all'efficienza e alla trasparenza della produttivit\u00e0 del lavoro pubblico per colpire fenomeni come gli assenteismi e le inefficienze nella Pubblica Amministrazione. In campo giudiziario divengono legge: il lodo Alfano, riguardante l'immunit\u00e0 per le quattro pi\u00f9 alte cariche dello Stato, tuttavia successivamente giudicato anticostituzionale dalla Corte Costituzionale; il ddl sicurezza 2009, riguardante soprattutto disposizioni su immigrazione e lotta alla mafia; il DDL Intercettazioni, che restringe la possibilit\u00e0 per i pubblici ministeri di servirsi di intercettazioni telefoniche nelle indagini; la legge sul legittimo impedimento ed il decreto \"Svuota Carceri\", che riduce la popolazione carceraria di 7\u00a0000 unit\u00e0. Di anno in anno vengono prorogate le missioni internazionali e raggiungono l'approvazione il Trattato di Bengasi ed il Trattato di Lisbona.\nAll'inizio del 2009 si accende la discussione riguardo all'accanimento terapeutico e alle questioni di fine vita per via del caso Eluana Englaro. Il governo italiano, contrario alla sospensione di alimentazione ed idratazione della paziente, vara un decreto legge che non viene firmato dal Capo dello Stato in quanto giudicato incostituzionale.\nTra il 27 e il 29 marzo Il Popolo della Libert\u00e0, con la convocazione del suo primo congresso, si costituisce ufficialmente come partito. Silvio Berlusconi \u00e8 eletto presidente del partito all'unanimit\u00e0.\nIl 6 aprile 2009 il grave terremoto dell'Aquila di magnitudo 5,9 della scala Richter, causa la morte di 308 persone, 1500 feriti e 65.000 sfollati circa. Compagnie italiane, governi nazionali e soprattutto l'Unione Europea hanno contribuito al finanziamento della ricostruzione. A quasi otto mesi dal sisma viene realizzato il Progetto C.A.S.E. con costruzione di nuove abitazioni antisismiche e chiusura ufficiale di tutte le tendopoli allestite. Si sviluppa la polemica riguardo alla comunicazione del rischio reale cui era soggetta la popolazione e la trascuratezza delle norme antisismiche. Nell'ottobre 2012 vennero condannati per diversi reati tutti i membri della commissione \u00abGrandi rischi\u00bb, in Appello vennero invece assolti e poi tranne un imputato scagionati tutti definitivamente dalla Cassazione.\nIl 13 dicembre 2009, dopo un comizio in piazza del Duomo a Milano, Silvio Berlusconi viene colpito al volto con una riproduzione in miniatura del duomo, lanciata da distanza ravvicinata da Massimo Tartaglia, che il 29 giugno 2010 verr\u00e0 ritenuto incapace di intendere e di volere, e perci\u00f2 assolto.\nLa crisi economica e le elezioni amministrative del 2010 e del 2011.\nAlle elezioni regionali 2010 si conferma la solidit\u00e0 del governo Berlusconi e del centrodestra, a cui seguir\u00e0 tuttavia uno scontro politico interno al PdL fra il vertice del partito ed il Presidente della Camera Gianfranco Fini, che il 30 luglio 2010, porter\u00e0 33 deputati e 10 senatori politicamente vicini a quest'ultimo a costituire nuovi gruppi parlamentari denominati \"Futuro e Libert\u00e0. Per l'Italia\", uscendo dal PdL, e passando dopo pochi mesi all'opposizione. Non ottiene successo tuttavia un tentativo, nel dicembre 2010, di sfiduciare il governo, il quale mantiene una maggioranza in Parlamento, anche se fortemente ridimensionata a soli tre voti in pi\u00f9.\nIl 21 dicembre 2010 Silvio Berlusconi viene indagato dalla procura di Milano, in seguito allo scandalo denominato \"Rubygate\", con le accuse di sfruttamento della prostituzione minorile con l'ipotesi di aver fatto sesso dietro retribuzione con la ballerina di night club minorenne, Karima El Mahroug, e di presunta concussione per aver indotto i funzionari della Questura di Milano ad affidare indebitamente la ragazza, scappata da una comunit\u00e0 per minori, alla consigliera regionale lombarda Nicole Minetti. La stampa nazionale ed estera danno molta enfasi all'avvenimento.\nDal mese di marzo 2011 l'Italia prende parte all'intervento militare in Libia nel contesto della guerra civile libica che vide la fine del regime quarantennale di Mu\u02bfammar Gheddafi.\nIl 25 ottobre 2011 lo Spezzino e la Lunigiana vengono colpite da una forte alluvione. I centri pi\u00f9 colpiti sono quelli di Borghetto di Vara, Brugnato, Bonassola, Levanto, Monterosso al Mare, Vernazza in provincia della Spezia e Aulla in provincia di Massa-Carrara. Una seconda alluvione colpisce il 4 novembre 2011 i centri di Genova, Recco e Camogli. Questi eventi meteorologici hanno causato la morte di 19 persone e svariati danni materiali. Come probabili cause delle alluvioni vengono indicati l'abbandono del territorio, il mancato monitoraggio della vegetazione e la cementificazione.\nAlle elezioni amministrative 2011 si registra un calo di consenso nella maggioranza e una vittoria sostanziale delle liste di centro-sinistra. Nei successivi referendum del 12 e 13 giugno 2011 viene raggiunto per la prima volta dal 1995 il quorum in un referendum nazionale: vengono abrogate 4 norme riguardanti l'energia nucleare (che il governo stava valutando se reintrodurre), la privatizzazione della gestione dei servizi idrici e il legittimo impedimento (quest'ultima gi\u00e0 pesantemente mutilata a seguito di una sentenza della Corte Costituzionale).\nDurante l'estate 2011 la \"Crisi del debito sovrano europeo\" raggiunge elevati livelli di criticit\u00e0 in Italia, ed il governo Berlusconi viene accusato dalle opposizioni di inadeguatezza a fronteggiare l'emergenza. In seguito all'acuirsi della crisi, riguardante in particolare l'aumento dello \"spread\" o differenziale tra i titoli italiani e quelli tedeschi, e dopo che il governo perse la maggioranza l'8 novembre, nel voto sul rendiconto generale dello Stato, il 12 novembre 2011 Berlusconi rassegna le dimissioni. Il Presidente della Repubblica Giorgio Napolitano affida a Mario Monti l'incarico di formare un governo tecnico.\nIl 16 novembre 2011, dopo un rapido giro di consultazioni, Mario Monti e i ministri designati hanno prestato giuramento davanti al Presidente della Repubblica Giorgio Napolitano, dando cos\u00ec inizio al Governo Monti, il secondo esecutivo tecnico della storia repubblicana. Gli obiettivi dichiarati del governo sono di affrontare le riforme pi\u00f9 importanti per il paese al fine di superare la crisi finanziaria e di rispettare gli impegni presi con i partner europei.\nQuasi tutti i partiti, ad esclusione della Lega Nord e dell'Italia dei Valori, hanno garantito il loro appoggio al nuovo esecutivo.\nLe riforme, volte al ripristino della credibilit\u00e0 nazionale, tentano di coniugare l'uscita dalla recessione con l'obiettivo del pareggio di bilancio nel 2013 e vengono presentate agli italiani come sacrifici necessari. Vengono attuate: la riforma delle pensioni che ha dato vita al problema dei cosiddetti \"esodati\"; la riforma del mercato del lavoro, il cui punto pi\u00f9 discusso riguarda la modifica dell'articolo 18 dello Statuto dei Lavoratori; il ddl liberalizzazioni; viene potenziata la lotta all'evasione fiscale; e nasce l'IMU, che \"de facto\" ripristina l'imposta sugli immobili precedentemente cancellata. Il provvedimento \"Salva Italia\" del 6 dicembre 2011, se da un lato viene accettato dalle parti sociali e dall'opinione pubblica, dall'altra accende la polemica sulla mancata estensione dei sacrifici ai parlamentari.\nNei primi mesi del 2012 alcune inchieste portano alla luce casi di corruzione, appropriazione indebita dei rimborsi elettorali e truffa ai danni dello Stato. I principali indagati sono il Tesoriere della Lega Nord, Francesco Belsito, il Tesoriere della Margherita, Luigi Lusi, il presidente del Consiglio Regionale della Lombardia, Davide Boni, della Lega Nord, diversi consiglieri della regione Lombardia e della giunta guidata da Roberto Formigoni, il Capogruppo del PdL e Presidente della Commissione Bilancio della Regione Lazio, Franco Fiorito.\nGli scandali, la limitata autoriduzione di pensioni e stipendi da parte dei parlamentari, l'appoggio dei partiti alle manovre del governo e la disputa sull'attitudine al buon governo dei politici rispetto ai \"tecnici\" sono fra le possibili cause di una crescente sfiducia nella classe politica. Alle elezioni amministrative italiane del 2012, oltre ad una diminuita affluenza, si registra il forte calo di consenso dei partiti al governo nella precedente legislatura (Lega Nord e Popolo della Libert\u00e0) ed il lieve calo per il Partito Democratico; riscuote un notevole successo il Movimento 5 Stelle.\nIl 13 gennaio 2012, la nave Costa Concordia della compagnia Costa Crociere naufraga davanti al porto dell'Isola del Giglio. L'incidente causa la morte di 32 persone e il parziale affondamento della nave. \u00c8 la nave passeggeri di pi\u00f9 grosso tonnellaggio mai naufragata.\nA cavallo del maggio-giugno 2012 una serie di eventi sismici localizzati nel distretto sismico della pianura padana emiliana e mantovana causa 27 vittime ed ingenti danni ai centri abitati coinvolti.\nIl 6 dicembre 2012 il PdL lascia la maggioranza. Il 21 dicembre 2012, dopo l'approvazione della Legge di stabilit\u00e0, Monti rassegna le dimissioni da Presidente del Consiglio.\nLa fine del bipolarismo.\nIl governo Letta.\nTra il 24 e il 25 febbraio del 2013 si tengono le elezioni politiche, queste, rispetto alle elezioni politiche del 2008, vedono una perdita di 11 milioni di voti da parte delle due principali coalizioni (centro sinistra e centro destra) e l'ascesa del Movimento 5 Stelle di Beppe Grillo che raccoglie pi\u00f9 del 25% dei voti validi, con percentuali superiori al 30% in Liguria, Marche e Sicilia. Alla Camera, Italia. Bene Comune, la coalizione di centro-sinistra guidata da Pier Luigi Bersani, ottiene il premio di maggioranza (345 seggi su 630), assegnato grazie a uno scarto di poco pi\u00f9 dello 0,30% del totale dei voti rispetto alla coalizione di centro-destra guidata da Silvio Berlusconi, mentre il Partito Democratico \u00e8 il primo partito per numero di voti mentre al Senato nessuna delle coalizioni raggiunge la maggioranza assoluta.\nDopo le consultazioni, il 22 marzo presidente della Repubblica Giorgio Napolitano affida un incarico esplorativo a Bersani, che dopo un lungo giro di consultazioni fallisce, il 30 marzo il presidente decide allora di formare due gruppi di lavoro composti da 10 \"saggi\" per trovare soluzione condivise tra i gruppi parlamentari. Rieletto presidente della Repubblica, Napolitano conferisce l'incarico della formazione di un nuovo governo ad Enrico Letta, vice segretario del Partito Democratico. il 28 aprile nasce il governo Letta, che comprende anche esponenti del centro-destra, in particolare il segretario politico del PdL Angelino Alfano \u00e8 nominato vicepresidente del Consiglio dei ministri e per questo viene detto anche \"governo delle larghe intese\". Il 29 aprile ha luogo una sparatoria davanti a Palazzo Chigi, avvenuta durante il giuramento al Quirinale da parte dei ministri del Governo Letta. Nell'attentato rimangono feriti due carabinieri e una donna.\nIl 1\u00ba agosto Silvio Berlusconi, leader del Popolo della Libert\u00e0 e senatore della XVII Legislatura della Repubblica Italiana, viene condannato a quattro anni di reclusione per frode fiscale con sentenza passata in giudicato nel processo sulla compravendita dei diritti televisivi.\nIl 28 settembre, in seguito alla decisione del presidente Letta di posticipare il decreto che impediva l'aumento dell'IVA dal 21 al 22%, i ministri del PdL si dimettono, aprendo cos\u00ec una crisi di governo. Il 29 settembre Letta si reca da Napolitano per fare il punto sul Governo e valutare le alternative possibili. In precedenza il Capo dello Stato aveva dichiarato che avrebbe sciolto le camere solo se non ci fossero state alternative possibili. Il giorno seguente a palazzo Chigi pervengono le dimissioni irrevocabili dei ministri PdL. Nel frattempo, la data per il voto di fiducia \u00e8 fissata al 2 ottobre: in mattinata al Senato, nel pomeriggio alla Camera.\nIl 1\u00ba ottobre Enrico Letta respinge le dimissioni dei ministri del Popolo della Libert\u00e0 Angelino Alfano, Nunzia De Girolamo, Beatrice Lorenzin, Maurizio Lupi, Gaetano Quagliariello. Il 2 ottobre 2013 il premier Enrico Letta riferisce in mattinata al Senato della Repubblica sulla questione di fiducia. Il Popolo della libert\u00e0, dopo l'annuncio della nascita di gruppi autonomi di parlamentari PdL (capitanati da Angelino Alfano, Fabrizio Cicchitto e Gaetano Quagliariello) favorevoli alla questione di fiducia, ritorna sulle sue posizioni e decide, diversamente da quanto stabilito nelle ore precedenti, di votare la fiducia al governo, che viene confermata. Il 16 novembre il consiglio nazionale del Popolo della Libert\u00e0 e Silvio Berlusconi, approvano la sospensione delle attivit\u00e0 del PdL e il rilancio di Forza Italia, al nuovo partito per\u00f2 non aderiscono le cosiddette \"Colombe\" del PdL, la corrente guidata da Angelino Alfano, che forma il Nuovo Centrodestra continuando a sostenere il Governo Letta.\nIl 27 novembre 2013 il Senato della Repubblica Italiana, con 192 s\u00ec, 113 no e 2 astenuti, approva con voto palese la decadenza da senatore di Silvio Berlusconi, per effetto della \"Legge Severino\", in seguito alla condanna di Berlusconi del 1\u00ba agosto 2013 per frode fiscale con sentenza passata in giudicato. Silvio Berlusconi perde cos\u00ec la carica di parlamentare della Repubblica Italiana dopo 19 anni di presenza ininterrotta.\nIl 4 dicembre 2013 la Corte Costituzionale dichiara l'incostituzionalit\u00e0 della legge elettorale \"porcellum\" in riferimento al premio di maggioranza assegnato e all'impossibilit\u00e0 per l'elettore di fornire una preferenza.\nL'8 dicembre 2013 Matteo Renzi, sindaco di Firenze, vince le elezioni primarie del Partito Democratico, venendo eletto segretario con il 67,8% dei voti. Il 9 dicembre 2013, all'indomani del successo nelle primarie del Partito Democratico, il segretario in pectore Matteo Renzi annuncia collaborazione col Governo e ribadisce la fiducia al Governo in un incontro col premier Enrico Letta a Palazzo Chigi. Intanto, \"il Movimento dei Forconi\" annuncia sciopero ad oltranza fino alla mezzanotte del 13, con l'intenzione di protestare contro l'illegittimit\u00e0 del Parlamento e i tagli del Governo. Tensioni soprattutto a Torino, Imperia e Cerignola. Il 14 febbraio 2014 il presidente del consiglio Letta, a seguito del voto di sfiducia nei confronti del suo governo proposto dal segretario PD Matteo Renzi e approvato dalla direzione nazionale del partito con 136 voti favorevoli, 16 contrari e 2 astenuti, si reca al Quirinale e rassegna dimissioni irrevocabili.\nI governi Renzi e Gentiloni.\nIl 17 febbraio 2014, a seguito delle dimissioni irrevocabili di Enrico Letta, il segretario del Partito Democratico Matteo Renzi viene investito dal Presidente della Repubblica Giorgio Napolitano del mandato esplorativo per formare un nuovo governo.\nIl 18 e 19 febbraio 2014 il presidente del Consiglio incaricato svolge le consultazioni con i gruppi parlamentari. Il 21 febbraio 2014 Matteo Renzi si reca al Quirinale, dove scioglie la riserva e presenta la lista dei ministri che comporranno il suo governo. Il giorno successivo il Governo Renzi presta giuramento. Il 25 febbraio 2014 il Governo Renzi ottiene la fiducia prima del Senato della Repubblica (con 169 voti favorevoli e 139 contrari), poi della Camera dei deputati (con 378 voti favorevoli, 220 contrari e 1 astenuto). Il 14 gennaio 2015 Giorgio Napolitano rassegna le dimissioni da Presidente della Repubblica, preannunciate nell'ultimo messaggio di fine anno per le difficolt\u00e0 legate all'et\u00e0. Tra il 29 e il 31 gennaio si svolge quindi l'elezione del presidente della Repubblica che porta al quarto scrutinio con 665 voti alla scelta di Sergio Mattarella.\nIl 4 dicembre 2016, in seguito alla vittoria del No nel Referendum costituzionale, il premier Matteo Renzi annuncia le dimissioni.\nIl 7 dicembre 2016 Matteo Renzi si reca al Quirinale per rassegnare formalmente le dimissioni. Il giorno dopo il presidente della Repubblica Sergio Mattarella comincia le consultazioni per la formazione del nuovo Governo. Il successivo 11 dicembre il presidente Mattarella conferisce al ministro degli esteri Paolo Gentiloni l'incarico di formare un nuovo Governo.\nIl giorno seguente, 12 dicembre, il Governo Gentiloni presta giuramento nelle mani del Presidente della repubblica.\nIl governo Gentiloni ottiene la fiducia alla Camera dei deputati il 13 dicembre 2016 con 368 voti favorevoli e 105 contrari. Il giorno seguente ottiene la fiducia anche al Senato della Repubblica, con 169 voti favorevoli e 99 contrari.\nIl 25 gennaio 2017 la Corte costituzionale dichiara parzialmente incostituzionale la legge elettorale in vigore, il cosiddetto \"Italicum\".\nIl 27 ottobre 2017 il Presidente della Repubblica, Sergio Mattarella, rinvia alle Camere, a norma dell'art. 74, I comma, della Costituzione, il disegno di legge \"Misure per contrastare il finanziamento delle imprese produttrici di mine antipersona, di munizioni e submunizioni a grappolo\" evidenziando l'esistenza di profili di incostituzionalit\u00e0.\nLe elezioni del 2018 e il governo Conte I.\nDopo lo scioglimento delle Camere alla fine del 2017, le elezioni del marzo 2018 videro una forte affermazione del Movimento 5 Stelle, che indicava in Di Maio il proprio candidato premier, e in misura minore della Lega retta da Salvini. Dopo due mesi i due leader diedero vita a un'alleanza di governo, denominato \u00abgiallo-verde\u00bb dai colori con cui tradizionalmente sono soliti presentarsi i due rispettivi partiti, sotto la guida dell'indipendente Giuseppe Conte..\nA seguito delle Europee del 2019, in cui i rapporti di forza tra i due partiti di governo si ribaltarono, crebbe il livello di tensione all'interno della maggioranza, finch\u00e9 nell'agosto 2019 si form\u00f2 una nuova maggioranza composta da Movimento 5 Stelle e Partito Democratico, pi\u00f9 altri partiti di sinistra, e perci\u00f2 rinominata \u00abgiallorossa\u00bb, che port\u00f2 alla nascita del Governo Conte II.\nLa pandemia di COVID-19.\nIl governo Conte II.\nDal 2020, anche l'Italia fu colpita dalla pandemia di COVID-19, con il primo caso confermato il 30 gennaio 2020. Per contenerne la diffusione, il governo Conte II impose il confinamento domiciliare e il blocco totale di ogni attivit\u00e0 e spostamento non-essenziali sull'intero territorio nazionale per 9 settimane, da luned\u00ec 9 marzo a luned\u00ec 18 maggio; misure giudicate da alcuni osservatori tra le pi\u00f9 rigide in Europa e nel mondo. Alla seconda ondata iniziata in autunno, il governo rispose con restrizioni modulate sulle regioni, raggruppandole in tre livelli di gravit\u00e0 in base al loro scenario epidemiologico.\nIl 26 gennaio 2021 Conte rimise il mandato nelle mani del presidente della Repubblica, rassegnando cos\u00ec le dimissioni dalla carica di presidente del Consiglio dei Ministri, al termine di un lungo periodo di tensioni con il leader del partito di Italia Viva..\nIl governo Draghi.\nDopo la crisi del governo Conte II, vi \u00e8 stato un periodo di trattative per tentare di ricucire lo strappo e formare un nuovo governo sempre guidato da Giuseppe Conte. A tal proposito, il 29 gennaio il Presidente della Repubblica Sergio Mattarella ha conferito al Presidente della Camera dei Deputati Roberto Fico un mandato esplorativo (dopo un giro di consultazioni) per verificare l\u2019esistenza di una solida maggioranza. Dopo quattro giorni lo stesso Fico ha comunicato a Mattarella l\u2019esito negativo delle trattative; il Presidente della Repubblica ha deciso quindi di convocare per il giorno seguente al Palazzo del Quirinale Mario Draghi per conferirgli l\u2019incarico di formare un nuovo governo. Draghi ha accettato l'incarico con riserva, la quale \u00e8 stata poi sciolta il 12 febbraio 2021, dopo due giri di consultazioni con tutte le forze politiche e colloqui con le parti sociali. Il 13 febbraio 2021 l\u2019esecutivo ha prestato giuramento, entrando ufficialmente in carica.\nGrazie a un massiccio afflusso di dosi di vaccino, si pot\u00e9 accelerare la campagna vaccinale contro il COVID (con l'85% di popolazione over-12 vaccinata a inizio dicembre 2021); si provvide inoltre a redigere e iniziare ad applicare il \"Piano Nazionale di Ripresa e Resilienza (PNRR)\", documento che stabiliva la destinazione d'uso dei fondi e prestiti del Next Generation EU spettanti all'Italia.\nTra il 24 e il 29 gennaio 2022 si \u00e8 svolta l'elezione del Presidente della Repubblica che ha riconfermato Sergio Mattarella attraverso un accordo tra i partiti di maggioranza ."}
{"id": "1714875", "revid": "287204", "url": "https://it.wikipedia.org/wiki?curid=1714875", "title": "Nero Wolfe, difenditi!", "text": "Nero Wolfe, difenditi! (titolo originale \"The Mother Hunt\") \u00e8 il ventiseiesimo romanzo giallo di Rex Stout con Nero Wolfe protagonista.\nTrama.\nUn bambino appena nato viene lasciato nell'atrio della casa di Lucy Valdon, vedova di Richard Valdon, famoso scrittore e donnaiolo. Nero Wolfe viene incaricato dalla signora Valdon di appurare se il bambino \u00e8 figlio di Richard Valdon. La ricerca della madre incomincia dall'esame di alcuni bottoni presenti sulla tutina del neonato. La storia prosegue con ben due omicidi e Wolfe, accusato di nascondere informazioni alla polizia, dovr\u00e0 abbandonare la sua casa e rifugiarsi nell'appartamento della signora Valdon."}
{"id": "1714889", "revid": "99587620", "url": "https://it.wikipedia.org/wiki?curid=1714889", "title": "Moroccan All Shares Index", "text": "Il Moroccan All Shares Index o MASI \u00e8 un indice di borsa della Borsa di Casablanca in Marocco, che replica la performance di tutte le societ\u00e0 quotate nella CSE e traccia le prestazioni di tutte le compagnie presenti. \u00c8 uno dei due indici pi\u00f9 importanti della borsa di Casablanca, assieme al Moroccan Most Active Shares Index (MADEX). "}
{"id": "1714891", "revid": "54354", "url": "https://it.wikipedia.org/wiki?curid=1714891", "title": "Indice MASI", "text": ""}
{"id": "1714892", "revid": "54354", "url": "https://it.wikipedia.org/wiki?curid=1714892", "title": "MASI", "text": ""}
{"id": "1714896", "revid": "69275", "url": "https://it.wikipedia.org/wiki?curid=1714896", "title": "Javier Navarro", "text": ""}
{"id": "1714900", "revid": "99587621", "url": "https://it.wikipedia.org/wiki?curid=1714900", "title": "Moroccan Most Active Shares Index", "text": "Il Moroccan Most Active Shares Index (abbreviato in MADEX) \u00e8 un indice della Borsa di Casablanca, in Marocco, che comprende le imprese finanziarie pi\u00f9 attive sul mercato marocchino, elencate continuamente nella CSE, con variazioni strettamente legate a tutto il mercato, che ne serve da riferimento per la quotazione di tutti i fondi investiti in azioni.\n\u00c8 uno dei due indici pi\u00f9 importanti della borsa di Casablanca, assieme al MASI (Moroccan All Shares Index).\nLe imprese finanziarie pi\u00f9 attive e quotate sul mercato marocchino sono: la Attijariwafa Bank (tra le pi\u00f9 grandi del Marocco e dell'Africa), la Wafa Assurance (marchio assicurativo della Attijariwafa Bank), la Banca Popolare del Marocco, la BMCE bank (Banca Marocchina del Commercio Estero), la BMCI bank (Banca Marocchina per il Commercio e l'Industria), la SNI (Societ\u00e0 Nazionale degli Investimenti), Maroc Telecom, il Cr\u00e9dit du Maroc, CIH Bank (Credito Immobiliare e Albergatore), la SAMIR (Societ\u00e0 anonima marocchina dell'industria di raffinazione), il Managem e la Sonasid (Societ\u00e0 nazionale della siderurgia)."}
{"id": "1714901", "revid": "726373", "url": "https://it.wikipedia.org/wiki?curid=1714901", "title": "Security market line", "text": "La security market line, derivata dal CAPM, rappresenta la relazione di equilibrio di mercato tra rendimento e rischio, attraverso una retta contenuta in un grafico che ha sull'asse delle ascisse il \"Beta\" del titolo e sull'asse delle ordinate il rendimento atteso del titolo.\nLa sua intercetta \u00e8 pari al tasso privo di rischio (\"risk-free\"), mentre la sua pendenza \u00e8 data dal MPR (\"premio per il rischio di mercato\").\nLa sua funzione \u00e8 rilevante soprattutto dal punto di vista pratico. Pu\u00f2 essere utilizzata infatti per determinare il tasso di rendimento giusto per aziende e progetti dato un valore di \"Beta\", e inoltre serve a individuare le attivit\u00e0 finanziarie il cui valore non \u00e8 allineato con le attese di rendimento corrette per il loro rischio sistematico (\"Beta\")."}
{"id": "1714904", "revid": "775372", "url": "https://it.wikipedia.org/wiki?curid=1714904", "title": "Rebiya Kadeer", "text": "Biografia.\nNata povera, il successo di Kadeer come donna d'affari le guadagn\u00f2 un posto della Quarta Conferenza Mondiale sulle Donne dell'ONU svoltasi in Pechino nel 1995. Divenne membro della Consulta Politica della Repubblica Popolare Cinese, ma fu esclusa della rielezione nel 1998 per non aver condannato le affermazioni del marito esule negli Stati Uniti. Nel 1999 \u00e8 stata processata ed imprigionata dalle autorit\u00e0 cinesi con l'accusa di aver rivelato segreti di Stato, per aver inviato ritagli di giornale al marito Sidik Rouzi, espatriato negli Stati Uniti e attivista contro la politica cinese verso gli Uiguri.\nKadeer fu fermata nell'agosto 1999, poco prima di incontrare una delegazione statunitense incaricata di investigare sulla situazione nel Xinjiang, e venne accusata di essere in possesso di una lista di 10 persone sospettate di essere coinvolte in attivit\u00e0 separatiste. Nel 2004 la sua condanna \u00e8 stata ridotta di un anno per buona condotta. Il 14 marzo 2005 Kadeer fu rilasciata, ufficialmente per motivi di salute, e affidata alla custodia statunitense. Gli USA avevano fatto pressioni per il suo rilascio, che avvenne in vista della visita del Segretario di Stato Condoleezza Rice nella regione. Il 17 marzo Kadeer vol\u00f2 negli USA e si riun\u00ec alla sua famiglia a Washington. In risposta al rilascio della Kadeer, gli USA accettarono di lasciar cadere una risoluzione contro la Cina presso la Commissione per i diritti umani dell'ONU.\nKadeer \u00e8 stata eletta presidente del Congresso Mondiale Uiguro dalla II Assemblea generale tenutasi il 24 novembre 2006 a Monaco in Germania. Sempre in Germania \u00e8 stata pubblicata nel 2007 una biografia della Kadeer, intitolata \"Die Himmelsst\u00fcrmerin\", scritta da Alexandra Cavelius in tedesco. Il 5 giugno 2007 durante una conferenza sulla democrazia e sicurezza tenutasi a Praga Rebiya Kadeer ha incontrato in forma privata il presidente degli USA George W. Bush. Il 17 settembre 2007 il Congresso USA ha votato una risoluzione che chiede al governo cinese di rilasciare i figli di Rebiya Kadeer e il cittadino canadese Huseyin Celil e di modificare la sua politica repressiva contro il popolo Uiguro.\nRiconoscimenti.\nNel 2004 vinse il Premio Rafto per i diritti umani, e nel 2006 \u00e8 stata proposta dalla parlamentare svedese Annelie Enochson per il Premio Nobel per la pace. Il governo cinese condann\u00f2 la proposta."}
{"id": "1714906", "revid": "15400478", "url": "https://it.wikipedia.org/wiki?curid=1714906", "title": "Grande Stoccolma", "text": ""}
{"id": "1714922", "revid": "1711941", "url": "https://it.wikipedia.org/wiki?curid=1714922", "title": "M\u00e9ditel", "text": "Orange Maroc (detto anche M\u00e9ditel o M\u00e9di T\u00e9l\u00e9com) \u00e8 una compagnia telefonica marocchina. La sua sede \u00e8 a Casablanca.\nM\u00e9ditel ottenne la licenza nel 1999 e incominci\u00f2 le sue operazioni commerciali il 29 marzo del 2000. Nel luglio 2005 ottiene la licenza di Telefonia fissa dopo Maroc Telecom. Alla fine del 2005 aveva oltre 4 milioni di utenti. Deutsche Bank stim\u00f2 il valore della compagnia approssimativamente a 1.150 milioni di euro. Nella telefonia mobile usa una tecnologia GSM di 900\u00a0MHz.\nPropriet\u00e0.\nLa sua propriet\u00e0 \u00e8 attualmente suddivisa da 3 grandi azionisti:"}
{"id": "1714924", "revid": "1656773", "url": "https://it.wikipedia.org/wiki?curid=1714924", "title": "Bruzzano", "text": "Bruzzano (: , \"Bruscian\" in dialetto locale, : ) \u00e8 un quartiere della periferia nord di Milano, appartenente al Municipio 9. Confina con i quartieri di Niguarda a sud-est, di Affori a sud-ovest e della Comasina a ovest; confina inoltre con il comune di Cormano a nord.\nStoria.\nDai primi documenti scritti all'annessione a Milano.\nBruzzano era una localit\u00e0 agricola di antica origine, posta sulla strada da Milano a Como (attuale via Comasinella). Il nome deriva dal latino \"Bruttianum\", in quanto il proprietario di tale \"fundus\" agricolo era un cittadino romano emigrato al nord dal \"Bruttium\", l'odierna Calabria. Proprio in questa regione, si trova oggi l'omonimo comune di Bruzzano Zeffirio.\nI primi documenti scritti che testimoniano l'esistenza di un comune indipendente risalgono al 1346, mentre le prime testimonianze dell'esistenza della chiesa di Santa Maria Assunta risagono addirittura al 1011. I primi dati sulla popolazione risalgono al 1574, anno in cui si registravano circa 310 anime, mentre nel 1751 se ne contavano 520, e 625 nel 1771. Per secoli fu centro di un vasto territorio plebano, fino alla dissoluzione della pieve nel 1930, quando ormai Bruzzano era da tempo stata assorbita dal Comune di Milano.\nIn et\u00e0 napoleonica Bruzzano, che nel 1805 aveva 848 abitanti, fu ingrandita annettendo Brusuglio nel 1809, e Bresso con Cormano nel 1811, ma tutti i centri recuperarono l'autonomia nel 1816 dopo la costituzione del Regno Lombardo-Veneto. Nel 1853 il comune di Bruzzano contava 1368 abitanti, saliti a 1436 nel 1861. Nel 1862 Bruzzano assunse la denominazione di Bruzzano dei due Borghi, per distinguersi da altre localit\u00e0 omonime.\nBruzzano costitu\u00ec un comune autonomo fino al 1868 quando fu soppresso, assieme a Bresso e Dergano, e unito a quello di Affori , il quale fu poi annesso a Milano nel 1923. In questo periodo, nel 1917, la popolazione del quartiere era arrivata a circa abitanti.\nStoria recente.\nIl territorio bruzzanese segue cos\u00ec le sorti della citt\u00e0 che si sta facendo metropoli e durante il periodo del boom economico italiano l'area urbana del quartiere si espande, saldandosi con i quartieri limitrofi, e si industrializza. Numerosi sono gli stabilimenti di piccola/media grandezza facenti capo a diverse aziende: Basf, Zucca, Nascor, Omtra.\nLe espansioni residenziali riguardano in parte interventi di edilizia pubblica economico-popolare, o interventi privati caratterizzati da altezze mediamente elevate (dai 5/6 piani di numerosi condomini ai 18 piani delle torri popolari di via Vincenzo da Seregno).\nL'unico fatto che permette di non saldare la trama urbana da sudest a nordest \u00e8 la creazione del Parco Nord, che di fatto funge da confine dell'edificato.\nNegli anni Ottanta e Novanta del XX secolo le aree industriali vengono progressivamente dismesse, mentre vengono realizzati alcuni interventi di terziarizzazione.\nIn seguito sono stati definiti numerosi Programmi Integrati d'Intervento (PII) che hanno riqualificato (o stanno riqualificando) molte delle aree industriali, trasformandole in aree quasi esclusivamente residenziali, prevedendo pochi spazi per esercizi commerciali di vicinato e quantit\u00e0 variabili di spazi verdi e giardini pubblici.\nMonumenti e luoghi d'interesse.\nArchitettura.\nLa lunga storia del quartiere \u00e8 testimoniata, oltre che dai suoi monumenti, da alcuni segni storici ben precisi, come gli stemmi dei Visconti che campeggiano su alcuni edifici o muri rimasti intatti sino ad oggi. La nobile famiglia milanese, infatti, aveva in Bruzzano una delle sue mete estive e di ristoro, per sfuggire alla caotica citt\u00e0 e riposare in campagna.\nChiesa di Santa Maria Assunta.\nLa chiesa parrocchiale di Santa Maria Assunta \u00e8 la principale del quartiere (un'altra chiesa si trova a sud, lungo via Giuditta Pasta) ed \u00e8 il risultato di vari rimaneggiamenti, in particolar modo degli ultimi secoli. Della struttura originaria rimane oggi solamente una parete (affrescata in periodo rinascimentale).\nCastello visconteo di Bruzzano.\nDell'antico castello di Bruzzano Inferiore, probabile residenza dei Visconti, rimane oggi ben poco, ridotto a palazzo residenziale di tre piani, ripristinato in stile visconteo a fine Ottocento, anche se di pura fantasia. La struttura originaria \u00e8 stata pesantemente rimaneggiata, lasciando visibili solamente i muri in laterizio all'ultimo piano, i merli e gli stemmi viscontei sulle facciate .\nCassina Anna.\nEdificata sul finire dell\u2019Ottocento per volont\u00e0 del duca Guido Visconti di Modrone, che lo dedic\u00f2 alla moglie, la contessa Ida Renzi, da cui deriva la denominazione originale del complesso, Cassina Ida, nel 1934 fu venduta dal figlio, Giuseppe Visconti, all\u2019anonima societ\u00e0 \u201cCassina Anna\u201d, da cui l\u2019edificio prese l\u2019attuale denominazione . Ristrutturata egregiamente in tempi recenti, Cassina Anna, \u00e8 uno degli edifici storici meglio conservati del quartiere. Il complesso cascinale \u00e8 ancora visibile e si compone di pi\u00f9 edifici. Il corpo principale \u00e8 oggi adibito a servizio pubblico e comprende la biblioteca locale, un centro anziani e una sala congressi. Nel cortile centrale \u00e8 stato installato un piccolo anfiteatro scavato nel terreno, utilizzato in occasione di eventi locali. Il muro di cinta \u00e8 ancora visibile e conserva, all'altezza degli ingressi, i capitelli recanti lo stemma del biscione. Tale stemma \u00e8 visibile anche sui muri del corpo principale.\nParchi.\nOltre ad avere alcuni giardini pubblici, il quartiere \u00e8 cinto da nordest a sudest dal Parco Nord Milano. Il Parco si \u00e8 sviluppato negli anni partendo dal Bosco di Bruzzano, un'area verde alberata gi\u00e0 presente nel 1968, prima dell'istituzione del parco stesso e ora parte del parco Nord. All'interno del perimetro a parco \u00e8 presente anche il cimitero di Bruzzano, uno dei pi\u00f9 estesi di Milano.\nServizi principali.\nOltre alle scuole dell'obbligo (due primarie e una secondaria di primo grado) e dell'infanzia (due asili nido e due scuole materne) era presente un liceo classico intitolato a Omero, che attualmente si \u00e8 trasferito nell'Istituto d'istruzione superiore Bertrand Russell di Niguarda.\nNel quartiere \u00e8 presente anche un ospedale di medio-grandi dimensioni, l'Istituto Ortopedico Galeazzi, diventato tristemente noto per la vicenda dello scoppio di una camera iperbarica verso la fine degli anni \u201890, e oggi facente parte del Gruppo Ospedaliero San Donato.\nInfrastrutture e trasporti.\nViale Rubicone \u00e8 l'importante asse di collegamento che tange Bruzzano a ovest e sud-ovest; si tratta di un viale di scorrimento urbano, naturale continuazione della SS35 superstrada Milano-Meda, che collega i viali della circonvallazione esterna di Milano con la Brianza. Ai bordi nordoccidentali del quartiere, interconnesso con la stessa Milano-Meda, si trova anche lo svincolo di Cormano dell'Autostrada A4 Torino-Trieste.\nLa stazione di Bruzzano \"Parco Nord\" \u00e8 servita dalle linee S2 e S4 del servizio ferroviario suburbano di Milano, svolto da Trenord nell'ambito del contratto di servizio stipulato con la Regione Lombardia. Questa stazione, aperta nell'ottobre del 2014, sostituisce la vecchia fermata posizionata nel centro del quartiere, a 350 metri di distanza.\nIl quartiere non \u00e8 servito da linee metropolitane. Tuttavia, poco distante dal confine con il quartiere, si trovano, all'interno degli attigui quartieri di Affori e della Comasina, le stazioni Comasina e Affori FN, della linea M3 della metropolitana di Milano.\nAlcune e di autobus, gestite da ATM, collegano Bruzzano ai quartieri limitrofi e al centro di Milano.\nNegli anni trenta del XX secolo venne realizzata una breve diramazione della tranvia Milano-Limbiate, per servire l'abitato di Bruzzano.\nAmministrazione.\nBruzzano fa parte del Municipio 9 del comune di Milano.\nPrima della riforma delle suddivisioni in 9 municipi faceva parte, assieme ad Affori, alla Bovisasca e alla Comasina, dell'allora zona 8. Il quartiere Comasina sorge su un territorio che storicamente fu una zona agreste che apparteneva a Bruzzano."}
{"id": "1714926", "revid": "54354", "url": "https://it.wikipedia.org/wiki?curid=1714926", "title": "M\u00e9di T\u00e9l\u00e9com", "text": ""}
{"id": "1714929", "revid": "125360339", "url": "https://it.wikipedia.org/wiki?curid=1714929", "title": "Vigole", "text": "Vigole \u00e8 una frazione del comune di Toscolano Maderno, in provincia di Brescia. Il paesino \u00e8 collocato in collina dietro il paese di Maderno, \nLa frazione dista dal capoluogo 3\u00a0km, con altezza di 301 m. sul livello del mare.\nToponimo.\nVigole, deriva dal latino \"vicolus\" o diminutivo \"vicus\" che signifiva \"via stretta\", forma dialettale attuale V\u00ecgle. Conta circa una novantina di abitanti.\nStoria.\n\u00c8 il villaggio natale della famiglia Riccobono Sette detta dei Riccoboni che nei primi anni del 1600 si contrappose alla famiglia dei Beatrice detta degli Zannoni di Gargnano in una sanguinosa faida. Questo conflitto vedeva le due principali famiglie del luogo contrapposte per motivi non solo d'onore ma anche per lo sfruttamento delle risorse economiche al fine di ottenere la supremazia politica locale. Ambedue le famiglie ne uscirano completamente distrutte con tutti i loro principali rappresentanti assassinati."}
{"id": "1714930", "revid": "196390", "url": "https://it.wikipedia.org/wiki?curid=1714930", "title": "Chloebia", "text": ""}
{"id": "1714932", "revid": "122315", "url": "https://it.wikipedia.org/wiki?curid=1714932", "title": "Upupa antaois", "text": ""}
{"id": "1714941", "revid": "76963", "url": "https://it.wikipedia.org/wiki?curid=1714941", "title": "Isao Sasaki", "text": "\u00c8 conosciuto in patria come \"la voce del sol levante\" e, negli anni '80, ha dato la voce alle sigle originali di alcuni cartoni animati come \"Atlas UFO Robot\", \"Getta Robot\", \"Gaiking il robot guerriero\", \"Star Blazers\", \"Kyashan il ragazzo androide\" e altri.\nAttore e doppiatore oltre che cantante, ha prestato la voce a personaggi di anime come \"Star Blazers\", \"Ginga eiy\u016b densetsu\" e \"La battaglia dei pianeti\"."}
{"id": "1714943", "revid": "110157", "url": "https://it.wikipedia.org/wiki?curid=1714943", "title": "Altice Portugal", "text": "Altice Portugal, fino al 2018 Portugal Telecom (PT), \u00e8 la pi\u00f9 grande compagnia di telecomunicazioni in Portogallo.\nSebbene operi principalmente in Portogallo e Brasile, ha anche una significativa presenza in Marocco, Guinea-Bissau, Capo Verde, Mozambico, Timor Est, Angola, Kenya, Cina, e S\u00e3o Tom\u00e9 e Pr\u00edncipe.\nGrazie alla sua grande quota di mercato, Portugal Telecom \u00e8 considerata de facto monopolista nella telefonia fissa nel paese.\nPropriet\u00e0.\nOriginariamente, il governo portoghese era proprietario di 500 golden share che gli concedevano ampio potere decisionale sulla gestione della compagnia, tra cui quello dell'eventuale vendita a stranieri. L'Unione europea ha pi\u00f9 volte contestato la legittimit\u00e0 di queste Golden Share, sostenendone l'illegalit\u00e0 rispetto al quadro normativo dell'UE, mentre il governo portoghese ne sosteneva la necessit\u00e0 per motivi di pubblico interesse. Dopo il dibattimento del caso presso la corte di giustizia europea, le golden share sono state finalmente abolite nel luglio 2013. Lo stesso anno, PT si fonde con l'operatore brasiliano Oi. Da aprile 2015, PT diventa di propriet\u00e0 del gruppo olandese Altice."}
{"id": "1714944", "revid": "599013", "url": "https://it.wikipedia.org/wiki?curid=1714944", "title": "Kenny Corupe", "text": "Carriera.\nGiovanili.\nCorupe, a livello giovanile, milit\u00f2 per diverse stagioni in Ontario Hockey League, una delle tre maggiori leghe giovanili canadesi. Per due stagioni e mezzo, dal 1997 al 2000 vest\u00ec la maglia dei Toronto St. Michael's. Nel corso della stagione 1999-2000 pass\u00f2 agli Owen Sound Platers, che lasci\u00f2 durante quella stessa stagione, dopo 24 incontri, per approdare alla sua prima esperienza da professionista.\nMinors statunitensi.\nLa prima squadra professionista per Corupe furono i Birmingham Bulls, in ECHL, dove gioc\u00f2 6 incontri nella stagione 1999-2000. Rimarr\u00e0 inizialmente nella stessa lega anche nella stagione successiva, ma con i Johnstown Chiefs. Dopo 12 incontri si prospett\u00f2 la possibilit\u00e0 di andare a giocare nella pi\u00f9 quotata delle \"minors\" nordamericane, la American Hockey League, e Corupe ne approfitt\u00f2 passando ai Saint John Flames.\nNel 2001-02 ritorner\u00e0 in ECHL (Columbus Cottonmouths), ma trascorse poi parte della stagione in Central Hockey League (Odessa Jackalopes).\nNel 2002-03 Corupe firm\u00f2 per i Louisiana Ice Gators, nuovamente in ECHL, giocando con la squadra di Lafayette per due stagioni.\nNel 2004 torn\u00f2 ad essere sotto contratto con una squadra AHL, i Wilkes-Barre/Scranton Penguins, dividendosi per\u00f2 per la prima stagione tra questa squadra ed il \"farm team\" ad essa collegata in ECHL, i Wheeling Nailers. I buoni risultati ottenuti gli fecero ottenere una conferma per la stagione successiva, giocata interamente con la squadra AHL.\nIn Europa.\nA partire dalla stagione 2006-07, Corupe si trasfer\u00ec in Europa. La sua prima squadra furono gli Sportivi Ghiaccio Cortina. Con gli \"scoiattoli\" si mise in luce: fu vicecapocannoniere dietro a Mike Harder, e la squadra, grazie anche ai suoi 83 punti frutto di 35 reti e 48 assist, torn\u00f2 a laurearsi campione d'Italia dopo 32 anni.\nPer il 2007-08 si accas\u00f2 all'Olimpija Lubiana, squadra slovena, ma che milita nella EBEL austriaca. Dopo pochi mesi, tuttavia, Corupe ritorn\u00f2 in Italia, stavolta all'Hockey Club Bolzano, con cui vinse il suo secondo scudetto personale. Venne confermato anche nella stagione successiva, in cui coi bolzanini si aggiudic\u00f2 la supercoppa italiana (nella finale Corupe mise a segno quattro reti ed un assist), la Coppa Italia, lo scudetto e, a livello personale, la classifica marcatori.\nNella stagione 2010-11, lasci\u00f2 Bolzano per tornare a giocare in Nord America negli Odessa Jackalopes della CHL, con cui raggiunse i play-off, venendo tuttavia eliminato in semifinale di conference. Dopo una sola stagione and\u00f2 a giocare in Norvegia nel L\u00f8renskog IK con i quali, nel 2013-14, venne insignito del premio di top scorer della GET-ligaen.\nNell'estate del 2014 fu operato. Il recupero tuttavia non and\u00f2 come previsto e, quando fu chiaro che Coroupe avrebbe perso l'intera stagione, il contratto che lo legava al L\u00f8renskog fu consensualmente risolto il 13 gennaio 2015.\nDopo il ritiro.\nDopo il ritiro si \u00e8 dedicato all'allenamento dei giovanissimi, sia come allenatore e dirigente di diverse squadre giovanili che come animatore dei \"Camp Corupe\"."}
{"id": "1714951", "revid": "235044", "url": "https://it.wikipedia.org/wiki?curid=1714951", "title": "Perlinato", "text": ""}
{"id": "1714954", "revid": "729019", "url": "https://it.wikipedia.org/wiki?curid=1714954", "title": "BMCE bank", "text": "BMCE Bank (sigla di \"Banque Marocaine du Commerce Ext\u00e9rieur\") \u00e8 una grande banca marocchina. Secondo il sito web della societ\u00e0, gestisce oltre 500 filiali in Marocco. Possiede uffici in Francia, Spagna, Regno Unito, Cina, Italia, Germania, Belgio e Paesi Bassi.\nLa banca \u00e8 quotata presso la Borsa di Casablanca.\nI membri del gruppo BMCE includono: "}
{"id": "1714958", "revid": "54354", "url": "https://it.wikipedia.org/wiki?curid=1714958", "title": "Telef\u00f3nica M\u00f3viles", "text": ""}
{"id": "1714959", "revid": "78273", "url": "https://it.wikipedia.org/wiki?curid=1714959", "title": "Everglades National Park", "text": ""}
{"id": "1714964", "revid": "2184720", "url": "https://it.wikipedia.org/wiki?curid=1714964", "title": "Mike Lewis (chitarrista)", "text": "Biografia.\nPrima di entrare nel mondo della musica, ha studiato ingegneria civile. Sua madre lavorava come commessa in un negozio, suo padre in una compagnia chimica. Lewis frequentava la Hawthorn High School, a Pontypridd, insieme al cantante della band Ian Watkins. Le sue materie preferite erano scienze e storia.\nInizialmente prese posto nella band come bassista, ma poi divenne chitarrista insieme a Lee Gaze; al basso fu sostituito da Stuart Richardson. Ha registrato tutti i tre album insieme alla band.\nNel settembre del 2006 ha sposato Amber Payne e vive a Santa Monica, in California."}
{"id": "1714965", "revid": "217830", "url": "https://it.wikipedia.org/wiki?curid=1714965", "title": "Gran Premio motociclistico del Portogallo 2008", "text": "Il Gran Premio motociclistico del Portogallo 2008 corso il 13 aprile, \u00e8 stato il terzo Gran Premio della stagione 2008 e ha registrato la vittoria: della Yamaha di Jorge Lorenzo in MotoGP, di \u00c1lvaro Bautista nella classe 250 e di Simone Corsi nella classe 125."}
{"id": "1714968", "revid": "712828", "url": "https://it.wikipedia.org/wiki?curid=1714968", "title": "Shigu Curtis", "text": ""}
{"id": "1714974", "revid": "647919", "url": "https://it.wikipedia.org/wiki?curid=1714974", "title": "St.-Nikolai Kirche (Amburgo)", "text": ""}
{"id": "1714977", "revid": "223454", "url": "https://it.wikipedia.org/wiki?curid=1714977", "title": "Lee Gaze", "text": ""}
{"id": "1714980", "revid": "125617172", "url": "https://it.wikipedia.org/wiki?curid=1714980", "title": "Afriquia", "text": "Akwa Group \u00e8 un conglomerato di aziende con sede a Casablanca, (Marocco). La societ\u00e0 \u00e8 primariamente una compagnia produttrice di gas e petrolio e possiede il marchio \"Afriquia\".\nOperazioni.\nPetrolio, gasolio, olio motore, servizi auto\nGas naturale\nGas industriale, gas medico\nTecnologia e telecomunicazioni"}
{"id": "1714982", "revid": "54354", "url": "https://it.wikipedia.org/wiki?curid=1714982", "title": "Akwa Group", "text": ""}
{"id": "1714985", "revid": "775372", "url": "https://it.wikipedia.org/wiki?curid=1714985", "title": "Akwa", "text": ""}
{"id": "1714986", "revid": "2043462", "url": "https://it.wikipedia.org/wiki?curid=1714986", "title": "Pietro Lanza di Scalea", "text": "Biografia.\nNacque a Palermo il 20 ottobre 1863 da Francesco, I principe Lanza di Scalea (1834-1919) e dalla di lui consorte Rosa Mastrogiovanni Tasca Lanza dei Conti d'Almerita (1843-1900), di cui era il primo di cinque figli.\nLaureatosi in giurisprudenza all'Universit\u00e0 di Palermo, si dedic\u00f2 in seguito a studi storici ed artistici, nel qual campo pubblic\u00f2 lavori riguardanti la Sicilia, quali: \"I limiti della sovranit\u00e0 nelle costituzioni di Federico II, Enrico Rosso, cancelliere del Regno di Sicilia\" (1890), \"Donne e gioielli nel Medioevo e nel Rinascimento in Sicilia\" (1892), \"La Sicilia attraverso la leggenda\" (1909). Nel 1893, venne nominato direttore del Regio Istituto di Belle Arti di Palermo. Nello stesso periodo fece parte della rivista \"Sicilia artistica e numismatica\".\nDi orientamento conservatore e nazionalista, nel 1897 si candid\u00f2 alle elezioni politiche nelle file della Destra per il collegio di Serradifalco, ed ottenne la sua prima elezione a deputato nella XX legislatura. Il Lanza svolse ininterrottamente l'attivit\u00e0 di parlamentare alla Camera nelle legislature successive fino alla XXIV legislatura. Fu sottosegretario per gli Affari Esteri nei governi Sonnino I e II (1906 e 1909-10), Luzzatti (1910-11) e Giolitti IV (1911-14). \nNel 1915, allo scoppio della prima guerra mondiale da interventista, part\u00ec volontario nell'arma di cavalleria, e partecip\u00f2 all'ideazione e all'organizzazione della Legione cecoslovacca in Italia. \nIl Principe Lanza si afferm\u00f2 come grosso esponente politico, difensore degli interessi dell'isola dall'ingerenza dei gruppi settentrionali, che variamente declinato arriv\u00f2 ad assumere il significato della difesa delle posizioni dell'aristocrazia siciliana nei confronti del giolittismo e quindi del socialismo. D'intesa con l'imprenditore Ignazio Florio jr, costitu\u00ec prima un'associazione agraria, quindi un Comitato agrario siciliano. Nel 1919, pur non candidandosi per la prima volta alle elezioni politiche, ader\u00ec all'Unione Liberale a sostegno di Vittorio Emanuele Orlando, ma l'anno seguente, nel 1920, assieme a Giovanni Lo Monte fond\u00f2 il Partito agrario siciliano, che guid\u00f2 alle successive elezioni che lo riportarono alla Camera. Nel 1922, fu nominato Ministro della guerra nel Governo Facta I. L'anno seguente, nel 1923, il Lanza ader\u00ec al Partito Nazionale Fascista, e strinse rapporti di collaborazione direttamente con il suo capo Benito Mussolini, che lo incaric\u00f2 a reggere il Ministero delle colonie (1924-26). Nominato senatore nel 1929, ricopr\u00ec tale carica nelle legislature XXVIII e XXIX, e resse anche la carica di vicepresidente del Senato (1934-38). \nL'adesione al Fascismo, di cui si fece promotore a Palermo, aveva inizialmente provocato scontri con il fratello minore Giuseppe, quest'ultimo capolista dei sostenitori di Orlando, finch\u00e9 anche costoro non confluirono nel movimento di Mussolini. Come ministro delle Colonie il Lanza assunse un atteggiamento meno intransigente: il suo auspicio era quello di uno sfruttamento di tipo capitalistico delle terre d'Oltremare, mettendo in guardia dall'illusione di una \"probabile e sulla carta sollecita soluzione del problema emigratorio nei nostri territori di dominio diretto\" che si accompagnava al modello populista della piccola colonia. \nIl Principe Lanza, oltre ad esercitare l'attivit\u00e0 di pubblicista, ricopr\u00ec alcuni incarichi quali di presidente delle societ\u00e0 Cantieri navali riuniti, Siderurgica commerciale e Coloniale siderurgica, della Societ\u00e0 geografica italiana, della Societ\u00e0 Italiana per la Pesca e dell'Areo Club d'Italia. \nIl Lanza mor\u00ec a Roma il 29 maggio 1938. Per disposizione del capo del governo se ne celebrarono i funerali di Stato; una corona con la sigla del re imperatore ne accompagn\u00f2 le esequie.\nMatrimoni e discendenza.\nPietro Lanza Branciforte Mastrogiovanni Tasca, II principe Lanza di Scalea, nel 1887 spos\u00f2 Dorotea Fardella, baronessa di Moxharta, che gli dette sei figli:"}
{"id": "1714996", "revid": "287204", "url": "https://it.wikipedia.org/wiki?curid=1714996", "title": "Abhayamudra", "text": ""}
{"id": "1714998", "revid": "339392", "url": "https://it.wikipedia.org/wiki?curid=1714998", "title": "Chopin", "text": ""}
{"id": "1715004", "revid": "62221", "url": "https://it.wikipedia.org/wiki?curid=1715004", "title": "Aepophilidae", "text": ""}
{"id": "1715007", "revid": "1573940", "url": "https://it.wikipedia.org/wiki?curid=1715007", "title": "Aepophilus bonnairei", "text": "Aepophilus bonnairei , \u00e8 un piccolo insetto predatore dell'Ordine dei Rincoti (Sottordine Heteroptera). \u00c8 l'unica specie compresa nella famiglia Aepophilidae appartenente all'infraordine dei Leptopodomorpha, secondo alcune fonti inclusa nella famiglia Saldidae.\nMorfologia e biologia.\n\"A. bonnairei\" \u00e8 un insetto di piccole dimensioni, con corpo bruno-rossastro e lungo circa 3 mm. Il capo \u00e8 privo di ocelli ed ha antenne e rostro rispettivamente composti da quattro e tre articoli.\nIl torace ha il mesoscutello relativamente piccolo. Le ali anteriori sono pi\u00f9 brevi dell'addome e le zampe hanno tarsi di tre articoli, con due unghie apicali.\nHabitat.\nSpecie tipicamente marina, \u00e8 denominata dagli anglosassoni con il nome di \"marine bug\" (\"cimice marina\"). Il suo habitat \u00e8 infatti rappresentato dalla zona interessata dalle maree (zona intertidale). Vive sulle rocce, rifugiandosi nelle cavit\u00e0, contenenti aria, durante l'alta mare ed \u00e8 in grado di muoversi sulla superficie. Preda piccoli Artropodi oppure si nutre a spese di animali morti.\nDistribuzione.\nSpecie europea, si rinviene sulle coste dell'Atlantico, dalle Isole Britanniche al Nordafrica."}
{"id": "1715011", "revid": "729019", "url": "https://it.wikipedia.org/wiki?curid=1715011", "title": "Giuseppe Tasca Lanza", "text": "Biografia.\nGiuseppe Mastrogiovanni Tasca Lanza era figlio del senatore Lucio Mastrogiovanni Tasca e Nicolosi, conte d'Almerita e di Beatrice Lanza Branciforte. Studi\u00f2 chimica all'universit\u00e0 di Palermo, e fu assistente di Emanuele Patern\u00f2 al laboratorio chimico di Palermo. Spos\u00f2 Annetta Bordonaro Chiaramonte. Cre\u00f2 l'azienda agricola Villa Tasca, fra le pi\u00f9 avanzate tecnologicamente di tutta la Conca d'oro intorno a Palermo e dal 1892 gest\u00ec l'ex feudo Regaleali, 1200 ettari nelle campagne al confine tra le province di Palermo e Caltanissetta, con l'azienda vinicola Tasca d'Almerita.\nA lui si deve la fondazione del giardino romantico della famosa Villa Tasca a Palermo, tramite l'inserimento di essenze botaniche rare e tropicali, la creazione di un laghetto corredato dal famoso tempietto circolare (anni '80 del XIX secolo, architetto Francesco Paolo Palazzotto). La villa fu ammirata da moltissime importanti personalit\u00e0 recatesi a Palermo, tra cui Richard Wagner. Fu presidente del Monte di piet\u00e0 di Palermo e amministratore dell'Ospedale di Palermo e dell'Ospizio marino.\nFu sindaco di Palermo tre volte nel 1901, dal 1902 al 1903 e dal 1906 al 1907. Avvi\u00f2 la municipalizzazione del gas.\nDeputato del Regno per tre legislature, dal 1890 al 1895 e dal 1897 al 1900, nel 1902 fu nominato Senatore del Regno d'Italia.\nNel 1916, il figlio Ottavio, cadde nella prima guerra mondiale, capitano del 143\u00ba reggimento fanteria, nell'attacco a Gorizia, mentre l'altro figlio Lucio Tasca Bordonaro, importante esponente del movimento separatista nell'isola, fu primo sindaco di Palermo dopo la caduta del fascismo nel 1943."}
{"id": "1715015", "revid": "62221", "url": "https://it.wikipedia.org/wiki?curid=1715015", "title": "Aepophilus", "text": ""}
{"id": "1715016", "revid": "1748167", "url": "https://it.wikipedia.org/wiki?curid=1715016", "title": "Messia", "text": "Messia \u00e8 il termine che designa una figura e una nozione importante per le tre principali religioni monoteistiche abramitiche: ebraismo, cristianesimo e islamismo, ma \u00e8 presente anche nel rastafarianesimo e nel mazdeismo iranico. In tali religioni si crede che a un certo punto della storia debba comparire un inviato da Dio con il compito di eliminare le contraddizioni della condizione umana attuale. \nIl Messia, salvatore e risolutore del tempo attuale, \u00e8 l'instauratore di un tempo nuovo e definitivo (eschaton), che corrisponde, per i suoi vari contenuti di felicit\u00e0 e perfezione, alle aspirazioni della comunit\u00e0 che lo attende. Il Messia abolisce la realt\u00e0 attuale e la sostituisce con una nuova realt\u00e0 che, almeno nelle prospettive, si presenta come metastorica e mitica. \nPer l'ebraismo il Messia ebraico deve ancora arrivare e governer\u00e0 e unir\u00e0 il popolo di Israele, conducendolo verso l'Era Messianica di pace globale e universale. Non \u00e8 previsto che abbia natura divina, ma unicamente umana.\nNel cristianesimo la figura del Messia coincide con quella di Ges\u00f9 Cristo quindi, di fatto, per i cristiani il Messia \u00e8 gi\u00e0 comparso e se ne aspetta la seconda venuta. La sua natura divina o umana \u00e8 oggetto controverso delle diverse confessioni scismatiche.\nPer diverse correnti dell'islam il Messia (\"Mahdi\") deve ancora arrivare, ma per le correnti degli Ahmadiyya o per i devoti di Mirza Ghulam Ahmad sarebbe gi\u00e0 arrivato. Sciismo e sunnismo concordano sul fatto che debba ancora arrivare, ma non sul suo stato di divinit\u00e0.\nOrigine e significato del termine.\nIl termine italiano \"Messia\" deriva dal latino ecclesiastico \"Mess\u012bas-Mess\u012bae\" a sua volta dal greco antico \"Mess\u00edas\" (\u039c\u03b5\u03c3\u03c3\u03af\u03b1\u03c2), quindi dall'aramaico \"m\u0259\u0161\u012ba\u1e25\" (\u05de\u05b0\u05c1\u05e9\u05b4\u05d9\u05d7\u05b8\u05d0), quindi dall'ebraico \"m\u0101\u0161\u012b\u0101\u1e25\" (\u05de\u05e9\u05d9\u05d7) col significato di \"unto\". L'unzione, infatti, era il rito con il quale nella Bibbia veniva nominato un re (generalmente per indicazione divina a un profeta) o un sommo sacerdote (cfr. il cap. 29 del libro dell'Esodo) e indicava che il nominato sarebbe stato assistito dallo Spirito di Dio.\nNell'Antico Testamento, l'ebraico m\u0101\u0161\u00eea\u1e25 ( \u05de\u05b8\u05e9\u05b4\u05c1\u05d9\u05d7\u05b7) era appellativo attribuito a chi era investito da Dio dell'autorit\u00e0 di intermediare con il popolo di Israele.\nNella Septuaginta, l'antica versione greca della bibbia ebraica, sia nei libri canonici che nei libri deuterocanonici il termine messia fu tradotto in greco antico con la parola \"cristo\" (\u03a7\u03c1\u03b9\u03c3\u03c4\u03cc\u03c2, pronuncia christ\u00f3s). \nPer esempio nel primo capitolo del Secondo libro dei Maccabei, uno dei, infatti, il termine \u00e8 attestato nell'indirizzo di una lettera di Giuda Maccabeo con riferimento ai sommi sacerdoti:\n\u00c8 inoltre presente nel testo greco del Siracide 46:13, 19 (traduzione CEI 2008):\nI principi unti re da Samuele furono Saul (1 Sam 10,1.6) e Davide (1 Sam 16,13). Il termine \"unto\" nel versetto 19 \u00e8 riferito a uno dei due, verosimilmente Davide che sembra essere stato presente alla morte di Samuele.\nStoria della nozione.\nNell'antichit\u00e0 l'olio d'oliva era la base di ogni unguento o profumo. L'unzione, perci\u00f2, era parte della vita quotidiana e simbolo dei momenti di gioia (cfr. ad esempio nella Bibbia e ). Nel libro dell'Esodo () viene stabilita la composizione di un olio rituale, profumato per un terzo con mirra, per un terzo con cassia e per un sesto ciascuno con cinnamomo e canna aromatica. L'olio sacro serve per esprimere il compiacimento divino, cio\u00e8 per consacrare tramite un rito di unzione sacra il tabernacolo, i suoi arredi e i ministri del culto.\nAnalogamente nella Bibbia compare il rito di unzione del re, ma solo in occasione di cambi di dinastia, quando risultava indispensabile esprimere il compiacimento divino. Particolarmente significativa \u00e8 l'attribuzione di \"unto\" al re persiano Ciro, che ovviamente non si era sottoposto ad alcun rito ebraico, per sottolineare che egli aveva svolto una funzione salvifica e regale stabilita da Dio.\nLa nozione di Messia, quindi, \u00e8 strettamente legata a quella di \"regalit\u00e0\" e tale regalit\u00e0 \u00e8, nell'alveo delle culture antiche del Vicino Oriente, frutto di una investitura divina.\nE come in Egitto, dove il faraone \u00e8 indicato come figlio di Ra (il dio Sole), o come per il re, rappresentante del Dio nazionale, in Mesopotamia, allo stesso modo l'investitura del re di Israele richiede riti liturgici. La sostanziale differenza nella cultura ebraica \u00e8 mantenere il privilegio della liturgia dell'unzione con l'olio d'oliva nell'investitura regale rispetto all'incoronazione.\nQuindi il re d'Israele \u00e8 l'\"Unto di JHWH\", il Dio nazionale ebraico, come gli antichi re mesopotamici erano gli \u00abUnti di An o di Enlil\u00bb.\nL'unzione del re di Israele rappresenta una investitura caratterizzata dalla discesa dello Spirito divino:\nMa il re investito con l'olio non \u00e8 solo l'eletto, ma anche il figlio di Dio, una terminologia utile per esprimere il dovere di eseguire la volont\u00e0 del padre:\nIsaia (VI sec. a.E.C.) profetizza che dalla stirpe di David, sarebbe sorto, in un futuro, un re che avrebbe ristabilito la giustizia:\nRomano Penna osserva che alla fine del VI secolo a.C. si ha una prima evoluzione della nozione quando Ezechiele, avverso alla monarchia, \"stacca\" il \"messia\" dalla casa di David, il vero David deve ancora venire:\nA partire dall'epoca persiana, quindi tra il IV e il II, la figura del \"messia\" acquisisce dei connotati \"oltre umani\".\nDi analogo avviso \u00e8 Harold Louis Ginsberg il quale distingue tre fasi di sviluppo della nozione:\nViene impiegato nell'Antico Testamento per indicare i personaggi unti di olio per volere o su indicazione di Dio, persone caratterizzate da una precisa missione e con uno scopo: re, profeti, sacerdoti.\nAttraverso l'esperienza del regno (cio\u00e8 a partire dal primo re, Saul), \"messia\" viene usato pi\u00f9 specificamente in riferimento ai re. L'Antico Testamento riporta la promessa fatta alla discendenza di Davide che un suo discendente sarebbe rimasto sempre sul trono di Giuda, dando alla consacrazione regale un carattere dinastico.\nCon la fine della monarchia nel regno giudaico, successiva al regno israelitico, e l'inizio dell'esilio babilonese (587-538 a.C.), il significato del termine assume anche un significato escatologico e indica l'inviato di Dio che apre l'era omonima: l'Era Messianica.\nAl significato ultimo sovraesposto si allaccia il riconoscimento cristiano di Ges\u00f9 Cristo come Messia atteso da Israele\nNell'ebraismo.\nL'obiettivo finale ebraico si realizza in una monarchia davidica, apice di Israele, che l'avvento messianico dovrebbe restaurare. La parola ebraica \"Mashiach\" (o \"Moshiach\") si riferisce alle idee ebraiche attorno alla figura del Messia. Come la parola italiana \"Messia\", Mashiach significa \"unto\".\nNella Bibbia il rito dell'unzione di un re viene citato tutte e sole le volte che c'\u00e8 un cambio di dinastia: esso perci\u00f2 esprime approvazione divina e conferisce legittimit\u00e0. Analogamente il rito viene eseguito per conferire la carica di sommo sacerdote; figura spesso indicata come \"il sacerdote, quello unto\" (). L'unico personaggio, non rientrante in queste due categorie, a cui viene attribuito questo titolo \u00e8 l'imperatore Ciro il Grande (), il cui ruolo di liberatore del popolo ebraico lo rende quasi un prototipo del messia escatologico.\nNell'Era Talmudica il titolo \"Mashiach\" o , (nella vocalizzazione tiberiense pronunciato ), letteralmente significa \"il Re unto\", e si riferisce al leader umano e re ebraico che riscatter\u00e0 Israele nella \"Fine dei giorni\" e che la condurr\u00e0 verso un'era messianica di pace e prosperit\u00e0 sia per i vivi che per i morti.\nIl Messia ebraico, quindi, si riferisce a un leader umano, discendente fisicamente dalla stirpe di Re Davide, che governer\u00e0 e unir\u00e0 il popolo di Israele e che lo condurr\u00e0 verso l'Era Messianica di pace globale e universale. Il Messia ebraico, a differenza di quello cristiano, non viene considerato divino e non corrisponde alla figura di Ges\u00f9 di Nazaret nelle aspettative messianiche ebraiche.\nNel cristianesimo.\nIl cristianesimo, in tutte le sue confessioni, crede che il Messia si sia gi\u00e0 manifestato, e lo identifica con la figura di Ges\u00f9 di Nazareth. In greco \"mash\u00ecach\" si traduce \"Christ\u00f2s\" (\u03a7\u03c1\u03b9\u03c3\u03c4\u03cc\u03c2), da cui viene l'appellativo tradizionale, di matrice neotestamentaria, di Ges\u00f9, il \"Cristo\". Il nome \"Ges\u00f9\", attraverso il greco dei Vangeli \u0399\u03b7\u03c3\u03bf\u03c5\u03c2 (I\u0113so\u00fbs) e il latino \"Iesus\", \u00e8 equivalente al diffusissimo nome ebraico \u05d9\u05d4\u05d5\u05e9\u05e2 [pronuncia IPA: Y\u0115ho\u0161\u016ba\u2018]. Tale nome \u00e8 propriamente un teoforico, e significa \"Dio \u00e8 salvezza\" o \"Dio salva\". In ebraico moderno il nome \"Ges\u00f9\", intendendo specificamente il Ges\u00f9 cristiano e non un generico Yehoshua, \u00e8 \"Yeshu\" (\u05d9\u05e9\u05d5).\nL'atteggiamento di Ges\u00f9 di fronte alle attese messianiche del suo tempo.\nAl tempo di Ges\u00f9, anche a seguito della dominazione straniera in atto per opera dell'Impero Romano, la maggior parte di coloro che attendevano il Messia supponeva che si sarebbe trattato di una personalit\u00e0 in grado di restituire l'autonomia politica agli Ebrei e di \"restaurare il Regno di Israele\". La fede in un Messia-Liberatore era propria, probabilmente, di tutte le principali correnti spirituali giudaiche, sebbene con differenti implicazioni e sfumature.\nPer i Farisei, la borghesia colta nazionalista apparsa sulla scena politica verso la fine del II secolo a.C., il Messia-Liberatore si sarebbe manifestato con segni inequivocabili al momento opportuno e la sua venuta doveva essere favorita dalla rigorosa osservanza della Legge da parte di tutto il popolo. Gli Zeloti, invece, una fazione nazionalista ancor pi\u00f9 accesa ed estrema dei Farisei, ritenevano che occorresse in ogni modo favorire le circostanze dell'avvento del Messia, anche con il ricorso alla violenza. I Sadducei, la fazione pi\u00f9 antica e moderata, per lo pi\u00f9 composta dalle famiglie dell'aristocrazia sacerdotale, essendo relativamente disponibile a un pacifico inserimento della nazione ebraica nell'Impero Romano del quale, bench\u00e9 pagano e politeista, non disconosceva la superiorit\u00e0 culturale, militare e organizzativa, consideravano con realismo l'impossibilit\u00e0 che un Messia-Liberatore potesse restituire a Israele la sua indipendenza. Non sono chiare, infine, le caratteristiche delle attese messianiche in seno alla corrente spirituale degli Esseni.\nNell'ambito del Giudaismo non mancavano, tuttavia, coloro che ritenevano che il Messia non sarebbe stato un attore della scena politica, bens\u00ec un rinnovatore spirituale, un profeta in linea con la parola di Mos\u00e8 di Deuteronomio o, comunque, un personaggio destinato a essere esaltato da Dio in un'opera di redenzione del popolo, come prefigurato nel Canto del Servo del profeta Isaia. A questa frangia minoritaria del Giudaismo doveva appartenere, probabilmente, anche Giovanni Battista, indicato nei Vangeli come precursore di Ges\u00f9 Cristo.\nGes\u00f9 \u00e8 ben attento a non confondere la sua missione con quella dei Messia politici del suo tempo e per questo arriva al punto di zittire i demoni che affermavano chiaramente la sua identit\u00e0 di Figlio di Dio (Marco ; Luca ), che \u00e8 un concetto collegato a quello di \"Messia\", sebbene avente un ovvio significato pi\u00f9 alto, che assorbe quello di Messia in una concezione umano-divina del tutto nuova per l'Ebraismo.\nGli esegeti si riferiscono alla prudenza di Ges\u00f9 nel non rivelarsi immediatamente, con l'espressione di segreto messianico.\nGes\u00f9 dice chiaramente a Pilato 'il mio regno non \u00e8 di questo mondo' (Gv 18,36) in quanto\nessendo una sola cosa con Dio Padre regna in eterno con la Sua stessa Potenza e la terra \u00e8 lo 'sgabello dei suoi piedi' (Salmo 110). La gloria del suo regno \u00e8 visibile nella creazione di Dio fin dal primo giorno (Rm 1,19-20) e si manifester\u00e0 con la sua Potenza a tutti gli occhi (Ap 1,7) nell'ultimo giorno fissato dal Padre fin dal Principio.\nAl gruppo dei Dodici Ges\u00f9 riveler\u00e0 progressivamente il mistero della sua vocazione messianica e della sua natura di Figlio di Dio, dopo la professione di fede di Cesarea di Filippo: nei tre annunci della passione (Mc ; ; ) spiegher\u00e0 che la realizzazione della sua missione passer\u00e0 attraverso il rifiuto del suo popolo e la condanna a morte, per culminare nella resurrezione ed ascensione.\nNell'episodio dell'entrata trionfale in Gerusalemme (Domenica delle Palme, Giovanni ), l'evangelista mostra che in Ges\u00f9 si compie la scrittura la quale dice:\nSi nota che qui, per l'evangelista, Ges\u00f9 \u00e8 il Re discendente di Davide sul quale si focalizzavano le attese messianiche; secondo Giovanni e l'escatologia cristiana, il Messia \u00e8 venuto sulla Terra ma vi deve ancora \"ritornare\" nella Gloria.\nNel processo davanti alle autorit\u00e0 ebraiche, alla domanda del Sommo Sacerdote Caifa sulla sua identit\u00e0 messianica, Ges\u00f9 risponder\u00e0: nel Vangelo secondo Marco \u00abIo lo sono!\u00bb ed aggiunge: \u00abE vedrete il Figlio dell\u2019uomo seduto alla destra della Potenza e venire sulle nubi del cielo!\u00bb. (Mc 14,61-62), Allora, il Sommo Sacerdote si straccia le vesti dicendo: \u00abHa bestemmiato\u00bb perch\u00e9 Ges\u00f9 ha nominato il nome di Dio, che \u00e8 impronunciabile per gli ebrei, ed ha riconosciuto di essere \u00abil Cristo, il Figlio di Dio\u00bb e di sedere \u201calla destra\u201d di Dio. Afferma quindi, dato che Ges\u00f9 \u201cha bestemmiato\u201d, che non c\u2019\u00e8 pi\u00f9 bisogno di testimoni.\u00abIo lo sono!\u00bb ed aggiunge: \u00abE vedrete il Figlio dell\u2019uomo seduto alla destra della Potenza e venire sulle nubi del cielo!\u00bb. (Mc 14,61-62)\nIn questo modo, Ges\u00f9 si attribuisce non solo il titolo messianico - davidico di \u201cCristo-Messia\u201d, riconoscendo di essere \u00abil Cristo, il figlio del Benedetto\u00bb, senza per\u00f2 pronunciare il nome di Dio (come fa anche nel passo seguente, quando chiama Dio \u00abPotenza\u00bb), ma anche il titolo di \u201cFiglio di Dio\u201d, dicendo di sedere alla sua destra.\nA questo punto, Caifa, \u00abstracciandosi le vesti disse: Che bisogno abbiamo ancora di testimoni? Avete udito la bestemmia;che ve ne pare?Tutti sentenziarono che era reo di morte\u00bb, perch\u00e9 Ges\u00f9 ha detto di essere il Figlio di Dio e si \u00e8 equiparato a Lui.\nQuindi, sputano addosso a Ges\u00f9 e, dopo averlo bendato, lo percuotono sfidandolo a riconoscere chi \u00e8 stato. Anche \u00abi servi\u00bb lo schiaffeggiano. (Mc 14,63-65)\nNel Vangelo secondo Matteo invece \"Tu l'hai detto\" (o, in altre traduzioni, \"tu hai detto bene\" o \"tu hai detto il giusto\"), asserendo l'esattezza delle parole di chi lo interrogava, ed aggiunge: \u00abd\u2019ora innanzi vedrete il Figlio dell\u2019uomo seduto alla destra della Potenza (Dio) e venire sulle nubi del cielo\u00bb. Allora, il Sommo Sacerdote si straccia le vesti dicendo: \u00abHa bestemmiato\u00bb perch\u00e9 Ges\u00f9 ha nominato il nome di Dio, che \u00e8 impronunciabile per gli ebrei, ed ha riconosciuto di essere \u00abil Cristo, il Figlio di Dio\u00bb e di sedere \u201calla destra\u201d di Dio.Allora, i presenti gridano: \u00ab\u00c8 reo di morte!\u00bb, gli sputano in faccia e lo percuotono, mentre altri lo sbeffeggiano, colpendolo e poi chiedendogli di riconoscere chi lo ha colpito. (Mt 26,59-68).\nLa rivendicazione di Ges\u00f9 di essere il Messia non costituiva, per i suoi ascoltatori del Sinedrio, qualcosa di particolarmente insolito o scandaloso. Semmai, essi avrebbero potuto contestarne l'opportunit\u00e0 politica, ponendo la pretesa di Ges\u00f9 sullo stesso piano di quelle di innumerevoli pretesi Messia succedutisi nel tempo e poi regolarmente uccisi o spariti, dopo aver fallito i loro obiettivi politici. Ci\u00f2 che determina, tuttavia, lo scandalizzato rifiuto di Ges\u00f9 \u00e8 l'affermazione che egli fa subito dopo aver confermato di essere il Messia, dichiarando di essere qualcosa di ben superiore, ossia il Figlio dell'uomo, espressione coniata dal profeta Daniele (), e precisando, altres\u00ec, il chiaro significato divino di tale qualifica proclamando la sua intronizzazione alla destra del Padre del Salmo .\nSotto la croce alcuni giudei sfidano Ges\u00f9 a scendere, se egli \u00e8 realmente il Messia e il Figlio di Dio (Mc ). Ges\u00f9 non raccoglie la \"sfida\", e si mantiene fedele a quanto lui stesso aveva predetto nel triplice annuncio. Pronuncia le prime parole del salmo 21 che qualche millennio prima avevano predetto questi eventi.\nNell'apparizione ai discepoli di Emmaus, Cristo resuscitato spiega chiaramente che il Messia doveva soffrire per entrare nella sua gloria (Luca ).\nNell'Islam.\nIl \"Mahdi\" (, lett. \u00abben guidato da Dio\u00bb) \u00e8 elemento fondamentale dell'escatologia islamica, riproponendo in questo contesto l'idea messianica tipica dell'Ebraismo. Mirza Ghulam Ahmad \u00e8 considerato dai suoi devoti come il Messia promesso e Imam Mahdi degli Ahmadiyya che \u00e8 giudicato eretico dall'Islam in quanto una sua parte parla di riapertura del ciclo profetico da parte dello stesso Mirza Ghulam Ahmad.\nAl Mahd\u012b \u00e8 riservata l'azione antagonistica del Male, rappresentato dal \"Dajj\u0101l\", preannunciando la fine del mondo (il \"D\u00ec del Giudizio\", \"yawm al-d\u012bn\") nel quale Dio decreter\u00e0 per i defunti resuscitati di tutte le generazioni umane, per l'occasione, il destino di salvezza o di dannazione.\nIl Mahdi nell'islam sciita.\nNell'interpretazione sciita del Mahdi, egli \u00e8 un essere dalle caratteristiche quasi divine, certamente soprannaturali, perch\u00e9 \u00e8 vissuto per secoli in occultamento, e quindi \u00e8 quasi immortale. Egli \u00e8 il dodicesimo Imam, che far\u00e0 l'apocalisse, sconfigger\u00e0 l'Anticristo e porter\u00e0 la pace nel mondo. Il Mahdi nell'interpretazione sciita \u00e8 senz'altro un musulmano, proviene dall'Oriente, e realizzer\u00e0 il pieno dominio della religione islamica nel mondo. Nella sua azione riformatrice viene aiutato da Cristo al tempo della sua seconda venuta. Nell'Iran di oggi si attende l'avvento del Mahdi, ed \u00e8 ritenuto imminente, anche se vi sono differenze sull'identit\u00e0 del Mahdi nelle diverse correnti (vedi, Ismailismo e Duodecimani ecc)\nIl Mahdi nell'islam sunnita.\nMolto diversa \u00e8 la concezione sunnita del Mahdi. Egli pu\u00f2 essere un semplice uomo, non ha cio\u00e8 caratteri divini e soprannaturali, e pu\u00f2 non essere necessariamente di religione islamica. Secondo questa interpretazione, il Mahdi non ha il potere di cambiare il mondo, e riesce nella sua impresa, di convertire il mondo intero, perch\u00e9 \u00e8 aiutato da Dio.\nIl Saoshyant nello zoroastrismo.\nNell'escatologia dello zoroastrismo alla fine dei tempi una figura messianica, il \"Saoshyant\" il cui significato \u00e8 \"colui che porta beneficio\", guider\u00e0 le forze del Bene alla vittoria e quindi alla redenzione del cosmo. Secondo gli antichi testi religiosi iranici, i Salvatori sono propriamente tre. Essi determineranno la liberazione progressiva del mondo dal Male, il riscatto delle creature e il trionfo finale. All'avvento di \"Saoshyant\" il sole si arrester\u00e0 allo zenith per trenta giorni e trenta notti, avverr\u00e0 l'apocatastasi accompagnata dal giudizio finale e dalla ricostruzione dell'ordine antecedente alla scissione dell'unit\u00e0 cosmica.\nIl Messia nel Rastafarianesimo.\nSecondo questa religione che affonda le proprie radici nella tradizione ebraico-cristiana, i Messia furono due: Ges\u00f9 e Hail\u00e9 Selassi\u00e9 (\"Ras Tafari\") imperatore (negus neghesti) di Etiopia.\nUn Messia nel mondo romano.\nNella quarta delle sue \"Bucoliche\" il poeta latino Virgilio celebra l'imminenza del ritorno dei \"Saturnia Regna\" (regni di Saturno), in seguito alla nascita di un \u201cbambino divino\u201d (\"puer\") che avrebbe posto fine alla tragica epoca presente per inaugurare una nuova et\u00e0 dell'oro (\"gens aurea\")."}
{"id": "1715017", "revid": "339392", "url": "https://it.wikipedia.org/wiki?curid=1715017", "title": "Inizio del ministero di Ges\u00f9", "text": ""}
{"id": "1715018", "revid": "1573940", "url": "https://it.wikipedia.org/wiki?curid=1715018", "title": "Mesitornis variegatus", "text": "La mesena dal petto bianco (Mesitornis variegatus ()) \u00e8 un uccello terricolo endemico del Madagascar. \u00c8 una delle tre specie della famiglia dei Mesitornithidae; la sua popolazione \u00e8 molto limitata ed \u00e8 ristretta a cinque siti nel nord e nell'ovest dell'isola.\nDescrizione.\nLa mesena dal petto bianco \u00e8 un uccello terricolo di medie dimensioni, spesso descritto come simile ad un rallo (una famiglia in cui talvolta i mesite vengono classificati). Questa specie ha una faccia bianca con delle caratteristiche chiazze facciali (un sopracciglio bianco e delle strisce scure sullo zigomo) ed un corto becco diritto e scuro. Le regioni superiori dell'uccello sono bruno rossastre, quelle inferiori sono bianche con una banda castano-marroncina ed un ventre striato.\nBiologia.\nLa mesena dal petto bianco vive nelle foreste; si sposta lentamente nel sottobosco, sopra la lettiera di foglie cadute, alla ricerca di piccoli invertebrati da mangiare. Si sposta in piccoli gruppi familiari composti da 2-4 individui. Il suo ambiente preferito \u00e8 costituito dalle foreste decidue indisturbate.\nLa popolazione di questa specie sta diminuendo e si teme che continui a scendere. \u00c8 molto sensibile ai vari disturbi e nella sua dimora forestale ed \u00e8 minacciata dal disboscamento e dagli incendi boschivi. \u00c8 soggetta anche alla pressione della caccia.\nDistribuzione e habitat.\n\"Mesitornis variegatus\" ha un areale piuttosto frammentato che comprende aree di foresta decidua secca nella parte nord-occidentale dell'isola."}
{"id": "1715019", "revid": "92719", "url": "https://it.wikipedia.org/wiki?curid=1715019", "title": "Mesite", "text": ""}
{"id": "1715028", "revid": "251174", "url": "https://it.wikipedia.org/wiki?curid=1715028", "title": "Fredo Valla", "text": " Ha realizzato numerosi documentari per la televisione e ha partecipato alla produzione di vari film.\nBiografia.\nFredo Valla \u00e8 nato a Sampeyre, in provincia di Cuneo l'11 marzo 1948. Ha frequentato l'Istituto Tecnico Bonelli di Cuneo. Ha svolto la professione di giornalista. \nSi \u00e8 formato con \"Ipotesi Cinema\", diretta da Ermanno Olmi.\n\u00c8 stato autore di film documentari premiati in vari festival e trasmessi dalle sedi RAI regionali.\nPer Sat 2000, emittente della Conferenza episcopale italiana, ha diretto vari programmi ideati e prodotti dal regista Pupi Avati, tra cui \"A est di dove?\", \"Il Welfare in Europa\", \"Un vescovo, una citt\u00e0\", \"I luoghi della devozione popolare in Italia\", \"Le feste storiche in Italia\".\nHa ideato e realizzato video-installazioni per il Museo delle Alpi di Bard (Valle d'Aosta), per i musei di Elva e Bellino (Valli occitane).\nHa scritto e co-sceneggiato il film \"Il vento fa il suo giro\", regia di Giorgio Diritti."}
{"id": "1715030", "revid": "289247", "url": "https://it.wikipedia.org/wiki?curid=1715030", "title": "Gran Premio di San Marino MotoGP 2007", "text": ""}
{"id": "1715035", "revid": "297059", "url": "https://it.wikipedia.org/wiki?curid=1715035", "title": "Equimucil", "text": ""}
{"id": "1715041", "revid": "76069", "url": "https://it.wikipedia.org/wiki?curid=1715041", "title": "Kenosha (Wisconsin)", "text": ""}
{"id": "1715049", "revid": "226458", "url": "https://it.wikipedia.org/wiki?curid=1715049", "title": "Flu-flu", "text": "Le cosiddette frecce flu-flu sono frecce utilizzate nel tiro con l'arco, ed in particolare nella tipologia di tiro detto \"tiro al volo\", da destinarsi a bersagli mobili, spesso usati come allenamento per la caccia alla selvaggina di penna, nel quale il tiro \u00e8 rivolto verso l'alto o in condizione di mira veloce.\nIn questo tipo di tiro la freccia presenta un'impennaggio particolare: anzich\u00e9 le classiche tre penne, con una lunghezza normalmente sui 5 pollici, possono presentarsi da 4 a 8 grandi penne, alte circa 1 pollice e lunghe 5, oppure una sola penna, di circa 10 pollici di lunghezza e montata a spirale. Questo tipo di impennaggio consente alla freccia, qualora abbia mancato il bersaglio, di ricadere a poca distanza e in posizione verticale a causa dell'azione frenante assai maggiore rispetto all'impennaggio classico.\nLa freccia viene considerata \"Flu Flu\" quando l'impennaggio consente una gittata massima tra i 60 e gli 80 metri\nA causa di questa caratteristica, il tiro al volo necessita di distanze di tiro molto brevi, al massimo 20 metri."}
{"id": "1715050", "revid": "1573940", "url": "https://it.wikipedia.org/wiki?curid=1715050", "title": "Mesitornis unicolor", "text": "La mesena bruna (Mesitornis unicolor ()), \u00e8 un uccello terricolo della famiglia dei Mesitornithidae, endemico del Madagascar.\nDescrizione.\nLa mesena bruna \u00e8 un uccello terricolo di medie dimensioni, spesso descritto come simile ad un rallo (una famiglia in cui talvolta i mesite vengono classificati). Questa specie ha la faccia chiara, segnata solamente da un anello oculare glabro leggermente contrastante intorno ad un occhio piuttosto grosso e da una striscia bianca variabile dietro l'occhio. Ha un corto becco diritto. Le regioni superiori dell'uccello sono bruno rossastre, quelle inferiori sono marroncine, prive di bande o chiazze.\nBiologia.\nVive nelle foreste umide; si sposta lentamente nel sottobosco, sopra la lettiera di foglie cadute, alla ricerca di piccoli invertebrati da mangiare. Il suo ambiente preferito \u00e8 costituito da foreste decidue indisturbate, dal livello del mare fino a 1100 metri.\nQuesti uccelli non sono distribuiti uniformemente, sono molto vulnerabili e preferiscono vivere nelle foreste di pianura, dove sono soggetti ad una maggiore pressione umana. Sono molto sensibili ai vari disturbi e nelle loro dimore forestali sono minacciati dal disboscamento e dagli incendi boschivi.\nDistribuzione e habitat.\nDelle 3 specie di Mesitornithidae, \"Mesitornis unicolor\" \u00e8 quella con l'areale pi\u00f9 ampio: popola infatti la foresta pluviale del versante orientale del Madagascar, dal nord al sud dell'isola."}
{"id": "1715052", "revid": "15401298", "url": "https://it.wikipedia.org/wiki?curid=1715052", "title": "Apocaliptica", "text": ""}
{"id": "1715054", "revid": "122335233", "url": "https://it.wikipedia.org/wiki?curid=1715054", "title": "Eidophor", "text": "L'Eidophor era un videoproiettore progettato per produrre grandi immagini, utilizzato nei cinema, nei teatri e nelle scuole. La parola deriva dal greco \"eido\" + \"phor\". Il funzionamento dell'apparecchio si basava principalmente sulla presenza di un rel\u00e8 luminoso che varia la trasparenza a seconda del livello del segnale video.\nVenne concepito nel 1939 a Zurigo dall'ingegnere svizzero \"Fritz Fischer\" dell'Istituto Federale di Tecnologia. Il primo prototipo risale al 1943. Venne concesso un brevetto dagli Stati Uniti tramite il \"Patent and Trademark Office,\" con il n\u00b0 2391451.\nFunzionamento.\nL'Eidophor utilizzava un sistema ottico simile a un tradizionale proiettore di film, ma, al posto della bobina, montava uno specchio rotante e un disco. Il disco era coperto da uno spesso strato di olio trasparente. Attraverso un fascio di elettroni, le cariche elettrostatiche venivano depositate sull'olio, che, deformandosi, creavano una variazione nell'intensit\u00e0 della luce. L'immagine era in bianco e nero, e, per renderla a colori, venne aggiunto un disco rotante con filtri colorati. L'Eidophor era ottanta volte pi\u00f9 luminoso dei proiettori CRT del tempo, ed era in grado di produrre immagini di qualit\u00e0 fino a 18 metri di larghezza.\nLa NASA e l'Eidophor.\nL'Eidophor era un dispositivo grande e ingombrante ma di ottima qualit\u00e0. Venne anche utilizzato dalla NASA nel programma spaziale dove venne implementata una specifica tecnologia per il controllo delle missioni.\nCon l'evoluzione dei proiettori, prima LCD e poi DLP, pi\u00f9 piccoli ed efficienti, la produzione dell'Eidophor si \u00e8 conclusa verso la fine degli anni novanta."}
{"id": "1715055", "revid": "287204", "url": "https://it.wikipedia.org/wiki?curid=1715055", "title": "Tomas Maldonado", "text": ""}
{"id": "1715059", "revid": "287204", "url": "https://it.wikipedia.org/wiki?curid=1715059", "title": "Izvoru Crisului", "text": ""}
{"id": "1715061", "revid": "13945", "url": "https://it.wikipedia.org/wiki?curid=1715061", "title": "Armenia Editore", "text": ""}
{"id": "1715063", "revid": "287204", "url": "https://it.wikipedia.org/wiki?curid=1715063", "title": "Jichisu de Jos", "text": ""}
{"id": "1715067", "revid": "228587", "url": "https://it.wikipedia.org/wiki?curid=1715067", "title": "Elia (disambigua)", "text": ""}
{"id": "1715073", "revid": "1573940", "url": "https://it.wikipedia.org/wiki?curid=1715073", "title": "Monias benschi", "text": "La monia di Bensch (Monias benschi ) \u00e8 un uccello terricolo della famiglia dei Mesitornithidae, endemico del Madagascar. \u00c8 l'unica specie del genere Monias.\nDescrizione.\n\u00c8 un uccello terricolo di medie dimensioni, spesso descritto come simile ad un rallo. Questa specie ha un lungo becco ricurvo all'ingi\u00f9 che la distingue dagli altri membri della famiglia. Entrambi i sessi hanno il dorso grigiastro e dei sottili sopraccigli bianchi. Le regioni inferiori sono bianche; il maschio presenta delle macchie nere a forma di mezzaluna ai lati del collo e sulla parte superiore del petto. La femmina ha delle macchie rossastre che si confondono con lo sfondo, anch'esso rossastro, ed una macchia marroncina sulla guancia.\nBiologia.\nSi nutre sul suolo di piccoli vertebrati, semi e frutta, che pu\u00f2 anche rintracciare scavando sotto la superficie.\nI nidi di questi uccelli sono costituiti da piattaforme di rami ben in vista, edificate nella boscaglia a 2 metri dal suolo. Vi vengono deposte una o due uova. L'incubazione e l'allevamento dei piccoli vengono effettuate da entrambi i sessi. Possono essere sia poliandrici che poliginici.\nDistribuzione e habitat.\nIl suo areale \u00e8 ristretto ad una piccola regione di pianura del Madagascar sud-occidentale.\nPopola le radure della foresta spinosa, dal livello del mare fino a una altitudine di 130 metri.\nStato di conservazione.\nLa popolazione di questa specie, nonostante sia estremamente ristretta da un punto di vista geografico, non \u00e8 ridottissima. \u00c8 molto vulnerabile, per\u00f2, a causa del degrado dell'habitat, dei predatori, della caccia, della mancanza di una protezione ufficiale e dell'areale molto ristretto."}
{"id": "1715077", "revid": "124957940", "url": "https://it.wikipedia.org/wiki?curid=1715077", "title": "Ti lascio una canzone", "text": "Ti lascio una canzone \u00e8 stato un programma televisivo italiano, andato in onda in prima serata su Rai 1 dal 2008 al 2012 e riproposto poi nel 2014 e nel 2015, con la conduzione di Antonella Clerici.\nIl programma.\nIl programma \u00e8 nato il 5 aprile 2008 da un'idea del regista Roberto Cenci, che ha voluto creare un \"talent show\" incentrato sulla musica selezionando anche gli interpreti in et\u00e0 compresa tra 10 e 16 anni nella prima edizione.\nLe protagoniste dello show erano le pi\u00f9 belle canzoni della storia della musica italiana e internazionale, spaziando dagli anni cinquanta agli anni duemila.\nIl pubblico da casa vota con il televoto, mentre a commentare le esibizioni e ad assegnare il premio di qualit\u00e0 per la migliore interpretazione vi \u00e8 una giuria di esperti del settore, di cantanti e di personaggi dello spettacolo.\nIl cast di \"Ti lascio una canzone\" \u00e8 stato inoltre ospite a diversi altri spettacoli televisivi come \"Porta a Porta\", \"Volami nel cuore\", \"Una notte a Sirmione\", \"Miss Italia nel Mondo\", \"Ballando con le stelle\", ed anche al \"Festival di Sanremo 2010\".\nIl programma \u00e8 una produzione di Rai 1 in collaborazione con Ballandi Multimedia scritto con Fabrizio Berlincioni, Beppe Bosin, Paolo Cucco, Giancarlo De Andreis, Simone Di Rosa, Carlo Pistarino, Cecilia Tanturri e Francesco Valitutti.\nLa scenografia \u00e8 a cura di Gaetano Castelli, mentre l'orchestra \u00e8 diretta dal maestro Leonardo De Amicis.\nLo show si \u00e8 aggiudicato il nome di \"miglior talent show televisivo del 2009\" (nonch\u00e9 della televisione italiana), ricevendo cos\u00ec il 18 marzo 2010, a pochi giorni dalla messa in onda della 3\u00aa edizione, il Premio Regia Televisiva - Oscar TV 2010.\nLo show ha vinto inoltre l'Oscar TV 2011 come miglior programma in assoluto dell'anno. \nIl talent show ha inoltre lanciato diversi artisti molto apprezzati in tutta Europa tra cui il gruppo musicale de Il Volo (che ha vinto il Festival di Sanremo 2015 e successivamente ha rappresentato l'Italia all'Eurovision Song Contest 2015), Vincenzo Cantiello e Federica Falzon, che hanno partecipato al Junior Eurovision Song Contest 2014, il primo per l'Italia, vincendo, e la seconda per Malta, arrivando quarta, Andrea Faustini che ha partecipato a X Factor Uk nel 2014 classificandosi terzo, Michele Perniola che ha rappresentato la Repubblica di San Marino all'Eurovision Song Contest 2015, Alberto Urso che nel 2019 ha vinto la diciottesima edizione del talent show Amici di Maria De Filippi. Nel 2015 il programma \u00e8 utilizzato anche per selezionare il rappresentante italiano al Junior Eurovision Song Contest 2015.\nLocation\nEsportazione del format.\nIl format di \"Ti lascio una canzone\" \u00e8 stato esportato prima in Portogallo dove \u00e8 andato in onda nel dicembre 2008 (3 puntate) sulla rete privata nazionale TVI dal titolo \"Uma can\u00e7\u00e3o para ti\" riscuotendo ampio successo: l'ultima puntata ha raggiunto uno share del 62%. Successivamente, a marzo 2009 \u00e8 andata in onda la seconda serie (11 puntate) con una media del 50,6% di share e sempre nello stesso anno c'\u00e8 stata una terza edizione, mentre una quarta \u00e8 iniziata a febbraio 2011.\nDopo il Portogallo, il format \u00e8 approdato anche in Turchia a partire dal 2009 con il titolo \"Bir \u015eark\u0131s\u0131n Sen\" ottenendo grandi risultati di ascolto e dove in una puntata \u00e8 stato ospite Jacopo Menconi (partecipante della prima edizione) che ha duettato con il tenore turco Hakan Aysev.\nNel 2012, il format \u00e8 stato esportato in Messico sul canale TV Azteca con il titolo \"La Academia Kids\".\nIl programma, a partire dal 2015 \u00e8 sbarcato anche in Bolivia col titolo di \"Te regalo una canci\u00f3n\" riscuotendo un grande consenso da parte del pubblico."}
{"id": "1715078", "revid": "348618", "url": "https://it.wikipedia.org/wiki?curid=1715078", "title": "Vince Gironda", "text": "Biografia.\nGironda nasce nel Bronx, a New York. Si trasferisce, in seguito, a Los Angeles poich\u00e9 al padre, un cascatore, viene proposta una parte nell'imminente film \"Ben Hur\", che riscuoter\u00e0 enorme successo. Vince \u00e8 attratto dalla carriera professionale del padre e vorrebbe seguirne le sue orme; quindi decide, dopo aver visto una foto di John Grimek, che per avere successo nell'ambito cinematografico c'\u00e8 bisogno di aumentare la propria massa muscolare. Nasce cos\u00ec, per Vince, una passione che lo render\u00e0 famoso e che gli prospetter\u00e0 un'ottima fonte di guadagno (molti attori hollywoodiani quali Cher, Clint Eastwood e Denzel Washington decisero di affidarsi a lui per migliorare il proprio fisico, oltre al culturista Arnold Schwarzenegger). Nel 1948 apr\u00ec la sua palestra a Hollywood, la rinomata \"Vince Gym\", e grazie al suo innovativo allenamento \"8x8\" gli verr\u00e0 attribuito il nome di \"Guru di ferro\".\nL'8X8.\nSe Vince Gironda \u00e8 molto famoso nell'ambito culturistico molto lo si deve al suo allenamento \"8x8\" che ha rivoluzionato il culturismo. L'8x8 consisteva nel selezionare 3-4 esercizi per gruppo muscolare e svolgere 8 serie da 8 ripetizioni per ciascun esercizio; tempo di recupero tra una serie e l'altra di appena 30 secondi. \u00abHo una netta preferenza per il sistema di serie e di ripetizioni otto da otto. Torno spesso a questo onesto allenamento ad elevata intensit\u00e0 per fare avere ai culturisti di livello avanzato la massima crescita delle fibre muscolari nel minor tempo possibile\u00bb diceva. L'allenamento, seppur molto faticoso, non doveva durare oltre i 45-60 minuti, perch\u00e9 una tempistica maggiore sarebbe coincisa con la crescita della secrezione degli ormoni catabolici e il calo di secrezione di quelli anabolici. Gironda suggeriva di portare a 20 le ripetizioni per i polpacci (naturalmente le serie rimanevano 8). Sosteneva, inoltre, che per aumentare la massa muscolare non c'era bisogno di elevare sempre pi\u00f9 i carichi, bens\u00ec aumentare l'intensit\u00e0 dei carichi di lavoro: \u00ab Per avere muscoli pi\u00f9 grossi, dovete aumentare l'intensit\u00e0 del lavoro fatto in un dato intervallo di tempo. Questo significa il minimo di recupero tra le serie. Spingetevi oltre \u00bb."}
{"id": "1715080", "revid": "484362", "url": "https://it.wikipedia.org/wiki?curid=1715080", "title": "Tanytrachelos ahynis", "text": "Il tanitrachelo (Tanytrachelos ahynis) \u00e8 un rettile diapside estinto, vissuto nel Triassico superiore (circa 220 milioni di anni fa), appartenente all'ordine dei protorosauri (Protorosauria). I suoi resti sono stati ritrovati in Nordamerica.\nCollo allungato.\nLungo meno di un metro, questo animale era dotato di un collo molto allungato, sulla cui estremit\u00e0 era posizionata la testa corta e di forma pi\u00f9 o meno triangolare. Le zampe posteriori erano pi\u00f9 lunghe di quelle anteriori, ma la locomozione del tanitrachelo doveva essere in ogni caso quadrupede. Si pensa che questo animale fosse semiacquatico e che cacciasse piccole prede (come invertebrati e forse piccoli pesci). Resti parziali del tanitrachelo sono stati rinvenuti negli Stati Uniti orientali e in quelli occidentali, in particolare nella Foresta Pietrificata in Arizona. Un animale strettamente imparentato \u00e8 l'europeo tanistrofeo (\"Tanystropheus\")."}
{"id": "1715082", "revid": "23133805", "url": "https://it.wikipedia.org/wiki?curid=1715082", "title": "Massmediatica", "text": ""}
{"id": "1715085", "revid": "22356", "url": "https://it.wikipedia.org/wiki?curid=1715085", "title": "Protorosauria", "text": ""}
{"id": "1715086", "revid": "599013", "url": "https://it.wikipedia.org/wiki?curid=1715086", "title": "Alfredo Diotalevi", "text": "Carriera.\nGiocatore.\nInizi\u00f2 la sua carriera calcistica nella sua citt\u00e0, con la Vigor Senigallia. Nel 1935 venne ingaggiato dalla Jesina in Serie C. Nel 1937, trasferitosi nel , debutt\u00f2 in Serie B. Nella stagione seguente conquist\u00f2, con lo Spezia, il titolo di capocannoniere della cadetteria con 20 reti.\nIl suo esordio in Serie A lo fece con la maglia del nel 1940, affiancando Ezio Loik e Valentino Mazzola. Gioc\u00f2 in massima serie 6 partite (1 gol) con il Venezia e 14 partite (2 gol) con l'Anconitana. Dal 1946 milit\u00f2 in serie minori, in particolare in B, con la SPAL, e in C, con il Foggia.\nNel 1940-1941 vinse la Coppa Italia. Ne disput\u00f2 entrambe le partite finali contro la Roma, segn\u00f2 un gol al 63' nell'andata, aiutando il suo club a ottenere il pareggio 3-3, dopo il 0-3. Il ritorno fu vinto dai veneti per 1-0."}
{"id": "1715087", "revid": "15401670", "url": "https://it.wikipedia.org/wiki?curid=1715087", "title": "Alfred Otto Wolfgang Schulze", "text": ""}
{"id": "1715091", "revid": "108463330", "url": "https://it.wikipedia.org/wiki?curid=1715091", "title": "Prolacerta broomi", "text": "La prolacerta (Prolacerta broomi) \u00e8 un rettile diapside estinto, vissuto nel Triassico inferiore (circa 235 milioni di anni fa), appartenente all'ordine dei prolacertiformi (Prolacertiformes). I suoi resti sono stati ritrovati in Sudafrica.\nDescrizione.\nPer molti anni dopo la scoperta dei fossili, questo animale fu ritenuto un antico antenato delle lucertole, come indica il nome. In effetti l'aspetto della prolacerta, lunga circa un metro e mezzo, assomigliava molto a quello di una grossa lucertola, o ancor meglio a quello di un varano. Le notevoli differenze riguardano principalmente il collo, lungo e robusto, e il cranio, pi\u00f9 primitivo di quello delle vere lucertole. In effetti la prolacerta appartiene ai protorosauri, un gruppo di rettili primitivi dall'incerta collocazione sistematica. Sembra comunque che queste forme fossero i pi\u00f9 primitivi tra gli arcosauromorfi, ovvero quel clade che comprende anche coccodrilli e dinosauri. Tra i parenti pi\u00f9 prossimi della prolacerta vi sono \"Protorosaurus\" e il bizzarro \"Tanystropheus\"."}
{"id": "1715093", "revid": "22356", "url": "https://it.wikipedia.org/wiki?curid=1715093", "title": "Tanytrachelos", "text": ""}
{"id": "1715094", "revid": "22356", "url": "https://it.wikipedia.org/wiki?curid=1715094", "title": "Prolacerta", "text": ""}
{"id": "1715097", "revid": "287204", "url": "https://it.wikipedia.org/wiki?curid=1715097", "title": "Maguri-Racatau", "text": ""}
{"id": "1715098", "revid": "86343", "url": "https://it.wikipedia.org/wiki?curid=1715098", "title": "Maguri Racatau", "text": ""}
{"id": "1715102", "revid": "124550795", "url": "https://it.wikipedia.org/wiki?curid=1715102", "title": "Federico Giampaolo", "text": "Biografia.\n\u00c8 fratello minore di Marco, anche lui allenatore ed ex calciatore.\nCaratteristiche tecniche.\nGiocatore.\n\u00c8 stato un trequartista abile tecnicamente, capace di fornire assist decisivi agli attaccanti puri e al contempo di trovarsi davanti alla porta grazie a repentine accelerazioni o a giocate fulminee che gli hanno permesso di realizzare molti gol.\nAllenatore.\nUtilizza il modulo tattico 4-3-1-2 (4 difensori, 3 centrocampisti, 1 trequartista e 2 attaccanti).\nCarriera.\nGiocatore.\nDopo essere cresciuto calcisticamente nelle formazioni giovanili del Giulianova inizia la carriera nel 1987 con la prima squadra della citt\u00e0 abruzzese in cui milita anche il fratello Marco. In Serie C2 colleziona 27 presenze e 4 gol. Ci\u00f2 permette il suo passaggio in Serie A nella Juventus dove tuttavia in due anni, dal 1988 al 1990 ha giocato nella formazione Primavera non avendo modo di esordire a livello ufficiale in prima squadra.\nNel 1990 va quindi a giocare nello Spezia, in Serie C1, collezionando 31 presenze e 4 gol. Nel 1991 ritorna in massima serie ma questa volta con la maglia del , mettendo a referto 20 presenze e un gol. Nel 1992 esordisce in Serie B con il Verona, con cui totalizza 29 presenze e 5 gol e nello stesso anno fa la sua unica apparizione con la maglia azzurra della Nazionale Under 21.\nNel 1993 cambia nuovamente squadra, rimanendo tra i cadetti con la maglia del Palermo, in prestito, collezionando 21 presenze e un gol. Nel 1994 giunge nel Pescara dove riesce a dare stabilit\u00e0 alla sua carriera, rimanendo in Abruzzo sino al 1997 (il primo anno \u00e8 in prestito dalla Juventus) collezionando 101 presenze e 35 gol. Passa poi al Genoa ove rimane per un anno condito da 37 presenze e 10 gol. Si accasa quindi alla , il primo anno in serie A e il secondo in B, inanellando nella massima serie 23 presenze e 3 gol. Nel gennaio 2000 ritorna a Pescara collezionando 60 presenze e 14 gol.\nNel 2001 \u00e8 a Cosenza, in serie cadetta, dove con 22 presenze e 5 gol contribuisce alla salvezza conquistata dall'allenatore Luigi De Rosa. Nel 2002 ritorna per la terza volta al Pescara dando il suo contributo per la promozione in serie B. Rimane col club abruzzese fino al 2005, mettendo a referto 92 presenze e 19 gol: con i suoi 68 gol realizzati complessivamente nei vari campionati in riva all'Adriatico, \u00e8 il secondo miglior cannoniere del club biancoazzurro dopo Mario Tontodonati e il calciatore pescarese con pi\u00f9 presenze dopo Ottavio Palladini.\nNel 2005 passa all' allenato dal fratello Marco, in Serie A, giocando tuttavia solo due partite in Coppa Italia ad agosto. In settembre passa cos\u00ec al con cui inanella 25 presenze e 1 gol. Nel 2006 \u00e8 a , non riuscendo a evitare la retrocessione dei calabresi in C1 a fronte di 24 presenze e 5 gol. Nel 2007 passa alla , sempre in terza serie, societ\u00e0 che lascia dopo una stagione per accasarsi, nell'estate del 2008, al dove vince la Coppa Italia Lega Pro, segnando peraltro la rete decisiva alla Cremonese nella finale di ritorno.\nNell'estate 2009 firma per un'ultima stagione con il Noicattaro, in Seconda Divisione, concludendo in Puglia la sua carriera agonistica con 11 presenze e 4 gol agli inizi del 2010. In carriera ha totalizzato complessivamente 37 presenze e 3 reti in Serie A e 387 presenze e 78 reti in Serie B.\nAllenatore.\nRitiratosi dal calcio giocato, il 24 febbraio 2010 entra nello staff tecnico del mister Sauro Trillini, divenendo allenatore in seconda del Noicattaro.\nNel 2011 diventa l'allenatore della formazione Primavera del Bari.\nIl 23 luglio 2013 diventa l'allenatore della Primavera del Pescara.\nDal mese di agosto a fine settembre 2014 \u00e8 stato l'allenatore del Vall\u00e9e d'Aoste, in Serie D.\nNella stagione 2015-2016 \u00e8 il vice di Luca D'Angelo alla guida della Fidelis Andria in Lega Pro.\nNel luglio 2016 diventa allenatore della squadra Under 17 del .\nDal 2017 al 2019 ha allenato l'Avezzano in Serie D. Il 7 giugno 2019 diventa il nuovo tecnico della . Il 19 febbraio 2021, dopo la sconfitta con il Montegiorgio, i leopardiani comunicano il suo esonero.\nIl 29 giugno 2021 assume la guida tecnica dell', squadra militante nel campionato di Eccellenza Abruzzese. Il 12 dicembre, dopo la sconfitta di Spoltore e con la squadra al 4\u00b0 Posto in classifica, si dimette dall'incarico.\nStatistiche.\nStatistiche da allenatore.\n\"Statistiche aggiornate al 15 dicembre 2021.\""}
{"id": "1715103", "revid": "113835711", "url": "https://it.wikipedia.org/wiki?curid=1715103", "title": "Il matematico impenitente", "text": "Il matematico impenitente \u00e8 una raccolta di articoli di Piergiorgio Odifreddi suddivisa in sette capitoli intitolati:\nSi tratta di saggi, riflessioni e osservazioni su temi congeniali a Odifreddi, logica e matematica, cui si aggiungono divagazioni sulla religione, l'attualit\u00e0 politica, la lingua e la letteratura. Lo sguardo sul presente si alterna a ricognizioni sul passato.\nIn molte parti del suo libro, ma in particolare nelle due sezioni iniziali \"Fatti\" e \"Opinioni\" Odifreddi ha inteso rispondere ai molti attacchi ricevuti in particolare dopo l'uscita del suo libro precedente \"Perch\u00e9 non possiamo essere cristiani (e meno che mai cattolici)\". Con questo saggio ha per\u00f2 voluto riavvicinarsi ad uno dei suoi scritti divulgativi di maggior successo, vale a dire Il matematico impertinente, abbracciando tematiche diverse a tutto tondo."}
{"id": "1715106", "revid": "228587", "url": "https://it.wikipedia.org/wiki?curid=1715106", "title": "Salaria", "text": ""}
{"id": "1715107", "revid": "339392", "url": "https://it.wikipedia.org/wiki?curid=1715107", "title": "Renato Cartesio", "text": ""}
{"id": "1715112", "revid": "287204", "url": "https://it.wikipedia.org/wiki?curid=1715112", "title": "Manastireni", "text": ""}
{"id": "1715115", "revid": "1543377", "url": "https://it.wikipedia.org/wiki?curid=1715115", "title": "Non esiste pi\u00f9 la mezza stagione", "text": "Non esiste pi\u00f9 la mezza stagione \u00e8 stato un programma televisivo italiano andato in onda in prima serata su Rai 1 dall'8 al 22 marzo 2008 con la conduzione de Il Trio.\nIl programma.\nProtagonisti erano i componenti del celeberrimo terzetto (Massimo Lopez, Anna Marchesini e Tullio Solenghi) che si riunirono professionalmente dopo diversi anni per l'ultima volta, per festeggiare il venticinquennale dalla fondazione del gruppo.\nLe tre puntate, che si svolsero in Roma presso l'Aula Magna dell'Accademia di Belle Arti e Liceo Artistico \"Ripetta\" con un pubblico di studenti, videro i tre attori comici, in diretta, riproporre alcuni sketch \"dal vivo\": spezzoni della loro trasmissione radiofonica del 1982, Helzapoppin Radiodue, la scena del funerale del loro spettacolo teatrale \"In principio era Il Trio\", il telegiornale a reti unificate, la sessuologa Merope Generosa di Anna Marchesini, la cartomante Amalia. \nTali momenti in studio venivano inframezzati dalla riproposizione (su un telo da proiezione) di numerosi filmati originali e integrali riguardanti loro storiche gag televisive: dalle famose telenovelas brasiliane, passando per le vicende dell'omicidio in casa Smith, i telegiornali e fino alle parodie de \"Il Fatto\" di Enzo Biagi e de \"I promessi sposi\".\nInoltre Massimo Lopez si ciment\u00f2 in un'imitazione di tutti gli ultimi Presidenti della Repubblica (da Sandro Pertini a Giorgio Napolitano), Tullio Solenghi offr\u00ec un'imitazione dell'allora sindaco di Napoli Rosa Russo Iervolino ed in ciascuna puntata partecip\u00f2 un sempre diverso ospite musicale: Francesco De Gregori nella prima, Ivano Fossati nella seconda e Antonello Venditti nell'ultima."}
{"id": "1715118", "revid": "6340", "url": "https://it.wikipedia.org/wiki?curid=1715118", "title": "Sado Yasutora", "text": ""}
{"id": "1715121", "revid": "22356", "url": "https://it.wikipedia.org/wiki?curid=1715121", "title": "Stomatosuchus inermis", "text": "Lo stomatosuco (Stomatosuchus inermis, il cui nome significa \"coccodrillo dalla bocca disarmata\") \u00e8 un rettile crocodilomorfo stomatosuchide estinto, vissuto nel Cretaceo superiore (Cenomaniano, circa 100-94 milioni di anni fa), nell'odierno Egitto, Nordafrica. \nDescrizione.\nDi grandi dimensioni (la lunghezza forse arrivava a 12 metri), questo \u201ccoccodrillo\u201d fossile aveva un aspetto decisamente bizzarro: la testa era allungata e molto larga, dotata di un'ampia bocca simile a quella di un pellicano; i denti, di forma conica, erano presenti solo nella mascella, mentre la mandibola ne era priva. Dalla conformazione delle ossa della mandibola, sembra chiaro che lo \"Stomatosuchus\" fosse dotato di una vera e propria tasca golare, che forse gli serviva per trattenere i pesci di cui si cibava dopo averli inghiottiti. Un'altra ipotesi \u00e8 che lo \"Stomatosuchus\" fosse un animale filtratore, come le balene e i fenicotteri. In ogni caso, sembra che questo animale fosse incapace di tendere agguati a grossi vertebrati terrestri come invece fanno i coccodrilli odierni. \u00c8 possibile che lo \"Stomatosuchus\" passasse quasi tutta la sua vita in acqua, tornando a riva solo per deporre le uova. Sono enigmatiche anche le parentele dello \"Stomatosuchus\", sebbene le vertebre hanno una forma simile a quella riscontrata negli odierni coccodrilli, il suo parente pi\u00f9 stretto doveva essere il \"Laganosuchus\" un altro crocodylomorpho che aveva una bocca simile a quella della \"Stomatosuchus\" ma era di dimensioni minori.\nStoria della scoperta.\nI resti fossili rinvenuti negli anni '10 da Ernst Stromer appartenevano a un unico esemplare ed erano costituiti da un cranio, una mandibola e alcune vertebre. Sfortunatamente, l'esemplare and\u00f2 distrutto nel 1944, nel corso di un bombardamento avvenuto sulla citt\u00e0 di Berlino, dov'erano conservati i resti. Recentemente (2009) in Niger e in Marocco sono stati ritrovati resti di un animale assai simile, denominato \"Laganosuchus\".\nPaleoecologia.\n\"Stomatosuchus\" viveva in un ambiente insolitamente popolato da varie specie di coccodrilli, tra cui \"Libycosuchus\", dal muso corto e dalle abitudini terrestri e \"Aegyptosuchus peyeri\". La zona era abitata anche da grandi dinosauri carnivori come \"Spinosaurus\" e il misterioso \"Bahariasaurus\" e da pochi giganteschi erbivori come \"Aegyptosaurus\" e \"Paralititan\"."}
{"id": "1715122", "revid": "1272592", "url": "https://it.wikipedia.org/wiki?curid=1715122", "title": "Madonna dell'Arco", "text": "Madonna dell'Arco \u00e8 la maggiore frazione del comune di Sant'Anastas\u00eca, nella citt\u00e0 metropolitana di Napoli.\n&lt;br&gt;Pur formalmente costituendo ancora una frazione, a causa della forte urbanizzazione degli ultimi trent'anni Madonna dell'Arco si \u00e8 completamente congiunta con il capoluogo comunale, divenendone sostanzialmente un quartiere.\n&lt;br&gt;La zona riveste un ruolo fondamentale per l'intero comune per motivi religiosi, economici e turistici.\nStoria.\nPrima del XVI secolo l'area dove oggi sorge Madonna dell'Arco era una zona periferica a vocazione agricola, in cui erano presenti poche abitazioni. Dove oggi sorge il santuario che d\u00e0 il nome alla frazione vi era un'edicola che raffigurava la Madonna con Ges\u00f9 Bambino.\nSi dice che fu un miracolo legato all'edicola di questa Madonna che ha dato fama ed impulso alla zona fino alla costruzione dell'edificio sacro. Da questo momento in poi Madonna dell'Arco assumer\u00e0 sempre pi\u00f9 importanza e non di rado ci\u00f2 dar\u00e0 vita a piccoli scontri tra i padri domenicani che operano nel santuario e l'amministrazione centrale anastasiana.\n&lt;br&gt;Oggi la forte urbanizzazione ha quasi del tutto unificato l'agglomerato di Madonna dell'Arco con quello del capoluogo comunale; inoltre la frazione \u00e8 diventata per alcuni versi luogo di ritrovo sia per la sua popolazione che per le zone limitrofe.\nToponimo.\nIl toponimo deriva dall'edicola sacra della Madonna alla quale viene aggiunto la specifica \"dell'Arco\" discendente dalla probabile presenza di un antico acquedotto romano; tale specifica \u00e8 tipica di tutta la zona (ad esempio Pomigliano d'Arco, localit\u00e0 Arcopinto di Afragola ecc.). La stessa localit\u00e0 in cui sorge l'odierna Madonna dell'Arco era conosciuta come \"contrada Archi\" (fa parte di Madonna dell'Arco anche la \"contrada Romani\").\nSociet\u00e0.\nReligione.\nMadonna dell'Arco, ospitando il suo omonimo santuario ha un peso religioso di considerevole entit\u00e0 poich\u00e9 il suo edificio \u00e8 il secondo santuario pi\u00f9 frequentato della Campania dopo quello di Pompei. In particolare il luned\u00ec in albis, ricorrenza che celebra appunto Santa Maria dell'Arco, il quartiere si riempie di devoti chiamati \"fujenti\" che vengono da ogni angolo della regione. In ragione di questa fama il municipio anastasiano ha per un certo periodo affiancato all'assessorato alla cultura, la valorizzazione del territorio in chiave religiosa (oggi il nome completo \u00e8 \"assessorato alla cultura e alla cittadella mariana\").\nViabilit\u00e0 e trasporti.\nLa strada statale \"del Vesuvio\" per chi da Angri marcia verso Napoli presenta l'uscita di Madonna dell'Arco che la collega in maniera diretta con il quartiere. Nel verso opposto tale uscita pur essendo stata tracciata non \u00e8 stata mai aperta perch\u00e9 secondo gli abitanti della zona, che ne hanno proibito l'apertura, costituirebbe un pericolo in quanto troppo vicina ad un consistente gruppo di abitazioni; cos\u00ec chi viene da Napoli \u00e8 obbligato a servirsi dell'uscita di Sant'Anastasia.\nA pochi chilometri dalla zona si trova lo svincolo di Pomigliano d'Arco sull'autostrada A16.\nIl quartiere \u00e8 inoltre servito dalla Circumvesuviana mediante la fermata omonima. (Vedi stazione di Madonna dell'Arco)\nNomi di persona.\nIn Campania, in onore a Santa Maria dell'Arco, si usa il nome Mariarca, difficile da trovare al di fuori di quest'area geografica."}
{"id": "1715123", "revid": "33689", "url": "https://it.wikipedia.org/wiki?curid=1715123", "title": "Tube (videogioco)", "text": ""}
{"id": "1715124", "revid": "22356", "url": "https://it.wikipedia.org/wiki?curid=1715124", "title": "Stomatosuchus", "text": ""}
{"id": "1715125", "revid": "1149807", "url": "https://it.wikipedia.org/wiki?curid=1715125", "title": "Devil Jin", "text": ""}
{"id": "1715126", "revid": "767487", "url": "https://it.wikipedia.org/wiki?curid=1715126", "title": "Elassoma", "text": "La famiglia Elassomatidae (ordine Perciformes) comprende 7 specie di piccoli pesci d'acqua dolce, tutti appartenenti al genere Elassoma.\nEtimologia del nome.\nIl nome del genere \"Elassoma\" deriva dalla composizione delle parole greche \u03b5\u03bb\u03ac\u03c3\u03c3\u03c9\u03bd (\"elasson\", piccolo) e \u03c3\u03ce\u03bc\u03b1 (\"soma\", corpo) \"dal piccolo corpo\", riferito proprio alle piccole dimensioni di questi pesci.\nDistribuzione e habitat.\nTutti i pesci del genere sono diffusi nelle acque dolci del Nordamerica.\nDescrizione.\nPresentano un corpo allungato, piuttosto compresso ai fianchi, con occhi grandi. Il profilo dorsale e quello ventrale sono convessi e simmetrici specularmente. Le pinne sono arrotondate: la pinna dorsale e quella anale hanno i primi 3 raggi rigidi.\nNon \u00e8 presente la linea laterale.\nLe dimensioni sono minute: dai 2,5 a 4,5\u00a0cm, secondo la specie.\nSpecie.\nAd oggi (2016) la famiglia comprende 7 specie:"}
{"id": "1715134", "revid": "115926274", "url": "https://it.wikipedia.org/wiki?curid=1715134", "title": "Eolacertilia", "text": "Gli eolacertili (Eolacertilia) sono un gruppo di rettili diapsidi, forse artificiale, che viene considerato ancestrale a lucertole e serpenti. I fossili ascritti a questo gruppo sono stati rinvenuti in terreni che vanno dal Triassico inferiore al Cretaceo inferiore (235 \u2013 120 milioni di anni fa).\n\u201cLucertole\u201d planatrici.\nPer una serie di caratteristiche dello scheletro, molti piccoli rettili diapsidi del Mesozoico sembrano anticipare le forme odierne, ma alcuni caratteri primitivi li escludono dal gruppo degli squamati (Squamata) veri e propri. Alcune forme, come la famiglia dei kuehneosauridi (Kuehneosauridae), svilupparono particolari specializzazioni per la vita arborea e divennero planatrici. \"Kuehneosaurus\" e \"Icarosaurus\" possedevano espansioni delle costole dorsali adatte a sorreggere una membrana di pelle, che permetteva a questi animali di spostarsi attraverso gli alberi sfruttando il mezzo aereo.\nClassificazione incerta.\nAltre forme ascritte agli eolacertili sono state rinvenute in Sudafrica in terreni del Triassico inferiore, e spesso sono state considerate le vere antenate delle lucertole: tuttavia \"Palaeagama\", \"Paliguana\" e \"Saurosternon\" sono conosciuti per fossili incompleti, che non riescono a definire bene le parentele di queste forme. Probabilmente gli eolacertili non formano un vero e proprio gruppo unitario, ma semplicemente una successione di animali via via pi\u00f9 evoluti e altri ancora di incerta collocazione sistematica. In ogni caso, molte di queste forme sono importanti per comprendere l'evoluzione delle lucertole e dei serpenti."}
{"id": "1715136", "revid": "1573940", "url": "https://it.wikipedia.org/wiki?curid=1715136", "title": "Diplodus annularis", "text": "Il sarago sparaglione o sparaglione (Diplodus annularis \u00e8 un pesce appartenente alla famiglia degli Sparidi, diffuso nel mar Mediterraneo e nel mar Nero.\nDescrizione.\n\u00c8 il pi\u00f9 piccolo di tutti i saraghi: difficilmente supera i 20-25 centimetri di lunghezza.\n\u00c8 facilmente riconoscibile per la livrea grigio-argentea con sfumature giallastre e per le pinne ventrali gialle. La macchia nera presente sul peduncolo caudale si estende sul bordo inferiore.\nBiologia.\n\u00c8 un pesce gregario negli stadi giovanili mentre da adulto abitualmente evita gli esemplari della stessa specie, ma si aggrega facilmente ad altre specie di saraghi, labridi e sciarrani.\nAlimentazione.\nSi nutre sia di alghe che di nematodi, molluschi, piccoli crostacei ed echinodermi.\nRiproduzione.\n\u00c8 una specie ermafrodita proterandrica, sviluppa cio\u00e8 caratteri maschili nelle prime fasi della vita e caratteri femminili negli stadi pi\u00f9 avanzati.\nLa stagione di riproduzione \u00e8 variabile: gennaio-marzo nel Mediterraneo orientale, aprile-giugno nel Mediterraneo occidentale, maggio-agosto nell'alto Adriatico e luglio-settembre nel mar Nero.\nDistribuzione e habitat.\nLa specie \u00e8 comune in tutto il bacino del Mediterraneo e nel mar Nero ed \u00e8 presente ma meno comune anche nelle fasce costiere e nelle isole dell'Atlantico orientale dal Golfo di Guascogna al Marocco.\n\u00c8 ubiquitario, infatti lo si pu\u00f2 ritrovare sia su fondali rocciosi o sabbiosi, prediligendo per\u00f2 le praterie di \"Posidonia oceanica\" e di \"Zostera\". \u00c8 strettamente costiero e si ritrova a profondit\u00e0 comprese tra 0 e 20 m (eccezionalmente fino a 100 m).\nPesca.\nViene catturato con tutte le tecniche di pesca sportiva che contemplino l'uso di esche naturali ed anche, in grande abbondanza, con le reti da posta. Non ha valore commerciale, a causa delle carni scarsamente saporite, anche se \u00e8 l'ingrediente principe di alcune gustose zuppe di pesce (come il cacciucco livornese)."}
{"id": "1715138", "revid": "1305772", "url": "https://it.wikipedia.org/wiki?curid=1715138", "title": "Genewars", "text": "Gene Wars \u00e8 un videogioco strategico in tempo reale sviluppato dalla Bullfrog Productions e pubblicato dalla Electronic Arts nel 1996."}
{"id": "1715139", "revid": "76963", "url": "https://it.wikipedia.org/wiki?curid=1715139", "title": "Scotty Leavenworth", "text": "Ha iniziato a recitare negli spot pubblicitari all'et\u00e0 di 4 anni, e sin da allora \u00e8 apparso in una variet\u00e0 di film e di programmi televisivi. Ebbe apparizioni rilevanti in \"Il miglio verde\", \"Un genio in pannolino\", \"Babe va in citt\u00e0\", \"Il rumore degli angeli\", \"L'ultimo sogno\" e \"Erin Brockovich - Forte come la verit\u00e0\". David, il giovanissimo personaggio da lui interpretato, \u00e8 l'ultimo ad apparire, nella scena finale e negli ultimi fotogrammi, in \"Donnie Darko\".\n\u00c8 conosciuto per essere apparso nel telefilm statunitense della The CW \"Settimo Cielo\" nel ruolo di Peter Petrowski, il primo ragazzo di Ruthie Camden (Mackenzie Rosman) nelle stagioni 7 e 8."}
{"id": "1715143", "revid": "762947", "url": "https://it.wikipedia.org/wiki?curid=1715143", "title": "Maria Grazia Fontana", "text": "Carriera.\nGi\u00e0 prima di conseguire, nel 1983, il diploma in pianoforte al Conservatorio Santa Cecilia di Roma, era stata notata per il raffinato virtuosismo della sua tecnica pianistica e vocale e l'intensit\u00e0 interpretativa. Queste doti le fruttarono la cooptazione in trasmissioni televisive di successo, come \"Domenica in\" condotta da Pippo Baudo nel 1980-1981.\nGiorgio Gaslini la volle personalmente al suo fianco all'et\u00e0 di soli tredici anni ad interpretare le profonde atmosfere musicali dell'album Profondo rosso, colonna sonora dell'omonimo film di Dario Argento.\nNel 2001 diviene direttrice del coro gospel S.A.T.&amp; B. con il quale accompagna la cantante Giorgia al Festival di Sanremo.\nPer diversi anni Maria Grazia Fontana \u00e8 stata insegnante privata di canto di Noemi.\nNel 2010 ha diretto il coro polifonico del musical \"I promessi sposi - Opera moderna\".\n\u00c8 la sorella maggiore di Attilio Fontana, ex componente del gruppo Ragazzi Italiani e vincitore della terza edizione di Tale e quale show.\nTelevisione.\nHa acquisito notoriet\u00e0 televisiva nel 2002 quando, con il ruolo di brillante docente di musica, ha preso parte ad \"Operazione Trionfo\", talent show di Italia 1 condotto da Miguel Bos\u00e9.\nNella stagione televisiva 2010-2011 \u00e8 stata insegnante di canto della 10\u00aa edizione del programma Amici di Maria De Filippi.\nNel maggio 2011 \u00e8 stata vocal coach nel programma di Rai 1 \"Lasciami cantare!\".\nNel 2012 diviene allenatrice del nuovo talent di Rai1, \"Tale e quale show\"."}
{"id": "1715146", "revid": "174925", "url": "https://it.wikipedia.org/wiki?curid=1715146", "title": "Franz Graf Conrad von H\u00f6tzendorf", "text": ""}
{"id": "1715151", "revid": "34928", "url": "https://it.wikipedia.org/wiki?curid=1715151", "title": "Abu Tabili", "text": ""}
{"id": "1715152", "revid": "1573940", "url": "https://it.wikipedia.org/wiki?curid=1715152", "title": "Bai Yufeng", "text": "Bai Yufeng (\u767d\u7389\u5cf0, Pai Yu-feng in Wade-Giles) \u00e8 un personaggio semi storico delle arti marziali cinesi che sarebbe vissuto a cavallo tra l'epoca della dinastia J\u012bn e l'epoca della dinastia Yuan. La sua abilit\u00e0 nel pugilato era famosa in tutta la Cina. Dopo che la sua famiglia cadde in rovina viaggi\u00f2 lungamente incrementando le proprie conoscenze marziali. In seguito si ferm\u00f2 a Luoyang dove ebbe numerosi insegnanti. Qui incontr\u00f2 il monaco Jue Yuan (\u89c9\u8fdc) e cre\u00f2 il Wuquan (\u4e94\u62f3) oggi conosciuto come Wuxingquan.\nDopo il suo ingresso nel tempio Shaolin egli avrebbe intrapreso la vita monacale ed assunto il nome di Qiuyue Chanshi (\u79cb\u6708\u79aa\u5e2b).\nA Bai Yufeng \u00e8 anche attribuita l'introduzione a Shaolin dell'Hongquan."}
{"id": "1715153", "revid": "228587", "url": "https://it.wikipedia.org/wiki?curid=1715153", "title": "Teratosaurus suevicus", "text": "Il teratosauro (Teratosaurus suevicus) \u00e8 un rettile estinto, appartenente agli arcosauri rauisuchi. Visse nel Triassico superiore (circa 215 milioni di anni fa). I suoi resti sono stati ritrovati in Germania.\nUn predatore misterioso.\nConosciuto a partire da resti fossili molto frammentari (principalmente denti e mascelle) fin dall' \u2018800, questo animale in passato \u00e8 stato spesso confuso con vari dinosauri erbivori (ad esempio \"Plateosaurus\") e fino a pochi decenni fa era considerato uno dei pi\u00f9 antichi dinosauri carnivori. L'origine di queste incertezze risiede ovviamente nella scarsit\u00e0 dei resti fossili rinvenuti, ma anche nel fatto che il cranio del teratosauro era molto simile a quello dei ben noti dinosauri predatori come \"Allosaurus\" e \"Tyrannosaurus\". I denti erano compressi lateralmente e avevano margini seghettati, e di fronte all'orbita era presente una \u201cfinestra\u201d, destinata probabilmente a ospitare le inserzioni dei muscoli mascellari come nei dinosauri teropodi.\nBipede o quadrupede?\nSpesso questo predatore, il cui nome significa \u201clucertola spaventosa\u201d, era ricostruito come un cacciatore bipede dalla lunga coda, ma questa ricostruzione, oltre che puramente ipotetica, si \u00e8 dimostrata del tutto sbagliata: la scoperta di fossili completi di animali simili (ad esempio \"Postosuchus\") ha permesso di capire che il teratosauro era in realt\u00e0 un appartenente ai rauisuchi (Rauisuchia), un gruppo di rettili arcosauri primitivi tipici del Triassico, che svolsero il ruolo di superpedatori prima della comparsa dei grandi dinosauri carnivori. Il corpo di questi animali era generalmente lungo e basso, l'andatura era quadrupede e il cranio era robusto.\nOltre alla specie tipo, \"T. suevicus\" della Germania, \u00e8 stata descritta nel 2005 un'altra specie, \"T. silesiacus\", sulla base di resti provenienti dalla Polonia. Successivamente questa specie \u00e8 stata ridescritta in un genere a parte, \"Polonosuchus\". Si pensa che il teratosauro possa essere collegato alla famiglia dei poposauridi (Poposauridae), anche se alcuni paleontologi lo hanno avvicinato alla famiglia dei rauisuchidi (Rauisuchidae)."}
{"id": "1715155", "revid": "729019", "url": "https://it.wikipedia.org/wiki?curid=1715155", "title": "Macrocystis", "text": "Le alghe del genere Macrocystis appartengono all'ordine Laminariales, classe Phaeophyceae. Sono comunemente conosciute come \"Kelp californiano\".\nHabitat e distribuzione.\nSono distribuite su quasi tutte le coste continentali dell'emisfero australe (Sudamerica, Africa meridionale, Australia, Nuova Zelanda) e lungo le coste del Pacifico orientale (Nordamerica). Sono in grado di sopravvivere in tutti i mari tranne che in quelli tropicali e artici.\nDescrizione.\nTra tutte le alghe sono quelle che possono raggiungere le maggiori dimensioni: la loro lunghezza pu\u00f2 variare, a seconda del clima e di nutrimenti disponibili, dai 6 ai 60 metri e oltre.\nUsi civili ed industriali.\nIn passato sono state usate per l'alimentazione umana e animale, come fertilizzante e per la fabbricazione di esplosivi.\nOggi vengono utilizzate prevalentemente a livello industriale: in Nord America, dove se ne raccolgono centinaia di tonnellate l'anno, sono la principale fonte di acido alginico, che trova una vasta applicazione nell'industria alimentare, farmaceutica, cosmetica, tessile, nell'industria delle colle e delle vernici e nell'industria metallurgica.\nL'acido alginico arriva ad occupare nelle Macrocystis il 40% del peso secco della pianta, contro il 30% delle Laminariceae e il 20% delle Fucaceae.\nRecentemente, anche i centri di thalassoterapia hanno adottato le grandi foglie di alghe Macrocystis per gli avvolgimenti del corpo e i bendaggi degli arti inferiori. La forte presenza di acido alginico di iodio, potassio e di oligoelementi, rende le foglie d'alga Macrocystis molto efficaci nei trattamenti di benessere per la spiccata azione detossinante e riattivante del metabolismo cellulare.\n\u00c8 inoltre utilizzata come concime fogliare."}
{"id": "1715157", "revid": "1300584", "url": "https://it.wikipedia.org/wiki?curid=1715157", "title": "Amatory fiction", "text": "Amatory fiction (in italiano: narrativa d'amore) \u00e8 un genere popolare della letteratura britannica, affermatosi tra la fine del XVII ed il XVIII secolo. La \"amatory fiction\" era scritta da donne per altre donne e, come indica il suo nome, si occupava di storie d'amore e di sesso. \u00c8 il precursore dell'attuale romanzo rosa.\nLe tre principali esponenti del genere furono Eliza Haywood (1693\u20131756), Delarivier Manley (1663\u20131724) ed Aphra Behn (1640\u20131689). Assieme, queste tre scrittrici erano conosciute come \"il fiero triumvirato dell'arguzia\", anche se per lo scandalo prodotto dai loro scritti divennero presto \"il triumvirato malandrino\"\nI temi della \"amatory fiction\".\nIn senso stretto \u00e8 un genere di letteratura popolare che segue uno schema fisso in cui la fiducia di una donna innocente viene tradita da un uomo egoista e lussurioso: in questo schema l'amore, per le donne, finisce sempre male.\nBench\u00e9 la \"amatory fiction\" sia stata considerata tradizionalmente estranea alla nascita del romanzo, le scuole di pensiero pi\u00f9 recenti riconoscono queste opere non solo come dei precursori del romanzo, ma come dei romanzi esse stesse.\nLe relazioni extraconiugali, cos\u00ec spesso descritte dalle autrici, erano un mezzo per mantenere alla larga la propriet\u00e0 dal matrimonio. Alcuni dei prodotti della \"amatory fiction\" erano considerati amorali per gli standard contemporanei, e permettevano ai loro protagonisti di praticare scandalosi \"menage\" sentimentali senza essere puniti da un punto di vista cristiano, sociale, legale o da altra forma di giustizia poetica."}
{"id": "1715159", "revid": "1149807", "url": "https://it.wikipedia.org/wiki?curid=1715159", "title": "Aquarium (videogioco)", "text": ""}
{"id": "1715163", "revid": "78273", "url": "https://it.wikipedia.org/wiki?curid=1715163", "title": "Critica d'arte", "text": ""}
{"id": "1715171", "revid": "1305772", "url": "https://it.wikipedia.org/wiki?curid=1715171", "title": "Fusion (videogioco)", "text": "Fusion \u00e8 un videogioco d'azione sviluppato dalla Bullfrog Productions e prodotto dalla Electronic Arts nel 1988 per Amiga e Atari ST.\nIn \"Fusion\" il giocatore deve trovare nove pezzi di una bomba che sono sparsi su tredici livelli. Il giocatore per muoversi nei livelli pu\u00f2 utilizzare una navetta volante e un veicolo terrestre. Per poter recuperare la bomba vanno distrutti molti nemici e i loro centri di produzione. Vanno superate barriere di energia e vanno recuperate chiavi al fine di poter raggiungere zone bloccate. Dato che alcune zone sono raggiungibili solo da uno specifico veicolo il gioco ha anche degli elementi strategici."}
{"id": "1715173", "revid": "6923", "url": "https://it.wikipedia.org/wiki?curid=1715173", "title": "Johann Hugo von Orsbeck", "text": "Biografia.\nNel 1660 fu eletto decano della cattedrale di Spira. Il 2 gennaio 1672 Johann Hugo affianc\u00f2 lo zio Karl Kaspar von der Leyen come arcivescovo coadiutore ed alla di lui morte, il 1\u00ba giugno 1676, all'et\u00e0 di soli 42 anni, divenne arcivescovo metropolita di Treviri e principe elettore di Treviri, ereditando gli altri titoli annessi.\nPur cercando di rimanere neutrale al conflitto, i suoi primi anni di reggenza vennero segnati dalla Guerra dei trent'anni da poco scoppiata. Gli scontri conobbero la loro fase finale nel 1659 con la Guerra Franco-Olandese, che coinvolse direttamente anche il re Luigi XIV.La diocesi venne nuovamente coinvolta nella Guerra dei Nove anni dal 1688 al 1697, che trascin\u00f2 la politica del principato nella Guerra di successione spagnola.\nDopo questi scontri Johann Hugo convoc\u00f2 gli Stati Provinciali locali e col pagamento di 150.000 talleri riusc\u00ec ad impedire l'annessione dei propri stati al Regno di Francia. Luigi XIV riusc\u00ec ad ogni modo a privarlo di alcuni territori di confine con la Francia, fatto che spinse Johann Hugo a protestare con l'imperatore Leopoldo I il 22 giugno 1680, nel corso della Dieta imperiale.\nTra il giugno ed il luglio del 1684 lo stato di Treviri venne invaso dalle truppe francesi provenienti dal Lussemburgo.\nAl termine dei conflitti, il 24 gennaio 1690, Johann Hugo si rivolse nuovamente all'undicenne Giuseppe I, figlio di Leopoldo, per riottenere i propri diritti. Nel 1692 si preoccup\u00f2 di fondare un collegio vescovile nell'Hannover.\nDall'inizio della Guerra di successione spagnola il principe arcivescovo si accord\u00f2 con l'Inghilterra e con gli stati generali dei Paesi Bassi per stringere un'alleanza, che venne siglata l'8 maggio del 1702, in funzione anti-francese. Nell'ottobre del 1702 il generale francese Tallard assedi\u00f2 Treviri, il quale venne sconfitto solo nel 1704, grazie ad un intervento delle truppe inglesi.\nJohann Hugo, il 24 settembre 1710 assunse il vescovo Carlo Giuseppe di Lorena, figlio del Duca di Lorena, come proprio coadiutore con diritto di successione. Johann Hugo mor\u00ec infatti l'anno successivo, all'et\u00e0 di 77 anni, nel Castello di Philippsburg, presso Ehrenbreitstein, dopo 35 anni di episcopato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1715175", "revid": "124417729", "url": "https://it.wikipedia.org/wiki?curid=1715175", "title": "Feliformia", "text": "I feliformi (Feliformia ), ossia carnivori simili a felini, sono uno dei due maggiori sottordini viventi dell'ordine dei Carnivora. Comprendono le famiglie dei nandiniidi (Nandiniidae), viverridi (Viverridae), erpestidi (Herpestidae), eupleridi (Eupleridae), prionodontidi (Prionodontidae), ienidi (Hyaenidae) e felidi (Felidae). Questi animali includono le forme pi\u00f9 primitive tra tutti i carnivori attuali, come le genette, ma anche quelli pi\u00f9 specializzati, i felidi. In generale, attraverso l'evoluzione dei feliformi si assiste in una progressiva riduzione della dentatura: le famiglie degli ienidi e dei felidi, in questo senso, sono quelle pi\u00f9 specializzate; gli ienidi, in particolare, hanno sviluppato cuspidi dei molari adatte a spezzare le ossa delle prede.\nTra le forme estinte sono da ricordare le famiglie dei nimravidi (Nimravidae) e dei barbourofelidi (Barbourofelidae), dall'aspetto simile a quello dei felidi ma con particolarit\u00e0 anatomiche meno evolute (soprattutto nel cranio e nelle zampe).\nFilogenia.\nI feliformi sono il gruppo fratello dei caniformi, come essi sono infatti un sottordine dell'ordine di Carnivora. I feliformi sono divisi in almeno dieci famiglie delle quali solo sei non si sono estinte. \nDi seguito \u00e8 riportato l'albero filogenetico delle sei famiglie viventi basato su l'articolo del 2010 di Ingi Agnarsson, Matja\u017e Kuntner e Laura J. May-Collado:"}
{"id": "1715176", "revid": "124846578", "url": "https://it.wikipedia.org/wiki?curid=1715176", "title": "Aerea Teseo", "text": "L'Aerea Teseo \u00e8 stata una compagnia aerea italiana a capitale privato nata a Firenze negli anni immediatamente successivi alla Seconda guerra mondiale.\nEbbe vita breve in quanto fall\u00ec dopo poco - nel gennaio del 1948 - a causa delle difficolt\u00e0 finanziarie nelle quali si trov\u00f2 fin dalla sua costituzione.\nIncidente di Collesalvetti.\nAd attivit\u00e0 oramai conclusa, la compagnia continuo' a volare per garantire i voli gi\u00e0 programmati. Fu durante uno di questi che si verifico' un gravissimo incidente. Il 20 febbraio 1948, alle 13, and\u00f2 perso il Douglas C-47-DL con sigla velivolo I-REGI, schiantatosi nei pressi di Collesalvetti; l'impatto causo' la morte dei tre membri dell'equipaggio e di quasi tutti i suoi passeggeri.\nIl volo avrebbe dovuto essere un diretto Firenze - Roma. Effettuo', invece, una sosta non programmata a Pisa per imbarcare alcuni passeggeri rimasti a terra il giorno precedente, a causa di un'avaria meccanica del loro vettore. Pare che il pilota - per il brevissimo tragitto Firenze-Roma - opto' per un volo a quota estremamente bassa, sotto la base delle nuvole. Queste, a causa del peggioramento delle condizioni atmosferiche, si rivelarono all'altezza del velivolo che, entrando nelle nubi e perdendo la cognizione della propria posizione, devio' brevemente dalla rotta pianificata, impattando una formazione collinare.\nLa flotta della Aerea Teseo era totalmente composta da riconversioni allo standard Douglas DC-3 di bimotori da trasporto militare Douglas C-47 Dakota/Skytrain utilizzati dall'USAAF in Italia durante la guerra e ceduti alla fine delle ostilit\u00e0 a prezzi d'occasione."}
{"id": "1715177", "revid": "144796", "url": "https://it.wikipedia.org/wiki?curid=1715177", "title": "Giovanni Ugo di Orsbeck", "text": ""}
{"id": "1715182", "revid": "125354052", "url": "https://it.wikipedia.org/wiki?curid=1715182", "title": "Maria Mons\u00e8", "text": "Biografia.\nCarriera.\nDebutta nel mondo dello spettacolo nel 1992, prendendo parte alla seconda edizione del programma televisivo \"Non \u00e8 la Rai\", condotta da Paolo Bonolis, e ai relativi spin-off della trasmissione di quella stagione, \"Capodanno \u201892\" e \"Rock 'n' Roll\". Nel 1995 fa il suo esordio come conduttrice televisiva presentando il programma di Rai 2 \"Go-Cart\", dove introduceva i cartoni animati della Warner Bros.\nParallelamente prende parte come attrice a due pellicole cinematografiche: \"Io e il re\" di Lucio Gaudino, e \"Ragazzi della notte\" di Jerry Cal\u00e0. L'anno successivo \u00e8 nel cast di alcune puntate delle fiction \"Il maresciallo Rocca\" e \"Donna\". Nel 1998 \u00e8 invece attrice principale in \"Annar\u00e9\", un film diretto da Nin\u00ec Grassia, a fianco di altri emergenti: Gigi D'Alessio, protagonista, e Biagio Izzo, con musiche dello stesso Gigi D'Alessio. Nello stesso anno \u00e8 nel cast di \"Frigidaire - Il film\" e della serie televisiva \"S.P.Q.R.\", diretta da Claudio Risi. Nel 1999 passa a Telemontecarlo, dove conduce con Diego Dalla Palma il programma \"Specialmente tu\" e presenta l'anteprima de \"Il processo di Biscardi\". \nNella stagione televisiva 2003/2004 torna in RAI, dove conduce su Rai 1, inizialmente assieme a Michele Cucuzza e in seguito con Luca Giurato, \"Un giorno speciale\", spin-off de \"La vita in diretta\". Dall'ottobre del 2004 prende parte per due edizioni come opinionista al programma di Massimo Giletti \"Domenica in... L'arena\", esperienza grazie alla quale pubblicher\u00e0 il suo primo libro di aforismi \"Il Mons\u00e8 pensiero. Pensieri sparsi per giorni migliori\". Nell'estate del 2005 affianca come co-conduttrice Massimo Giletti nell\"'Ice World Gala\" e Franco Di Mare nello spettacolo \"Mare latino\", entrambi trasmessi da Rai 1. Nello stesso anno \u00e8 nel cast della miniserie \"Ho sposato un calciatore\", andata in onda su Canale 5, del film \"Fratella e sorello\", per la regia di Sergio Citti, e di \"Akuaduulza ovvero Nashville, provincia di Como\", docufilm sull'album \"Akuaduulza\" di Davide Van De Sfroos.\nNel febbraio del 2006 avrebbe dovuto partecipare come concorrente alla terza edizione del reality show \"La fattoria\", condotta da Barbara D'Urso su Canale 5, ma pochi giorni prima dell'inizio del programma viene sostituita da Angela Cavagna, essendosi scoperta incinta mentre posava per le foto di gruppo dei concorrenti del reality. Tuttavia prender\u00e0 parte al programma in qualit\u00e0 di opinionista. A maggio \u00e8 nel cast della miniserie di Rai 2 \"L'ultimo rigore 2\", diretta da Sergio Martino. Nell'autunno dello stesso anno prende parte come giurata alla prima edizione del reality show \"La pupa e il secchione\", in onda su Italia 1.\nNel 2007 prende parte allo spettacolo teatrale di Gegia \"Suore scatenate\". Dal 2008 al 2010 conduce su Canale Italia il talk show \"Salotto Mons\u00e8\". Negli anni successivi riduce la sua presenza nel mondo dello spettacolo: continua a recitare a teatro e a pubblicare alcuni libri, e nel 2014 \u00e8 nel cast di \"Non escludo il ritorno\", biopic su Franco Califano diretto da Stefano Calvagna. Dal 2016 \u00e8 attiva anche nel campo della moda fondando la linea \"Perla Mons\u00e8\". In campo televisivo invece prende parte principalmente come ospite e opinionista ricorrente al programma di Barbara D'Urso \"Pomeriggio Cinque\".\nNel 2017 \u00e8 tra i giurati del concorso di bellezza \"Miss Europe Continental\", trasmesso a dicembre su Fashion TV. Nel 2018 recita nel film indipendente \"Adesso preferisco vivere\", diretto da Marco Marcelli, e dal 22 ottobre al 5 novembre partecipa come concorrente alla terza edizione del \"Grande Fratello VIP\", condotto da Ilary Blasi su Canale 5. L'8 maggio 2021 pubblica il suo primo singolo musicale, intitolato \"Io vivo\". Dal 22 novembre 2021 al 13 Dicembre 2021 ,partecipa nuovamente come concorrente, a gioco iniziato, alla sesta edizione del reality, questa volta condotta da Alfonso Signorini.\nVita privata.\nDal 2006 \u00e8 sposata con l'imprenditore salernitano Salvatore Paravia, da cui ha avuto, nello stesso anno, la figlia Perla Maria.\nA giugno del 2006, il suo nome compare nelle intercettazioni telefoniche relative all'inchiesta Vallettopoli; a parlare di lei al telefono \u00e8 Salvo Sottile, all'epoca dei fatti portavoce del Ministro degli Esteri Gianfranco Fini, che asserisce di un presunto rapporto sessuale intercorso tra lui e la Mons\u00e9, in cambio di raccomandazioni nell'ambiente televisivo; ma l'interessata nega tutto, minacciando di querelare il politico e non verr\u00e0 mai chiamata nemmeno a testimoniare.\nDiscografia.\nSingoli.\n2021 - tra me e te"}
{"id": "1715184", "revid": "174925", "url": "https://it.wikipedia.org/wiki?curid=1715184", "title": "Malikshah", "text": ""}
{"id": "1715189", "revid": "1926649", "url": "https://it.wikipedia.org/wiki?curid=1715189", "title": "ACF Fiorentina 2004-2005", "text": "Questa voce raccoglie le informazioni riguardanti l'ACF Fiorentina nelle competizioni ufficiali della stagione 2004-2005.\nStagione.\nL'estate 2004, che fa seguito al ritorno in massima serie, vede diversi arrivi a Firenze: Miccoli, Maresca (entrambi dalla ), J\u00f8rgensen, Chiellini. Nella prima giornata di campionato, la Fiorentina viene sconfitta di misura dalla Roma pur giocando il secondo tempo in superiorit\u00e0 numerica. Nei successivi 6 turni, viene ottenuta una sola vittoria: dopo il 2-2 contro l'Udinese, il tecnico Mondonico \u00e8 esonerato. Al suo posto siede Sergio Buso, che ottiene subito 6 punti. La situazione, tuttavia, non migliora con i toscani che si dimostrano particolarmente vulnerabili in trasferta: poco dopo l'inizio del girone di ritorno, Zoff rimpiazza Buso. All'ultima giornata di un torneo sofferto, i viola conquistano la salvezza battendo 3-0 il Brescia che retrocede.\nMaglie e sponsor.\nLo sponsor tecnico per la stagione 2004-2005 \u00e8 Adidas (per il secondo anno), mentre lo sponsor ufficiale ritorna a essere dopo anni Toyota, gi\u00e0 sponsor della Fiorentina prima del fallimento della vecchia societ\u00e0. Lo sponsor \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra.\nLa divisa casalinga presenta una maglia di colore viola con colletto viola con esili bordini bianchi e le tre canoniche strisce Adidas sulle spalle bianche. I calzoncini sono viola e presentano le tre strisce Adidas su entrambi i lati con il logo della squadra sulla gamba destra. I calzettoni sono viola con stemma della societ\u00e0 e sponsor tecnico sulla parte centrale. Il numero e il nome sulla maglia sono bianchi cos\u00ec come il numero sui calzoncini posto sulla gamba sinistra.\nLa divisa da trasferta \u00e8 cromaticamente invertita rispetto alla casalinga, essendo composta da maglia, pantaloncini e calzettoni di colore bianco con le tre strisce viola. Il numero e il nome sulla maglia sono di colore viola cos\u00ec come il numero sui calzoncini sempre posto sulla gamba sinistra.\nStatistiche.\n\"Statistiche aggiornate al 1\u00ba luglio 2005\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1715193", "revid": "15402651", "url": "https://it.wikipedia.org/wiki?curid=1715193", "title": "Attrice di teatro", "text": ""}
{"id": "1715197", "revid": "28026", "url": "https://it.wikipedia.org/wiki?curid=1715197", "title": "Nom de plume", "text": ""}
{"id": "1715199", "revid": "1305772", "url": "https://it.wikipedia.org/wiki?curid=1715199", "title": "Prehistorik", "text": "Prehistorik \u00e8 un videogioco a piattaforme a tema preistorico caricaturale, sviluppato e pubblicato dalla Titus Interactive nel 1991 per Amiga, Atari ST, PC (MS-DOS), Amstrad CPC e CDTV.\nTrama.\nIl giocatore impersona un uomo delle caverne afflitto da un appetito smisurato, per placare il quale si mette in marcia lungo un percorso di quattro livelli (caverne, ghiacciai, foreste e caverne vulcaniche), divorando tutto ci\u00f2 che trova di commestibile. Per poter superare ogni singolo livello, il giocatore deve assicurarsi che il cavernicolo abbia soddisfatto la propria fame.\nPer regolarsi, dovr\u00e0 consultare un metro della saziet\u00e0, collocato in alto a destra sulla schermata, che assicurer\u00e0 la possibilit\u00e0 di oltrepassare il livello quando diverr\u00e0 completamente rosso. Alla fine di ogni livello, escluso il quarto e ultimo che si conclude con una scena finale, il giocatore deve affrontare un boss gigantesco.\nModalit\u00e0 di gioco.\n\"Prehistorik\" \u00e8 un platform classico bidimensionale con scorrimento orizzontale da sinistra a destra e viceversa; lo scorrimento avviene a scatti, una schermata intera alla volta. Colorato e vivace, accompagnato da musiche e spunti umoristici nella grafica e nelle idee, presenta una buona giocabilit\u00e0. La facilit\u00e0 con cui si gestisce la partita e la fluidit\u00e0 della struttura generale ne hanno fatto un classico. Ad eccezione di un'ascia, ritrovabile lungo alcuni livelli durante l'avventura, il cavernicolo non avr\u00e0 altra arma di difesa oltre alla propria clava.\nAnimali e oggetti commestibili.\nIl troglodita pu\u00f2 cibarsi di ogni essere vivente presente nei vari livelli, e cio\u00e8 di dinosauri, orsi, pinguini, serpenti, giraffe e perfino esseri umani; dopo averli colpiti ripetutamente con la clava, i nemici restano storditi e possono essere catturati prima che si riprendano, cos\u00ec da aumentare l'indicatore del cibo. Inoltre si imbatter\u00e0 in una grande quantit\u00e0 di cibi pronti, frutta e gusci d'uovo da frantumare.\nOggetti bonus.\nNel corso della partita, svariati oggetti torneranno utili al cavernicolo: un'ascia, che gli permetter\u00e0 di abbattere con un solo colpo ogni preda; un talismano, che gli doner\u00e0 una vita extra; una sveglia, che gli regaler\u00e0 del tempo in pi\u00f9; una molla, con la quale salter\u00e0 pi\u00f9 in alto, e una bomba, con la quale abbatter\u00e0 in un colpo solo tutti gli animali presenti sulla schermata. Alcuni di questi oggetti possono essere trovati singolarmente lungo il percorso, ma pi\u00f9 spesso vengono elargiti, in virt\u00f9 di una percussione con la clava, da parte di un misterioso eremita che appare tempestivamente in precisi luoghi (sempre gli stessi in ogni partita).\nSequel.\nVenne seguito a breve distanza da un seguito: \"Prehistorik 2\", pubblicato nel 1993 e radicalmente diverso dal suo predecessore nell'impianto del gioco, dato che lo scopo principale venne modificato nel completamento di livelli, senza alcuna necessit\u00e0 di mangiare a saziet\u00e0."}
{"id": "1715201", "revid": "287204", "url": "https://it.wikipedia.org/wiki?curid=1715201", "title": "The Lure of the Grand Canyon", "text": "The Lure of the Grand Canyon \u00e8 un album di musica classica che vede la partecipazione del cantante country Johnny Cash nella veste di narratore; fu pubblicato nel 1961 dalla Columbia Records.\nIl disco.\nPur essendo stato pubblicato come un album di Johnny Cash, \"The Lure of the Grand Canyon\" \u00e8 costituito principalmente dalla registrazione della \"Grand Canyon Suite\" di Ferde Grof\u00e9, eseguita da un'orchestra diretta da Andre Kostelanetz, ed include inoltre autentici suoni registrati all'interno del Grand Canyon. Il commento parlato di Johnny Cash si trova nella sesta ed ultima traccia, preceduta da cinque movimenti sinfonici, e descrive un giorno speso visitando il famoso Canyon. \"The Lure of the Grand Canyon\" \u00e8 uno dei primi concept album della storia della musica country e, con ogni probabilit\u00e0, uno dei primi in assoluto, anche se lo stesso Cash aveva pubblicato un concept album, \"Ride This Train\", proprio l'anno prima."}
{"id": "1715204", "revid": "1091378", "url": "https://it.wikipedia.org/wiki?curid=1715204", "title": "Polinomio ciclotomico", "text": "In matematica, l'formula_1-esimo polinomio ciclotomico \u00e8 il polinomio monico le cui radici sono tutte e sole le radici \"n\"-esime primitive dell'unit\u00e0\ndove formula_3 \u00e8 la funzione \u03c6 di Eulero, e formula_4 sono quei numeri distinti per cui vale\nFormula generale.\nIl polinomio formula_6 ha come radici tutte le radici formula_1-esime, primitive e non primitive, dell'unit\u00e0. Ognuna di queste radici \u00e8 una radice formula_8-esima primitiva, dove formula_8 \u00e8 un divisore positivo di formula_1. Pertanto il polinomio si pu\u00f2 scomporre nel prodotto di polinomi ciclotomici:\nApplicando la formula di inversione di M\u00f6bius si ottiene\ndove formula_13 \u00e8 la funzione di M\u00f6bius.\nPropriet\u00e0.\nOgni polinomio ciclotomico ha coefficienti interi, ed \u00e8 irriducibile sul campo dei numeri razionali, ovvero non \u00e8 possibile scomporlo come prodotto di polinomi a coefficienti razionali.\nSe formula_14 \u00e8 un numero primo, il polinomio ciclotomico \u00e8 formato dalla somma di tutte le potenze di formula_15 da formula_16 a formula_17:\nValutando l'espressione sopra su un qualunque numero naturale formula_19, formula_20 \u00e8 una repunit in base formula_1; segue che se un repunit \u00e8 un numero primo allora la sua lunghezza in cifre \u00e8 un numero primo. In generale, i valori assunti dai polinomi ciclotomici sugli interi sono soggetti a numerose altre limitazioni; ad esempio, se formula_14 \u00e8 primo e formula_23, allora formula_24 oppure formula_25.\nElenco di polinomi ciclotomici.\nI primi polinomi ciclotomici sono:\n\u00c8 stato dimostrato da A. S. Bang e A. Migotti che se formula_1 ha solo uno o due fattori primi dispari distinti, allora formula_28 ha solo coefficienti tra formula_29, formula_16 e formula_31. Il primo formula_1 a non soddisfare queste ipotesi \u00e8 formula_33, e calcolando formula_34 si nota che tra i coefficienti compare un formula_35. Il viceversa non vale: formula_36 = formula_37 ha solo coefficienti in formula_38 ma formula_39 \u00e8 prodotto di tre primi dispari distinti."}
{"id": "1715205", "revid": "729019", "url": "https://it.wikipedia.org/wiki?curid=1715205", "title": "Strada provinciale 2 Vicarese", "text": "La strada provinciale Vicarese (SP 2) \u00e8 una strada di rilevanza provinciale che scorre in provincia di Pisa. Collega il comune di Calcinaia con Pisa. Il nome deriva dal fatto che la strada attraversa tutto il comune di Vicopisano, da est ad ovest.\nTracciato.\nLa strada ha inizio appena fuori dall'abitato di Calcinaia, nella zona orientale del comune, all'altezza dell'incrocio con la strada statale 439 Sarzanese-Valdera. Si porta verso ovest attraversando la parte settentrionale di Calcinaia ed entrando nel comune di Vicopisano all'altezza dell'incrocio con la via provinciale Francesca Nord, proveniente da Bientina.\nDopo il ponticello sul Canale Emissario entra in localit\u00e0 La Botte, incrociando la strada provinciale omonima (SP 1) per poi curvare verso sud-ovest, attraversando l'abitato di San Giovanni alla Vena e cominciando a seguire alternativamente il contorno meridionale dei monti pisani e l'argine destro del fiume Arno. Assume cos\u00ec un tracciato contraddistinto da large curve, che la caratterizzer\u00e0 per tutto il suo percorso nel comune vicarese.\nToccando il margine meridionale dei paesi di Cevoli e Cucigliana, arriva a Lugnano dove incrocia l'inizio della strada provinciale di Lari (SP 31), caratterizzata dal ponte sull'Arno che permette la comunicazione con Cascina. Continua verso ovest attraversando la piana di Noce con la zona industriale correlata, arrivando poi al paese di Uliveto Terme che costeggia settentrionalmente seguendo da vicino il margine del monte. Giunge quindi a Caprona, alla congiunzione con la via provinciale Arnaccio-Calci. Dopo aver lasciato il paese, entra nel comune di San Giuliano Terme costeggiando il fosso della Vicinaia.\nIn questo tratto assume il nome di strada provinciale calcesana, pur conservando la numerazione 2, in quanto percorre parte dell'itinerario della vecchia via Calcesana, proveniente da Calci. Le localit\u00e0 che tocca in questo suo ultimo tragitto prima di arrivare a Pisa sono, nell'ordine, Mezzana, Colignola e Ghezzano. Nei pressi di quest'ultima cittadina forma, con la via di Cisanello e via Giacomo Puccini, un importante crocevia su cui confluisce buona parte del traffico con direttrice Lucca-ospedale Cisanello.\nTermina a Pisa in prossimit\u00e0 della rotonda con via di Pratale, vicino al grande complesso del CNR.\nStoria.\nLa via provinciale Vicarese viene nominata per la prima volta negli Statuti Pisani del XIII secolo. Il suo nome originale era \"strada di Piedimonte\" (o \"Piemonte\"), dovuto al fatto che permetteva la comunicazione con le zone \"ai piedi\" dei monti pisani. Con l'affermarsi del prestigio della rocca di Vicopisano la strada cominci\u00f2 ad esser denominata \"Vicarese\".\nNel XIX secolo nasceva come prosecuzione della via Regia Traversa di Val di Nievole, all'altezza dell'incrocio fra tre strade, quella per Santa Maria a Monte, quella per Bientina e quella per il ponte a Bocca d'Usciana. Terminava sempre a Pisa, ma presso la Porta alle Piagge.\nDurante la sua storia ha subito molteplici modifiche di tracciato. A seguito dei vasti danni provocati dalla piena dell'Arno del 3 novembre 1844, l'anno successivo il Governo Toscano ordin\u00f2 il rialzamento e il consolidamento di tutta la parte immediatamente contigua alla sponda destra dell'Arno, con la creazione di un \"\"Argine Strada\". Venne rinforzato il tratto da Calcinaia alla botte del Canale Emissario, in modo da proteggere la pianura di Bientina da ogni possibile esondazione. Il tratto da Lugnano alla chiesa di San Martino al Bagno, che subiva frequenti allagamenti anche in presenza di minime piene dell'Arno, venne rialzato fino a 6 braccia toscane e rinforzato da un grosso muraglione.\nDurante il XX secolo sono state create molte varianti della provinciale in modo da deviare il traffico fuori dai centri abitati, rendendone il tracciato pi\u00f9 rettilineo e ampio, adatto quindi alla circolazione di mezzi pi\u00f9 pesanti, in risposta al crescente sviluppo industriale dell'area. Nel comune di Calcinaia venne costruita la via Circonvallazione Vicarese, che passa a nord della cittadina decongestionando la stretta strada vecchia che attraversa il centro. Quattro interventi vennero eseguiti nel comune di Vicopisano. Il primo, imponente, port\u00f2 alla creazione del tratto posto tra l'Arno e i paesi di Cevoli, Cucigliana e Lugnano, in sostituzione del vecchio tracciato stretto e pieno di curve; fu ideato anche in previsione della realizzazione del ponte sul fiume a Cascina. Il secondo \u00e8 una rettifica di circa un chilometro in prossimit\u00e0 della chiesa della Santissima Annunziata di Uliveto Terme, attuata per evitare il piccolo nucleo di case annesso. Il terzo intervento, simile ai suddetti, venne effettuato a Caprona per evitare il tortuoso percorso interno al borgo e per garantire un miglior scorrimento del traffico da e verso il ponte sull'Arno: la rettifica passa pochi metri a sud del vecchio tracciato e oggi costituisce la linea di divisione con i quartieri nuovi del paese.\nIl quarto intervento \u00e8 parte di un progetto pi\u00f9 grande realizzato prevalentemente nel comune di San Giuliano Terme. Dopo Caprona la strada proseguiva in origine lungo l'argine destro dell'Arno fino ad attraversare il paese di Campo, per poi arrivare a Mezzana all'altezza della chiesa parrocchiale. Questo tratto, oggi denominato via Vecchia Vicarese, ha assunto un ruolo secondario a seguito della realizzazione del moderno percorso che, abbandonato il comune vicarese, si dirige a nord formando un'ampia ansa nella pianura compresa tra La Gabella e Campo, saltando di fatto quest'ultimo paese, unendosi alla via Calcesana (proveniente da Calci) e ricongiungendosi col vecchio tracciato a Colignola.\nNegli anni cinquanta ai lati di buona parte della provinciale vennero piantati alberi di pino domestico a scopo ornamentale. L'invasivit\u00e0 delle loro radici oggi provoca notevoli danni al margine stradale, oggetto per tale motivo di continui interventi riparativi, tanto da far emergere negli ultimi anni numerose proposte di sostituzione con altre piante. Nel 2009 i pini presenti nel tratto fra Caprona ed Uliveto vengono abbattuti senza essere sostituiti con altre piante.\nNel 2007 \u00e8 stata realizzata una rotatoria nell'ambito della costruzione della \"Porta di Uliveto\"\", nuovo quartiere residenziale della parte occidentale di Uliveto Terme.\nProgetti futuri.\nIl Comune di Vicopisano ha in programma la realizzazione di due rotatorie nei pressi dei ponti di Caprona-Zambra e di Lugnano-Cascina, nonch\u00e9 la sistemazione dell'area della Botte, in corrispondenza dell'incrocio con la strada provinciale omonima, proveniente da Fornacette, e la strada provinciale Francesca Nord, proveniente da Bientina.\nNel progetto di realizzazione della tangenziale Nord-Est di Pisa, approvato nel 2008, \u00e8 prevista la creazione di un'ulteriore variante circonvallazione che dovrebbe partire dall'incrocio con la via Calcesana, passare a nord degli abitati di Mezzana e Colignola, per poi ricongiungersi alla nuova opera nei pressi di Ghezzano."}
{"id": "1715209", "revid": "29244", "url": "https://it.wikipedia.org/wiki?curid=1715209", "title": "Elassomatidae", "text": ""}
{"id": "1715210", "revid": "287204", "url": "https://it.wikipedia.org/wiki?curid=1715210", "title": "Pallacanestro Messina 2002-2003", "text": "Lo Pallacanestro Messina 2002-2003 ha preso parte al campionato professionistico italiano di Legadue."}
{"id": "1715211", "revid": "1305772", "url": "https://it.wikipedia.org/wiki?curid=1715211", "title": "Prehistorik 2", "text": "Prehistorik 2 \u00e8 un videogioco a piattaforme sviluppato e pubblicato dalla Titus Interactive nel 1993 per PC (MS-DOS) e Amstrad CPC. Il gioco \u00e8 il seguito di \"Prehistorik\".\nIl design del videogioco \u00e8 stato curato da Eric Zmiro, come espresso nei titoli in coda all'ultimo livello del gioco stesso.\nCaratteristiche.\nCome nel predecessore, il giocatore impersona un uomo delle caverne che deve affrontare livelli dove incontra animali, dinosauri e nemici assortiti da eliminare con la sua clava o schivare. Nella versione precedente era necessario raccogliere una certa quantit\u00e0 di cibo per poter passare al livello successivo, in Prehistorik 2 invece si deve trovare un bonus a forma di accendino e poi dirigersi verso il semaforo di fine livello. Seguendo questo schema di gioco \u00e8 possibile a livello puramente teorico terminare alcuni livelli senza accumulare alcun punto.\nRispetto al predecessore sono stati aggiunti diversi particolari che ne incrementano l'intrattenimento: per esempio dopo una corsa il personaggio se si ferma inizia a respirare in modo evidente, se beve troppo a lungo le sue labbra si colorano di rosso. All'interno di ciascun livello, esclusi i livelli bonus, \u00e8 presente una password costituita da 4 caratteri: questa password inserita con le modalit\u00e0 opportune permette di iniziare il gioco direttamente dal livello cui appartiene la password introdotta, in caso contrario il gioco parte sempre dal primo livello.\nLa generazione dei codici di accesso \u00e8 legata dal BIOS del computer e quindi computer diversi generano sempre codici diversi; gli emulatori invece, essendo privi di un BIOS vero e proprio, fanno generare al gioco codici dipendenti dall'emulatore e non dalla macchina. Sparsi tra i vari livelli si trovano inoltre bonus aventi forma delle lettere dell'alfabeto: prendendo le lettere per formare la parola \"BONUS\" si vedr\u00e0 cadere dal cielo un frigorifero colmo di cibo del valore do 100.000 punti.\nArmi.\nIl giocatore durante il suo girovagare pu\u00f2 raccogliere nuove armi: sono infatti disponibili la clava, un martello e vari tipi di asce. Gli oggetti possono essere nascosti entro altri oggetti o in anfratti del paesaggio che se colpiti rilevano il loro contenuto.\nLivelli di difficolt\u00e0.\nSono previsti due livelli di difficolt\u00e0:\nLa modalit\u00e0 principiante \u00e8 priva di alcuni mostri e nemici, tuttavia in essa non \u00e8 possibile raggiungere l'ultimo livello: infatti in modalit\u00e0 principiante il gioco si conclude con una schermata in cui \u00e8 disegnato un castello; sulla schermata viene spiegato come, per entrare nel castello, sia necessario giocare in modalit\u00e0 \"Expert\".\nIl gioco in tale modalit\u00e0 \u00e8 complicato solamente dalla presenza di pi\u00f9 nemici; la giocabilit\u00e0 \u00e8 praticamente immutata rispetto alla modalit\u00e0 principiante.\nLivelli bonus.\nAll'interno del gioco sono presenti alcuni livelli bonus, raggiungibili attraverso porte segrete all'interno dei livelli convenzionali; questi livelli bonus sono del tutto privi di nemici ma ricchi di \"oggetti\" da mangiare per accumulare punti e vite extra: uno di questi bonus si trova nel terzo livello convenzionale, e la sua porta d'accesso \u00e8 nascosta sotto al semaforo di fine livello."}
{"id": "1715214", "revid": "123245939", "url": "https://it.wikipedia.org/wiki?curid=1715214", "title": "Silenzio elettorale", "text": "In Italia il silenzio elettorale \u00e8 l'interruzione della campagna elettorale che si effettua in occasione delle elezioni; come tutta la campagna elettorale, \u00e8 disciplinato dalla legge 4 aprile 1956 n. 212, integrata da interventi successivi. Il silenzio elettorale, in particolare, \u00e8 disciplinato dall'articolo 9, cos\u00ec come modificato dalla l. 130/1975.\nPer effetto di questo articolo, nel giorno precedente e in quelli stabiliti per la votazione sono vietati comizi, riunioni di propaganda elettorale diretta o indiretta in luoghi pubblici o aperti al pubblico ed affissione di stampati, giornali murali o altri manifesti di propaganda (comma 1); inoltre nei giorni destinati alla votazione \u00e8 vietata ogni forma di propaganda entro il raggio di 200 metri dall'ingresso delle sezioni elettorali (comma 2).\n\"Art. 9-bis - (Divieto di propaganda elettorale). - Nel giorno precedente e in quelli stabiliti per le elezioni \u00e8 fatto divieto anche alle emittenti radiotelevisive private di diffondere propaganda elettorale\".\nGazzetta Ufficiale Legge 4 Febbraio 1985, n.10 Conversione in legge, con modificazioni, del decreto-legge 6 dicembre 1984, n. 807, recante disposizioni urgenti in materia di trasmissioni radiotelevisive.\nLa \"ratio\" di questa regola \u00e8 che il cittadino, dopo aver ascoltato ed analizzato per molto tempo le proposte fatte e le ragioni esposte dalle varie forze politiche candidate durante la campagna elettorale, abbia almeno un giorno a disposizione per riflettere in tranquillit\u00e0 e decidere a chi consegnare il voto che sta per esprimere."}
{"id": "1715220", "revid": "287204", "url": "https://it.wikipedia.org/wiki?curid=1715220", "title": "Uni\u00e3o S\u00e3o Jo\u00e3o Esporte Clube", "text": "L'Uni\u00e3o S\u00e3o Jo\u00e3o Esporte Clube, noto anche semplicemente come Uni\u00e3o S\u00e3o Jo\u00e3o, \u00e8 una societ\u00e0 calcistica brasiliana con sede nella citt\u00e0 di Araras, nello stato di San Paolo.\nStoria.\nIl 14 gennaio 1981, il club \u00e8 stato fondato da Herm\u00ednio Ometto, che era proprietario dell'Usina S\u00e3o Jo\u00e3o. Il club venne fondato per rimpiazzare l'Usina S\u00e3o Jo\u00e3o, dopo il suo fallimento.\nNel 1987, l'Uni\u00e3o S\u00e3o Jo\u00e3o vinse il Campeonato Paulista S\u00e9rie A2, battendo il S\u00e3o Jos\u00e9 in finale. Il club cos\u00ec venne promosso nella massima divisione statale dell'anno successivo.\nNel 1988, il club ha vinto il suo primo titolo nazionale. L'Uni\u00e3o S\u00e3o Jo\u00e3o vinse il Campeonato Brasileiro S\u00e9rie C, battendo l'Esportivo de Passos del Minas Gerais in finale. Il club cos\u00ec venne promosso nella seconda divisione nazionale dell'anno successivo.\nNel 1989, l'Uni\u00e3o S\u00e3o Jo\u00e3o ha partecipato al Campeonato Brasileiro S\u00e9rie B per la prima volta, dove ha terminato al 29\u00ba posto. Nello stesso anno, il club ha giocato quattro amichevoli in Giappone. Il club fece due vittorie e due pareggi.\nNel 1993 il Campeonato Brasileiro S\u00e9rie A venne espanso a 32 club, e cos\u00ec, l'Uni\u00e3o S\u00e3o Jo\u00e3o venne promosso per partecipare al campionato. Fece la miglior prestazione di sempre in questa competizione, infatti termin\u00f2 al 12\u00ba posto.\nNel 1994, il club \u00e8 diventato un'impresa. Il club ha terminato il Campeonato Brasileiro S\u00e9rie A al 21\u00ba posto.\nNel 1995, l'Uni\u00e3o S\u00e3o Jo\u00e3o ha terminato il Campeonato Brasileiro S\u00e9rie A al 24\u00ba posto, quindi all'ultimo posto, e retrocedendo nella S\u00e9rie B dell'anno successivo.\nNel 1996, il club ha vinto il suo secondo titolo nazionale, il Campeonato Brasileiro S\u00e9rie B. Nella finale a quattro, l'Uni\u00e3o S\u00e3o Jo\u00e3o ha terminato davanti all'Am\u00e9rica-RN, al N\u00e1utico e al Londrina. Il club cos\u00ec venne promosso nella S\u00e9rie A dell'anno successivo.\nNel 1997, l'Uni\u00e3o S\u00e3o Jo\u00e3o ha partecipato al Campeonato Brasileiro S\u00e9rie A ancora una volta, ma ha terminato al 26\u00ba posto (all'ultimo posto) e retrocesse di nuovo in S\u00e9rie B.\nNel 2002, il club \u00e8 stato finalista del Campionato Paulista. Il club termin\u00f2 al secondo posto, dietro soltanto all'Ituano. Al campionato non parteciparono i grandi club dello stato di San Paolo.\nNel 2003, l'Uni\u00e3o S\u00e3o Jo\u00e3o ha partecipato al Campeonato Brasileiro S\u00e9rie B, dove ha terminato al 24\u00ba posto, quindi all'ultimo posto, e retrocesse nella S\u00e9rie C dell'anno successivo."}
{"id": "1715222", "revid": "31092", "url": "https://it.wikipedia.org/wiki?curid=1715222", "title": "Uniao Sao Joao", "text": ""}
{"id": "1715223", "revid": "271907", "url": "https://it.wikipedia.org/wiki?curid=1715223", "title": "In principio era il trio", "text": "In principio era il trio \u00e8 uno spettacolo teatrale scritto, diretto ed interpretato interamente da Anna Marchesini, Tullio Solenghi e Massimo Lopez.\nLa prima rappresentazione in teatro risale al 1990, ma lo spettacolo \u00e8 andato in onda varie volte sulle reti Rai, dopo la prima visione su Rai Due del 9 gennaio 1993. Fu l'ultimo spettacolo che vide tutti e tre i componenti del Trio recitare assieme in teatro.\nTrama.\nPhilippe (Tullio Solenghi) e Juliette (Anna Marchesini) non riescono ad avere un figlio e, per questo motivo, decidono di adottare un bambino. I due restano molto sorpresi quando viene affidato loro Andrej (Massimo Lopez), un \"bambino\" di 45 anni.\nAndrej \u00e8 innamorato di Juliette e ne diventa l'amante.\nQuando Philippe si accorge del tradimento della moglie, sfida a duello l'amante (in realt\u00e0 il duello \u00e8 una vera e propria corrida, con tanto di corna per il marito tradito) e rimane ucciso.\nAl funerale di Philippe sono presenti una vedova non proprio inconsolabile ed altri due personaggi (Solenghi e Lopez). I tre conversano per diversi minuti esprimendosi esclusivamente con luoghi comuni.\nSegue una scena in cui i tre si trovano in una nave spaziale e parodiano il filone fantascientifico come Star Trek.\nJuliette, ormai vedova, prosegue la sua storia con Andrej. Nel frattempo continuer\u00e0 la sua relazione con il fantasma di Philippe, dato che pu\u00f2 vederlo solo lei."}
{"id": "1715226", "revid": "419471", "url": "https://it.wikipedia.org/wiki?curid=1715226", "title": "Basket Rimini 1998-1999", "text": "Il Basket Rimini 1998-1999, sponsorizzato \"Pepsi\", ha preso parte al campionato professionistico italiano di Serie A1.\nPer motivi di sponsorizzazione le divise erano blu e bianche, colori tipici dell'etichetta della bevanda.\nRoster.\n\"Legabasket: Dettaglio statistico\""}
{"id": "1715228", "revid": "419471", "url": "https://it.wikipedia.org/wiki?curid=1715228", "title": "Basket Rimini 1999-2000", "text": "Il Basket Rimini 1999-2000, sponsorizzato \"Pepsi\", ha preso parte al campionato professionistico italiano di Serie A1.\nPer motivi di sponsorizzazione le divise erano blu e bianche, colori tipici dell'etichetta della bevanda.\nRoster.\n\"Legabasket: Dettaglio statistico\"\nRisultati.\nCoppa Kora\u0107.\nSedicesimi di finale.\n\"Pepsi Rimini qualificata per differenza canestri\""}
{"id": "1715230", "revid": "419471", "url": "https://it.wikipedia.org/wiki?curid=1715230", "title": "Basket Rimini 2000-2001", "text": "Il Basket Rimini 2000-2001, sponsorizzato \"Vip\", ha preso parte al campionato professionistico italiano di Serie A1.\nStagione.\nGiampiero Ticchi \u00e8 promosso capoallenatore dopo alcuni anni di apprendistato sulla panchina biancorossa.\nRispetto all'anno precedente rimangono l'ala Sekunda e il blocco dei giovani cresciuti nel vivaio (Morri, Raschi, Marangoni, Di Marcantonio, Molari).\nIn estate, alla guardia Eric Washington viene inizialmente affiancato l'omonima ala piccola Derell Washington, che gioca solo in Supercoppa prima di essere rilasciato; diversi giocatori svolgono intanto dei provini. Vista l'impossibilit\u00e0 di trattenere Tomidy, ad inizio ottobre viene chiamato il lungo Kevin Thompson che per\u00f2 non supera le visite mediche. Arriva cos\u00ec in prestito il pivot Joey Beard come parziale contropartita del trasferimento che porta Tomidy a Treviso. Nella settimana dell'esordio in campionato viene ingaggiata la talentuosa guardia/ala Rodney Buford.\nRimini inizia il campionato con quattro vittorie nelle prime sei giornate. Tuttavia, dopo dieci partite, con la squadra intorno a met\u00e0 classifica, la guardia Rodney Buford (fino a l\u00ec trascinatore con 24,1 punti di media e il 41,5% da tre) si imbarca su un volo per gli Stati Uniti per tornare a giocare in NBA, avvisando la dirigenza solamente in procinto di partire.\nLa squadra disputa cinque partite con uno straniero in meno (perdendone quattro), quindi Tony Dumas \u2013 dopo aver preso tempo \u2013 decide di accettare l'offerta della societ\u00e0, ma dopo nove gare viene tagliato dalla dirigenza. Successivamente vengono firmati Tony Smith e il comprimario van Rij (al posto dell'infortunato Ciosici), mentre nel derby casalingo con Imola i riminesi perdono sia la partita che Sekunda, fuori per 20 giorni per una distorsione alla caviglia. Nel frattempo la Vip scende sempre pi\u00f9 in classifica, avvicinandosi pericolosamente alle zone basse. A fine marzo Smith conclude la sua breve permanenza facendo anch'egli ritorno negli Stati Uniti per imprecisati motivi personali.\nComplice una lunga serie di sconfitte consecutive, Rimini tocca l'ultimo posto in solitaria a quattro giornate dalla fine. Per sopperire alla fuga di Smith viene tesserato l'ennesimo americano, Isaac Fontaine, insieme al comunitario Pax Whitehead. Alla quartultima giornata arriva un -26 a Siena, poi una nuova sconfitta a Roseto nonostante i romagnoli all'intervallo conducessero di 14 punti. Le speranze riminesi sono tenute in vita dalla vittoria interna della penultima giornata contro Verona, ma la trasferta al PalaDozza contro la Fortitudo Bologna, campione d'Italia in carica, sancisce la retrocessione in seconda serie.\nRoster.\n\"Legabasket: Dettaglio statistico\""}
{"id": "1715232", "revid": "419471", "url": "https://it.wikipedia.org/wiki?curid=1715232", "title": "Basket Rimini Crabs 2001-2002", "text": "Il Basket Rimini Crabs 2001-2002, sponsorizzato \"Conad\" dal febbraio 2002, ha preso parte al campionato professionistico italiano di Legadue.\nStagione.\nDopo quattro anni consecutivi di A1, Rimini si appresta a tornare in seconda serie, che nel frattempo \u00e8 stata ribattezzata Legadue. In estate la denominazione del club cambia in Basket Rimini Crabs, a seguito di un'idea di Gianluca Sberlati (figlio dell'ex patron Corrado) che mor\u00ec tragicamente nel giugno 2001.\nAlla guida della squadra c'\u00e8 coach Franco Ciani. I nuovi arrivi sono Arthur Lee (reduce da un'Eurolega disputata col Cibona Zagabria), l'ala massiccia Jarrett Stephens (ristabilitosi da un grave infortunio a Cant\u00f9 con Ciani), il ritorno del riminese Ruggeri e il baby italiano Malamov.\nSono tanti gli infortuni che colpiscono la squadra, che vive un pessimo avvio di stagione: la sconfitta esterna all'esordio contro la neopromossa Bergamo \u00e8 seguita da un'umiliante debutto casalingo contro Ragusa, formazione che espugna il Flaminio col punteggio di 65-113. Ad ottobre arrivano i primi rinforzi, l'acerbo Merriweather e gli esperti Bragg e Pieri.\nLa prima vittoria arriva alla 7\u00aa giornata, a Pavia. Intanto a dicembre si ferma Ciosici per alcuni dolori al ginocchio che lo terranno fuori fino a fine stagione. La compagine riminese rimane lontano dalle zone alte della classifica, cos\u00ec a gennaio la societ\u00e0 esonera coach Ciani e chiama Michelini al suo posto. Un mese pi\u00f9 tardi arriva il lungo Ed Stokes, anche poich\u00e9 Bragg si era fratturato due costole pochi giorni prima.\nI Crabs chiudono il campionato all'11\u00ba posto, piazzamento che equivale alla salvezza e all'esclusione dai play-off.\nRoster.\n\"Legaduebasket: Dettaglio statistico\""}
{"id": "1715234", "revid": "599013", "url": "https://it.wikipedia.org/wiki?curid=1715234", "title": "Jean-Fran\u00e7ois Larios", "text": "Carriera.\nNato in Algeria quando era ancora francese, Larios crebbe nelle giovanili del Saint-\u00c9tienne dove pass\u00f2 in prima squadra nel 1974. Nel 1977 fu trasferito in prestito al Bastia assieme al suo compagno di squadra F\u00e9lix Lacuesta. Durante la militanza nel club c\u00f2rso Larios fu autore di una buona prestazione (contribu\u00ec in maniera significativa al raggiungimento della squadra della finale di Coppa UEFA) che convinse il Saint-\u00c9tienne a riscattarlo al termine della stagione.\nAl 1978 risale la prima presenza in nazionale di Larios (seguita da altre sedici fino al 1982), mentre due anni dopo viene premiato con il premio di calciatore francese dell'anno. Laureatosi campione di Francia con il Saint-\u00c9tienne al termine della stagione 1980-81, nel 1983 si trasfer\u00ec all'Atletico Madrid dove rimase fino alla fine della stagione. Dopo una stagione in Canada, nel Manic de Montr\u00e9al, si trasfer\u00ec al Neuchatel Xamax, quindi dal 1984 fino al 1988, anno del suo ritiro dal calcio giocato, gioc\u00f2 nel Lione, nello Strasburgo, nel Nizza e nel .\nRitiratosi dal calcio giocato, intraprese l'attivit\u00e0 di procuratore dei giocatori. Nel febbraio 2007 \u00e8 stato condannato a due anni di carcere, duecentomila euro di ammenda e sospensione di cinque anni dalla sua attivit\u00e0 per frode nel trasferimento di alcuni calciatori dell'Olympique Marsiglia."}
{"id": "1715235", "revid": "419471", "url": "https://it.wikipedia.org/wiki?curid=1715235", "title": "Basket Rimini Crabs 2002-2003", "text": "Il Basket Rimini Crabs 2002-2003, sponsorizzato \"Vip\", ha preso parte al campionato professionistico italiano di Legadue.\nStagione.\nIn estate il club passa al procuratore sportivo sammarinese Luciano Capicchioni, con Adriano Braschi che rimane comunque alla presidenza.\nIl ruolo di allenatore \u00e8 ricoperto da Tony Trullo, mentre il mercato si apre con gli ingaggi del play oriundo Ciorciari, dell'ala grande australiana Moore e degli americani Matthews e Fox. Arrivano poi i brasiliani Giovannoni (in prestito dalla Benetton Treviso) e Marcelinho, entrambi reduci dai Mondiali 2002 dove lo stesso Marcelinho sfior\u00f2 i 21 punti di media.\nDurante la stagione i Crabs non riescono a decollare e risiedono perlopi\u00f9 nella seconda met\u00e0 della classifica, nonostante gli innesti di Miralles e Ingles. Tra novembre e dicembre arrivano sei sconfitte consecutive che inducono Trullo a dimettersi: al suo posto viene chiamato il turco Murat Didin.\nAlla fine del mese di febbraio la societ\u00e0 si cautela mettendo sotto contratto Derek Hamilton, che scender\u00e0 in campo in due sole occasioni a causa del limite di tre extracomunitari a referto.\nIn un campionato che prevede due retrocessioni, a quattro giornate dal termine i biancorossi occupano addirittura l'ultimo posto in solitario. La squadra tuttavia riesce ad aggiudicarsi tutte le restanti partite ottenendo la salvezza. Fondamentale a tal proposito il match interno della penultima giornata, vinto all'ultimo minuto contro la diretta concorrente Capo d'Orlando grazie anche al canestro determinante di Moore a 37 secondi dal termine.\nRoster.\n\"Legaduebasket: Dettaglio statistico\""}
{"id": "1715237", "revid": "287204", "url": "https://it.wikipedia.org/wiki?curid=1715237", "title": "Abbazia di Wissembourg", "text": "Labbazia di Wissembourg (\"Wei\u00dfenburg\" in tedesco) fu un'abbazia (1524\u20131789) ed oggi \u00e8 una parrocchia collegiata di Wissembourg in Alsazia, in Francia.\nStoria.\nL'abbazia di Wissembourg fu fondata dal vescovo di Spira Dragobodo, nel 660 circa, secondo la regola di San Colombano di Luxeuil.\nSituata in Alsazia, per le varie vicende storiche pass\u00f2 in seguito al Palatinato, sotto tutela di patroni locali.\nDal XII secolo l'abbazia di Wissembourg fu posta sotto il diretto controllo dei vescovi di Spira. Fu durante il Medioevo che furono realizzati i primi studi relativi alla fondazione del monastero, che fu fatto risalire in realt\u00e0 alla figura del re merovingio Dagoberto I, il quale lo avrebbe fondato nell'anno 623, anche se oggi gli studiosi non sono concordi con questa versione dei fatti.\nWissembourg divenne in quest'epoca uno dei centri culturali pi\u00f9 attivi di tutta la Germania. L'economia del monastero si era affermata gi\u00e0 da moltissimo tempo: nel 682, per la somma di 500 soldi, i monaci di Wissembourg acquistarono le saline di Vic-sur-Seille, garantendosi entrate indipendenti dalle cospicue donazioni. Notevole fu anche la composizione dell'evangeliario di Wissembourg, scritto dal monaco Otfrido attorno all'860. Personaggio di rilievo sotto il regno di Ludovico il Bavaro, l'abate Grimaldo, gi\u00e0 abate di San Gallo e cancelliere del Sacro Romano Impero, contribu\u00ec a porre l'abbazia sotto protettorato imperiale.\nIl protettorato dal 985 del duca salico Ottone I di Carinzia, apport\u00f2 molte innovazioni, diffondendo anche l'estrazione del rame e lo sviluppo di altre attivit\u00e0 fruttuose per l'economia locale.\nSotto la reggenza dell'abate Edelino (1262\u20131293) fu redatto il \"Codex Edelini\" o \"Liber Possessionum\" oggi conservato nell'archivio provinciale di Spira. Nel 1524, sotto la reggenza dell'abate R\u00fcdiger Fischer, la chiesa dell'abbazia divenne chiesa collegiata e dal 1546 sottoposta alla giurisdizione del capitolo della cattedrale di Spira.\nGli abati divennero cos\u00ec prevosti e ressero la comunit\u00e0 monastica sino alla sua soppressione, nel corso della Rivoluzione francese, nel 1789. La prevostura e l'abbazia ebbero in unione con i principi-vescovi di Spira il voto al Reichstag nel circolo dell'Alto Reno; dal 1672 fu sottoposta alla sovranit\u00e0 francese pur rimanendo feudo dell'impero con diritto di voto fino al 1798.\nNel periodo della Restaurazione, dopo la caduta napoleonica, il monastero non venne pi\u00f9 ristabilito, ma si conserv\u00f2 la presenza della chiesa collegiata."}
{"id": "1715238", "revid": "344646", "url": "https://it.wikipedia.org/wiki?curid=1715238", "title": "Ordine al merito della Nuova Zelanda", "text": "L'Ordine al Merito della Nuova Zelanda (ingl. \"New Zealand Order of Merit\") \u00e8 un ordine cavalleresco neozelandese istituito nel 1996 \u00abper riconoscere l'opera di tutti coloro che in qualsiasi campo del vivere abbiano dato prestigio alla Corona e alla nazione, o che si siano distinti per autorevolezza, talento, contributi o altri meriti\u00bb. Esso \u00e8 suddiviso in cinque classi, sul modello dell'Ordine dell'Impero Britannico, al quale esso si ispira.\nIl capo dell'Ordine \u00e8 il sovrano del Regno Unito (attualmente la regina Elisabetta II), il quale \u00e8 anche Capo di Stato della Nuova Zelanda. Il cancelliere dell'Ordine \u00e8 il Governatore Generale della Nuova Zelanda, che \u00e8 il rappresentante del sovrano.\nStoria.\nL'Ordine fu creato per permettere al Governo neozelandese di decorare di propria iniziativa i propri cittadini meritevoli di pubblica menzione, o anche gli stranieri che si ritenga abbiano dato prestigio al Paese, e per porre fine alla consuetudine di segnalare al sovrano del Regno Unito i cittadini della Nuova Zelanda che, in segno di distinzione, fossero ritenuti meritevoli di un'onorificenza del Regno Unito, tipicamente l'Ordine dell'Impero Britannico. Nel 1996 la regina Elisabetta concesse formale assenso alla creazione dell'Ordine, al quale comunque fu messa a capo in quanto Capo di Stato dei Paesi del Commonwealth Britannico, di cui anche la Nuova Zelanda \u00e8 parte.\nDopo la riforma delle classi operata nel 2001, tutti coloro che avevano diritto al titolo di \"Sir\" o \"Dame\" mantennero il privilegio.\n\u00c8 comunque fatta salva la prerogativa del sovrano del Regno Unito di conferire a qualsiasi cittadino neozelandese qualsivoglia classe di onorificenza dell'Ordine dell'Impero Britannico, ivi compreso quindi il cavalierato e il relativo privilegio del titolo di \"Sir\" o \"Dame\".\nClassi.\nL'ordine dispone delle seguenti classi di benemerenza che danno diritto a dei post nominali qui indicati tra parentesi:\nLe due classi pi\u00f9 elevate erano originariamente note come Knight (o Dame) Grand Companion e Knight (o Dame) Companion e davano l'accesso al Cavalierato e il titolo di \"Sir\" per gli uomini o \"Dame\" per le donne, prima della revisione operata nel 2001.\nIl motto dell'Ordine \u00e8 \"Per il Merito\" (ingl. \"For Merit\", m\u0101ori \"Tohu Hiranga\").\nIdoneit\u00e0 al conferimento e quote massime per classe.\nL'articolo 6 dello Statuto dell'Ordine prevede che, fatti salvi i requisiti di merito citati in epigrafe, la persona candidata per l'onorificenza come membro effettivo sia cittadino della Nuova Zelanda o del Commonwealth. Secondo l'articolo 7, chi non risponde a detti criteri di cittadinanza pu\u00f2 ricevere l'affiliazione onoraria a qualsiasi delle cinque classi dell'Ordine; tuttavia, come specifica il successivo articolo 8, se un membro onorario nel frattempo acquisisce la cittadinanza neozelandese o di altro Paese del Commonwealth, pu\u00f2 essere idoneo a divenire membro aggiunto dell'Ordine.\nL'articolo 9 prevede un limite di quota di membri effettivi per ogni classe, sia assoluto che annuo."}
{"id": "1715241", "revid": "300067", "url": "https://it.wikipedia.org/wiki?curid=1715241", "title": "Basket Rimini Crabs 2003-2004", "text": "Il Basket Rimini Crabs 2003-2004, sponsorizzato \"Conad\", ha preso parte al campionato professionistico italiano di Legadue.\nStagione.\nNonostante il club sia perlopi\u00f9 di propriet\u00e0 della famiglia Capicchioni, nel ruolo di presidente viene confermato Adriano Braschi. In panchina viene confermato il coach Murat Didin, gi\u00e0 alla guida della squadra nella seconda met\u00e0 del campionato precedente.\nDopo una partenza in campionato con tre vittorie di fila, arrivano quattro sconfitte consecutive. Intanto una frattura al piede tiene fuori per tre mesi il play oriundo L\u00e1baque: al suo posto arriva Dario Arenas con un contratto a gettone. A novembre la formazione biancorossa si rinforza con l'ingaggio dell'esperto Rodney Monroe (gi\u00e0 miglior marcatore della Serie A nel 2001-02) oltre al ritorno di Nelson Ingles.\nIl 7\u00ba posto in classifica in regular season permette l'accesso ai playoff, dove i Crabs vengono per\u00f2 eliminati al primo turno per mano di Montecatini con un secco 3-0 nella serie.\nRoster.\n\"Legaduebasket: Dettaglio statistico\""}
{"id": "1715243", "revid": "419471", "url": "https://it.wikipedia.org/wiki?curid=1715243", "title": "Basket Rimini Crabs 2004-2005", "text": "Il Basket Rimini Crabs 2004-2005, sponsorizzato \"Conad\" dal novembre 2004, ha preso parte al campionato professionistico italiano di Legadue.\nStagione.\nAlla guida tecnica della squadra viene nominato lo sloveno Mehmed Be\u010dirovi\u010d, padre di Sani che nella stessa stagione militava nelle file di Varese in Serie A.\nDue gli americani inizialmente in rosa: al confermato trentaseienne Rodney Monroe, si aggiunge l'ingaggio del trentaquattrenne Chandler Thompson. Per il ruolo di playmaker titolare arriva il trentatreenne Labella.\nA dicembre la societ\u00e0 si muove con un doppio cambio: al posto dell'ala grande croata \u017du\u017ea viene firmato il pivot passaportato Janj\u00e3o, mentre la guardia italiana Carretta torna in B1 lasciando spazio all'americano Rencher, proveniente da Reggio Calabria. Nello stesso mese, l'ala cesenate Brkic viene ceduta a Ferrara.\nLa stagione si conclude ai quarti di finale dei playoff, con l'eliminazione per mano di Scafati in una serie conclusasi 3-0 per i campani.\nRoster.\n\"Legaduebasket: Dettaglio statistico\""}
{"id": "1715245", "revid": "419471", "url": "https://it.wikipedia.org/wiki?curid=1715245", "title": "Basket Rimini Crabs 2005-2006", "text": "Il Basket Rimini Crabs 2005-2006, sponsorizzato \"Coopsette\", ha preso parte al campionato professionistico italiano di Legadue.\nStagione.\nIl coach \u00e8 Paolo Rossi, gi\u00e0 giocatore del Basket Rimini nel finale di carriera e gi\u00e0 allenatore dei riminesi dal 1981 al 1983, nonch\u00e9 padre dell'ex biancorosso Pierfilippo Rossi. Proviene da una lunga esperienza nel mondo del basket femminile.\nIn estate viene definito il ritorno di Germ\u00e1n Scarone, dopo sette anni dall'ultima apparizione con la canotta dell'allora Pepsi Rimini.\nA febbraio si registrano diversi movimenti di mercato: arrivano la guardia Tim Pickett e l'ala grande Lewis Sims, mentre vengono accantonati Odartey Blankson e Wojciech Barycz oltre al giovane Rinaldi mandato in prestito in terza serie. Inoltre la dirigenza era sul punto di cedere Simone Bagnoli, visto anche l'atteggiamento reputato insoddisfacente dalla societ\u00e0 stessa e la volont\u00e0 del giocatore di trasferirsi altrove, ma senza un sostituto italiano il lungo toscano \u00e8 rimasto a Rimini.\nA sole cinque partite dal suo arrivo, Pickett viene trovato positivo alla cannabis dopo un controllo antidoping: viene riutilizzato temporaneamente Blankson, ma due partite pi\u00f9 tardi viene firmato l'australiano Sam Mackinnon.\nAi playoff i Crabs escono ai quarti di finale contro la Sutor Montegranaro, nonostante i marchigiani avessero chiuso la regular season al settimo posto e i Crabs al quarto.\nRoster.\n\"Legaduebasket: Dettaglio statistico\""}
{"id": "1715246", "revid": "419471", "url": "https://it.wikipedia.org/wiki?curid=1715246", "title": "Basket Rimini Crabs 2006-2007", "text": "Il Basket Rimini Crabs 2006-2007, sponsorizzato \"Coopsette\", ha preso parte al campionato professionistico italiano di Legadue.\nStagione.\nIn panchina torna Giampiero Ticchi, alla sua seconda parentesi da capoallenatore a Rimini dopo la sfortunata esperienza del 2000-01 in serie A1.\nRispetto alla squadra dell'anno precedente rimangono in organico solo capitan Scarone, il pivot Guarasci ed i fratelli Filloy oltre all'esuberante Tim Pickett, recuperato dopo aver scontato una squalifica per positivit\u00e0 alla cannabis. Arrivano l'esperto lungo Zanus Fortes ed il giovane playmaker Pinton, mentre sia Rinaldi che Vitale rientrano dai rispettivi prestiti ad Ozzano e Veroli. L'organico viene completato dall'ala americana Omar Thomas, inizialmente in prova per una decina di giorni e successivamente confermato fino al termine della stagione grazie alle convincenti prestazioni in precampionato. Il giovane lungo lituano Skurdauskas, stabilmente utilizzato nella formazione under-21, \u00e8 schierato anche in prima squadra in caso di assenze di altri giocatori.\nLa stagione inizia subito con una striscia di 5 vittorie consecutive, in un campionato che vede gi\u00e0 la presenza di formazioni sulla carta quotate come Pesaro, Caserta e Rieti. Durante lo svolgimento della regular season, Rimini \u00e8 sempre piazzata nelle parti alte della classifica.\nAlla vigilia dell'ultima giornata, Caserta era solitaria al primo posto, ad una vittoria di distanza seguivano Rieti e la stessa Rimini. Nel turno decisivo Caserta perde clamorosamente a Pavia, mentre i riminesi espugnano il campo di Casale Monferrato: in caso di arrivo a pari merito tra le due formazioni, sarebbe stata proprio Rimini ad essere promossa in virt\u00f9 della differenza canestri. Ad andare in serie A \u00e8 per\u00f2 la compagine reatina, che batte Pesaro in trasferta 73-75 al termine di un tempo supplementare: inutile il tentativo a fil di sirena del pesarese Robert Fultz, con la tripla del possibile sorpasso che si infrange corta sul ferro. La classifica finale vede quindi sia Rieti che Rimini che Caserta in testa a pari merito con 44 punti, con i laziali promossi grazie alla favorevole classifica avulsa.\nCon il 2\u00ba posto la Coopsette \u00e8 costretta a proseguire il suo cammino disputando i play-off, accoppiata ai quarti di finale con Casale Monferrato. Nonostante l'arrivo dell'oriundo Mold\u00fa la serie \u00e8 una battaglia combattuta, con i piemontesi che si impongono sia in gara-1 che in gara-3. La decisiva gara5 \u00e8 giocata al 105 Stadium ed \u00e8 vinta da Rimini in rimonta, dopo essere stata sotto anche di 16 punti a soli 11 minuti dalla fine.\nAvviene dunque il passaggio alle semifinali: l'avversario \u00e8 quella Pesaro degli ex Myers e Morri, squadra gi\u00e0 in grado di trionfare in entrambi i derby disputati in regular season. La serie inizia con le due vittorie pesaresi al 105 Stadium e si conclude all'Adriatic Arena col definitivo 3-0, spegnendo definitivamente le speranze di promozione di Rimini.\nRoster.\n\"Legaduebasket: Dettaglio statistico\""}
{"id": "1715248", "revid": "419471", "url": "https://it.wikipedia.org/wiki?curid=1715248", "title": "Basket Rimini Crabs 2007-2008", "text": "Il Basket Rimini Crabs 2007-2008, sponsorizzato \"Coopsette\", ha preso parte al campionato professionistico italiano di Legadue.\nStagione.\nLa squadra \u00e8 stata costruita sulla base di quella che l'anno prima sfior\u00f2 la promozione in serie A. Oltre alla conferma del coach Giampiero Ticchi, anche la rosa dei giocatori rimane inalterata per sette decimi. Le novit\u00e0 sono rappresentate dagli arrivi dell'ala Rashad Bell, dell'americano di passaporto islandese Darrel Lewis e dal ritorno dell'ala piccola sammarinese Andrea Raschi (cresciuto proprio a Rimini). Qualche sporadica apparizione anche per i \"baby\" Panzini e Crow.\nIl rendimento dei biancorossi inizialmente non rispecchia l'andamento della stagione precedente, con la squadra che a nove giornate dalla fine si ritrovava a due vittorie di vantaggio sulla zona retrocessione. Il taglio di Lewis avvenuto a fine febbraio ed il contemporaneo ingaggio del playmaker italo-australiano Daniel Cioffi (il quale ha avuto un minutaggio nettamente inferiore rispetto al suo predecessore) contribuiscono a far cambiare le cose, in uno strepitoso finale di stagione che ha visto i riminesi ottenere 8 vittorie nelle restanti 9 partite. Questa svolta ha permesso al club non solo di ottenere la salvezza, ma anche di qualificarsi ai quarti di finale dei play-off in virt\u00f9 del 9\u00ba posto finale. Qui i granchi sfiorarono per due volte la vittoria sul campo della Pepsi Caserta ma non riuscirono nell'impresa, uscendo cos\u00ec con un 3-0 nella serie. La quotata formazione casertana venne poi promossa in Serie A.\nRoster.\n\"Legaduebasket: Dettaglio statistico\""}
{"id": "1715251", "revid": "123172499", "url": "https://it.wikipedia.org/wiki?curid=1715251", "title": "Uchtred l'Ardito", "text": "Biografia.\nEra figlio di Waltheof I, earl di Bernicia, la cui famiglia aveva regnato dal castello di Bamburgh sulla costa northumbriana sin dal IX secolo.\nNel 995, secondo Simeone di Durham, quando i resti di San Cuthbert furono trasferiti da Chester-le-Street a Durham, Uchtred aiut\u00f2 i monaci a ripulire il sito della nuova cattedrale, che fu fondata dal vescovo Aldhun, di cui Uchtred spos\u00f2 la figlia, forse proprio in quel tempo.\nNel 1006 Malcolm re di Scozia invase la Northumbria, assediando la nuova citt\u00e0 episcopale di Durham. A quel tempo i danesi compivano raid nel sud dell'Inghilterra e re Etelredo II d'Inghilterra non pot\u00e9 mandare aiuti ai northumbriani. L'earl Waltheof era troppo vecchio per combattere e quindi rimase nel castello di Bamburgh. Anche l'earl \u00c6lfhelm di York rimase inattivo. Uchtred raccolse invece un esercito e mosse contro gli Scoti, ottenendo una vittoria decisiva. Uchtred fu ricompensato da re Etelredo con l'earldom di Bernicia finch\u00e9 il padre fu vivo. Nel frattempo, Ethelred aveva eliminato l'earl di York e cos\u00ec permise a Uchtred di succedere a quello e poi di unire gli antichi regni di Bernicia e Deira sotto il trono di Bamburgh. Sembra infatti probabile che re Etelredo non si fidasse dei danesi di Deira e che preferisse che il potere fosse tenuto da un anglosassone. A questo punto Uchtred ripudi\u00f2 la moglie Ecgfrida, sposando Sige, figlia di Styr (figlio di Ulf), ricco cittadino di York. Sembra che Uchtred cerc\u00f2 alleanze politiche tra i danesi di Deira.\nNel 1013 re Sweyn I di Danimarca invase l'Inghilterra, risalendo i fiumi Humber e Trent fino alla citt\u00e0 di Gainsborough. Uchtred gli si sottomise. Nel luglio del 1013 Etelredo fu costretto ad andare in esilio in Normandia. Dopo che Londra era caduta in mano sua, Swein divenne re nel giorno di Natale di quello stesso anno. Regn\u00f2 comunque per solo cinque settimane, morendo il 2 febbraio. A questo punto, Etelredo torn\u00f2 dall'esilio e riprese il potere e Uchtred gli garant\u00ec di nuovo il suo appoggio, sposandone la figlia \u00c6lfgifu.\nNel 1016 Uhtred combatt\u00e9 al fianco del figlio di Etelredo, Edmondo II, nel Cheshire e nel frattempo il figlio di Sweyn, Canuto invase lo Yorkshire. Le forze di Canuto erano troppo forti per quelle di Uchtred, che lo riconobbe come re d'Inghilterra. Mentre si recava a incontrare Canuto, Uchtred e alcuni suoi uomini furono uccisi da Thurbrand il Vecchio, con la connivenza di Canuto. In Bernicia gli succedette il fratello Eadwulf Cudel. Canuto elev\u00f2 il norvegese Eric di Hlathir al rango di earl dello Yorkshire. Questo assassinio scaten\u00f2 una lunga faida, una delle tante della Northumbria del tempo: il figlio di Uhtred, Ealdred, uccise Thurbrand, il cui figlio, Carl, uccise poi a sua volta Ealdred. Negli anni settanta dell'XI secolo il nipote di Ealdred, Waltheof, conte di Northumbria, uccise gran parte dei figli e dei nipoti di Carl.\nNei Media.\n\"L'ultimo Re\" (The Last Kingdom) \u00e8 un romanzo storico del 2004 scritto da Bernard Cornwell. Il romanzo fa parte della serie \"Le Cronache dei Sassoni\" (The Saxon Stories). \"L'ultimo Re\" \u00e8 incentrato sulla giovinezza del personaggio di Uhtred (che \u00e8 stato ispirato dallo stesso Uchtred), il quale racconta le sue vicende a partire da quando aveva dieci anni (nell'anno 866 d.C.) fino a quando ne ha circa venti (876). Da questo romanzo \u00e8 tratta parte del serial The Last Kingdom in onda dal 2015 sulla rete BBC America.\nL'autore Bernard Cornwell scopr\u00ec di essere un discendente di Uhtred the Bold, un conte di Northumbria che regn\u00f2 al castello di Bamburgh all'inizio del X secolo. Tuttavia, il personaggio principale di The Last Kingdom \u00e8 simile solo nel nome e nel territorio, poich\u00e9 il vero Uhtred non ha avuto la stessa straordinaria educazione o avventure.\nThomas Malory identific\u00f2 Bamburgh con il castello di Lancillotto, Joyous Gard."}
{"id": "1715254", "revid": "15403343", "url": "https://it.wikipedia.org/wiki?curid=1715254", "title": "Giochi enigmistici", "text": ""}
{"id": "1715255", "revid": "339392", "url": "https://it.wikipedia.org/wiki?curid=1715255", "title": "Motta (archeologia)", "text": ""}
{"id": "1715259", "revid": "287204", "url": "https://it.wikipedia.org/wiki?curid=1715259", "title": "Hymns from the Heart", "text": "Hymns from the Heart \u00e8 il dodicesimo album del cantante country Johnny Cash ed \u00e8 il suo settimo album pubblicato dall'etichetta Columbia, nel 1962.\nL'album presenta una selezione di canzoni dal testo gospel, eseguite con tecnica country, alcune delle quali venute a conoscenza di Cash per averle sentite cantare dalla madre, Carrie Cash. \u00c8 il secondo album di Cash che ha questo tipo di contenuto, il primo \u00e8 stato \"Hymns by Johnny Cash\". Cash registrer\u00e0 numerosi altri album country-religiosi, come \"Sing Precious Memories\" e \"Bilieve Him\".\nAlcuni dei brani presenti nell'album saranno inclusi nella raccolta postuma di Cash \"Ultimate Gospel\", altri saranno ri-registrati da Cash, con la sola chitarra acustica, ed appariranno in \"My Mother's Hymn Book\"."}
{"id": "1715260", "revid": "54354", "url": "https://it.wikipedia.org/wiki?curid=1715260", "title": "Duprene", "text": ""}
{"id": "1715269", "revid": "1452073", "url": "https://it.wikipedia.org/wiki?curid=1715269", "title": "Postal (videogioco)", "text": "Postal \u00e8 uno sparatutto in terza persona a visuale isometrica, sviluppato da Running with Scissors, Inc. e da Ripcord Games nel 1997 per PC. Disponibile per sistemi Microsoft Windows, venne successivamente portato su macOS e in download digitale su Steam.\nVenne realizzata una espansione, \"Special Delivery\", pubblicata nel 1998; quest'ultima, insieme al gioco originale, \u00e8 stata pubblicata nel 2001 nell'edizione \"Postal Plus\", pubblicata anche per Linux grazie a Loki Software.\n\"Postal\" ha avuto un seguito nel 2003 come sparatutto in prima persona, \"Postal\u00b2\", mentre un terzo episodio dal titolo \"Postal III\" \u00e8 stato pubblicato il 17 febbraio 2012, viene considerato, per\u00f2, uno spin-off della serie. Venne poi rimasterizzato nella versione \"Redux\", disponibile a partire dal 2016.\nTrama.\nIl gioco non ha una trama elaborata, narra delle vicende di un cittadino statunitense improvvisamente impazzito che decide di uccidere chiunque gli capiti a tiro. Per proseguire nel gioco occorre eliminare una certa percentuale di persone ostili nella mappa; fatto ci\u00f2 si prosegue nel livello seguente.\nModalit\u00e0 di gioco.\nIl gioco adotta una prospettiva a due dimensioni, con visuale isometrica; il gameplay consiste nell'eliminazione di chiunque si frapponga sulla strada del giocatore, personaggi ostili, ma anche semplici civili.\nAccoglienza.\nIl primo episodio della saga \"Postal\" debutt\u00f2 all'E3 di Atlanta nel 1997.\nCattur\u00f2 subito l'attenzione di molti addetti ai lavori e in poco tempo ottenne numerosi premi e riconoscimenti.\nIn Italia questo videogioco nonostante sia stato apprezzato per la sua giocabilit\u00e0, non sempre ha ricevuto recensioni positive a causa dell'eccessiva violenza."}
{"id": "1715272", "revid": "643494", "url": "https://it.wikipedia.org/wiki?curid=1715272", "title": "Uno e Trino", "text": "Uno e trino (1995) \u00e8 un romanzo scritto da Tullio Solenghi.\nQuesto libro \u00e8 stato scritto in seguito allo scioglimento del Trio, avvenuto nel 1994, e racconta l'intera esperienza del Trio formato, oltre che da Solenghi stesso, da Anna Marchesini e Massimo Lopez.\nL'autore segue un ordine cronologico, partendo dalla propria esperienza giovanile al Teatro di Genova, fino all'incontro (separatamente) con gli altri due componenti del Trio.\nDa qui inizia il racconto delle numerose esperienze televisive, radiofoniche e teatrali insieme, a partire da Helzapoppin Radiodue (1982) fino a I promessi sposi (1990).\nIl libro offre numerosi racconti delle esperienze del Trio, intervallati dai \"copioni\" dei pi\u00f9 famosi sketch del Trio: il Telequiz con Massimo Lopez nelle vesti di Mike Bongiorno, il processo per l'omicidio in casa Smith, l'imitazione di San Remo che caus\u00f2 tante polemiche al Festival di Sanremo 1989...\nUn discreto spazio all'interno del libro \u00e8 dedicato al racconto della vicenda dello sketch su Reagan e Khomeini. Lo sketch incriminato, proposto dal Trio a Fantastico 7, vedeva Massimo Lopez nei panni di Ronald Reagan, Solenghi in quelli dell'Ayatollah Khomeini con un improbabile accento toscano e la Marchesini nel ruolo della madre di Khomeini, la sora Khomeines. In seguito a questo sketch l'Iran accus\u00f2 l'Italia di vilipendio e Solenghi stesso ricevette minacce di morte.\nIl libro lascia spazio anche a qualche confessione personale dei tre componenti del Trio, e si conclude con una riflessione personale di Solenghi sullo scioglimento del Trio."}
{"id": "1715273", "revid": "22356", "url": "https://it.wikipedia.org/wiki?curid=1715273", "title": "Drepanosauridi", "text": ""}
{"id": "1715275", "revid": "287204", "url": "https://it.wikipedia.org/wiki?curid=1715275", "title": "Coppa di Lega svizzera 1981-1982 (calcio)", "text": "La Coppa di Lega svizzera 1981-1982, decima edizione del torneo, vide la vittoria finale dell'Aarau che batt\u00e9 il San Gallo nel doppio confronto.\nSedicesimi di finale.\nFrauenfeld - Ibach 2-1\nServette Gen\u00e8ve - Lausanne-Sports 2-1\nFC Sion - CS Ch\u00eanois 2-0\nFC Bern - FC Aarau 1-2\nAurore Bienne - Nordstern Basel 1-6\nFC Fribourg - FC Bulle 3-1\nMendrisiostar - AC Bellinzona 5-3\nFC Winterthur - FC Chiasso 2-2 4-2 d.r.\nFC Grenchen 4-0 Wettingen\nFC Lugano - FC Locarno 2-0\nFC Basel - Young Boys Bern 1-0\nFC Monthey - Vevey-Sports 1-2\nFC La Chaux-de-Fonds - Neuch\u00e2tel Xamax 2-0\nAlst\u00e4tten - Grasshoppers-Club 0-3\nFC Luzern - Biel-Bienne 7-0\nFC Z\u00fcrich - FC St.Gallen 0-1\nOttavi di finale.\nFrauenfeld - FC Luzern 1-3\nFC Aarau - Grasshoppers-Club 4-3 d.s.\nNordstern Basel - FC Sion 3-1\nFC Fribourg - Servette Gen\u00e8ve 0-6\nFC Winterthur - FC Lugano 1-0\nFC Grenchen - FC Basel 1-2\nVevey-Sports - FC La Chaux-de-Fonds 0-1 \nFC St.Gallen - Mendrisiostar 4-2 d.s.\nQuarti di finale.\nServette Gen\u00e8ve - FC St.Gallen 1-2\nFC Winterthur - FC La Chaux-de-Fonds 1-1 1-2 d.r.\nFC Aarau - FC Basel 1-0\nFC Luzern - Nordstern Basel 3-2\nSemifinale.\nFC Aarau - FC Luzern 4-1\nFC St.Gallen - FC Winterthur 1-1 4-3 d.r.\nFinale.\nFC St.Gallen - FC Aarau 0-1\nFC Aarau - FC St.Gallen 0-0"}
{"id": "1715276", "revid": "36426", "url": "https://it.wikipedia.org/wiki?curid=1715276", "title": "Acquedotto mediceo", "text": ""}
{"id": "1715277", "revid": "49022", "url": "https://it.wikipedia.org/wiki?curid=1715277", "title": "Cadwallon di Gwynedd", "text": ""}
{"id": "1715278", "revid": "339392", "url": "https://it.wikipedia.org/wiki?curid=1715278", "title": "Sovrani di Mercia", "text": ""}
{"id": "1715284", "revid": "729019", "url": "https://it.wikipedia.org/wiki?curid=1715284", "title": "Stazione di Cervo-San Bartolomeo", "text": "La stazione di Cervo-San Bartolomeo era una stazione ferroviaria. La stazione si trovava sulla vecchia tratta a binario unico della ferrovia Genova-Ventimiglia e serviva i paesi di Cervo e San Bartolomeo al Mare.\nStoria.\nAperta al traffico il 25 gennaio 1872 insieme alla tratta Savona-Ventimiglia, a completamento della ferrovia Genova-Ventimiglia, \u00e8 stata chiusa il 2 novembre 2016 in seguito all'interruzione della linea tra Alassio e Diano Marina per lavori urgenti alla galleria Capo Mele, nei pressi di Laigueglia, e per il completamento dei lavori di raddoppio su variante di tracciato, inaugurato l'11 dicembre 2016 contestualmente alla nuova Stazione di Diano, a circa 5\u00a0km di distanza.\nAttualmente l'edificio \u00e8 stato ridestinato a sede della polizia municipale.\nStrutture e impianti.\nLa stazione si componeva di un fabbricato viaggiatori con all'interno una sala d'aspetto e una macchinetta automatica per i biglietti e di due binari serviti dalle relative banchine, collegati da un sottopasso pedonale. La stazione era abilitata al movimento e telecomandata dalla stazione di Diano Marina.\nServizi.\nLa stazione \u00e8 classificata da RFI nella categoria \"bronze\"."}
{"id": "1715290", "revid": "838137", "url": "https://it.wikipedia.org/wiki?curid=1715290", "title": "Philipp Karl von Eltz", "text": "Biografia.\nI primi anni.\nPhilipp Karl era figlio del conte Johann Anton von Eltz-Kempenich e di sua moglie, Anna Maria Antonie Schenk von Schmittburg.\nAl contrario di molti dei suoi predecessori, Philipp Karl von Eltz fond\u00f2 il proprio operato sulla riflessione teologica. Per questo, nel 1686 a Roma, chiese l'autorizzazione per la fondazione del \"Collegium Germanicum et Hungaricum\", il seminario tedesco per i sacerdoti della citt\u00e0. Successivamente entr\u00f2 come canonico nei capitoli delle cattedrali di Magonza e Treviri. A Magonza ricopr\u00ec anche l'incarico di cantore.\nArcivescovo di Magonza.\nAlla morte dell'arcivescovo Francesco Luigi del Palatinato-Neuburg, il capitolo della cattedrale scelse Philipp Karl quale suo successore, il 9 giugno 1732, con una votazione unanime. Come arcivescovo, continu\u00f2 i propri interessi religiosi, contribuendo alla diffusione di testi religiosi.\nIn campo politico si trov\u00f2 a dover fronteggiare delicate questioni, che per\u00f2 demand\u00f2 essenzialmente ai propri collaboratori. In quegli stessi anni, inoltre, riusc\u00ec a garantirsi una pensione annua di 100.000 talleri in concordato con l'imperatore Francesco Stefano, il quale era marito di Maria Teresa d'Asburgo, la quale era succeduta al trono imperiale dopo la morte del padre Carlo VI e dopo aspre contese al trono.\nProprio per questi obblighi verso la casata degli Asburgo, l'arcivescovato di Magonza venne coinvolto negli scontri tra Austria e Francia. I due stati si fronteggiarono dapprima nella Guerra di successione polacca a partire dal 1733, coinvolgendo gran parte delle terre del Reno, le quali si trovavano al confine tra le due nazioni. Correndo il pericolo di essere invaso dai francesi Philipp Karl lasci\u00f2 i lavori di fortificazione nelle mani della citt\u00e0 di Magonza, trasferendosi nel 1736 in Croazia dove aveva acquistato la propriet\u00e0 di Vukovar nella regione della Slavonia. Nel 1738 diede via ad un concordato di pace tra Francia e Vienna, nel tentativo di salvare le forze economiche dell'Austria e la salute dei propri stati.\nAnche la mediazione di Philipp Karl, ad ogni modo, non fu sufficiente a rafforzare le posizioni di legittimit\u00e0 di Maria Teresa al trono imperiale e il 14 gennaio 1742 Carlo Alberto di Baviera venne scelto quale nuovo imperatore (egli era anche alleato con la Francia, che ovviamente appoggiava questa elezione). Nel medesimo anno l'Austria propose una coalizione contro Francia e Prussia, la quale aveva intenzione di contrastare l'impero, opponendosi con la propria crescente forza militare. Questi fatti posero nuovamente in difficolt\u00e0 i territori dell'arcivescovato di Magonza.\nPhilipp Karl mor\u00ec per\u00f2 il 21 marzo 1743 a Magonza e venne sepolto nella cattedrale di Magonza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1715292", "revid": "1632387", "url": "https://it.wikipedia.org/wiki?curid=1715292", "title": "Veronika decide di morire", "text": "Veronika decide di morire \u00e8 un romanzo di Paulo Coelho del 1998.\nTrama.\n'Mantenetevi folli e comportatevi come persone normali.'\nVeronika, ragazza slovena di 24 anni, non \u00e8 felice della sua vita: anche se non ha problemi finanziari e non soffre d'amore, vuole semplicemente lasciare questa vita a causa della monotonia di tutti i giorni. Cos\u00ec, mandato gi\u00f9 un pugno intero di pillole per dormire, si abbandona al suo destino.\nSi risveglia nella clinica privata per malati di mente \u201cVillete\u201d, in Slovenia, dove viene a sapere dai medici che in seguito al suo tentativo di suicidio il suo cuore \u00e8 stato gravemente danneggiato e resister\u00e0 ancora solo pochi giorni. Veronika inizialmente spera che tutto finisca velocemente, ma in quella clinica sembra che il tempo non passi mai. L\u00ec conoscer\u00e0 molte persone, Zedka, Mari, Eduard, persone che non hanno paura di dire ci\u00f2 che pensano, perch\u00e9 in fin dei conti sanno di essere considerati \u201cpazzi\u201d. Con loro instaurer\u00e0 un particolare rapporto di sincerit\u00e0, provando sensazioni che non aveva mai conosciuto prima e scoprendo i lati pi\u00f9 segreti e nascosti del suo Io.\nAdattamenti cinematografici.\nNel 2005 dal romanzo di Coelho \u00e8 stato realizzato il film giapponese \"Veronika wa shinu koto ni shita\", diretto da Kei Horie su musiche di Andrea Morricone.\nNel 2009 \u00e8 uscito il film \"Veronika Decides to Die\", diretto dalla regista Emily Young. L'adattamento del libro vede Sarah Michelle Gellar nei panni di Veronika, la protagonista.\nCuriosit\u00e0.\nNel 2006 la Doom Metal band danese Saturnus , pubblica il loro terzo full length album intitolato proprio Veronika Decides To Die , che trae spunto dal romanzo di Paulo Coelho.\nNel 2008 la punkrock band canadese dei Billy Talent pubblica il 3\u00ba album, contenente la canzone \"St. Veronika\" ispirata alla protagonista del romanzo e come omaggio allo scrittore, definito come proprio ispiratore dal gruppo."}
{"id": "1715293", "revid": "729019", "url": "https://it.wikipedia.org/wiki?curid=1715293", "title": "Stadio comunale Walter Beltrametti", "text": "Lo stadio comunale Walter Beltrametti \u00e8 un impianto rugbistico di Piacenza. \u00c8 dotato di un campo utilizzato per le partite ufficiali e due dedicati agli allenamenti.\nL'impianto \u00e8 intitolato a Walter Beltrametti, ex giocatore del e del , scomparso prematuramente nel luglio del 1973.\nStoria.\nLo stadio fu costruito per il Piacenza, che precedentemente aveva condiviso con il Piacenza Calcio lo stadio di Barriera Genova. L'impianto fu inaugurato, in una versione dotata di tribune in legno, il 27 novembre 1966 con la sfida contro l'Olimpic Roma. Per l'occasione furono presenti il ministro Giulio Andreotti, l'assessore Franzanti, il vice sindaco Menzani, il presidente della FIR Montano e il tesoriere Valcherotti.\nDal 1972, con l'iscrizione dell'altra squadra cittadina, i ai campionati senior lo stadio inizia ad essere condiviso tra le due societ\u00e0.\nIl 30 gennaio 1978 in occasione del pareggio 4-4 tra Piacenza e viene inaugurata la nuova tribuna coperta, che va a sostituire la precedente scoperta da circa 700 posti, ormai inadeguata a sostenere l'affluenza del pubblico e che aveva costretto il Piacenza a disputare le prime gare casalinghe del campionato 1977-1978 presso il vicino stadio di calcio della Galleana.\nTra il 1983 e il 1985 lo stadio viene sottoposto a lavori di ristrutturazione e ampliamento che costringono il Piacenza a disputare le proprie partite casalinghe al campo Bertocchi.\nNel maggio 2005 ha ospitato la finale dei play-off di Serie A, vinta 44-8 dal sulla .\nCon la creazione nel 2010 dell'Italian Rugby League da parte della FIRL, lo stadio \u00e8 stato utilizzato anche per il rugby a 13, ospitando tra l'altro l'Italian State Origin, sorta di All Star Game del rugby a 13, nel 2011 e la finale scudetto del 2012, vinta dalla squadra piacentina XIII del Ducato contro gli Arieti Este.\nIn previsione dalla stagione 2019-2020 la tribuna subisce dei lavori di ammodernamento venendo dotati nuovi seggiolini.\nA partire dalla stagione 2021 ospita anche gli incontri casalinghi della squadra di football americano degli .\nEventi sportivi.\nRugby.\nCompetizioni per nazionali.\nL'impianto ha ospitato pi\u00f9 volte le nazionali giovanili di rugby a 15: il 6 aprile 2013 ha ospitato il test match tra Italia e Francia Under 17, terminato 18 pari. Si sono disputate inoltre due partite del Sei nazioni Under 20: il 12 marzo 2007 l'Italia ha sconfitto 22-21 i pari et\u00e0 del Galles, mentre il 14 febbraio 2009 gli azzurrini sono stati sconfitti per 23-29 dall'Irlanda.\nL'impianto ha ospitato anche la Nazionale A: nel 1994 si \u00e8 disputato l'incontro Italia B-Inghilterra B, mentre nel novembre 2009 l'Italia A ha sconfitto la Romania A 33-6.\nRugby a 13.\nCompetizioni per nazionali.\nLo stadio ha ospitato la nazionale di rugby a 13, il 7 luglio 2012 in occasione della partita Italia-Germania valida per lo European Shield e vinta 72-10 dagli azzurri."}
{"id": "1715296", "revid": "6923", "url": "https://it.wikipedia.org/wiki?curid=1715296", "title": "Storia (trattato)", "text": "La Storia \u00e8 un trattato storico scritto da Giovanni VI Cantacuzeno - imperatore bizantino dal 1347 al 1354 - dopo il 1357 e terminato il 7 dicembre 1369. Raccolta in quattro libri, l'opera racconta le vicende dell'impero bizantino dal 1320 al 1356, con alcuni brevissimi accenni fino al 1362.\nContenuti.\nIl libro celebra apertamente l'azione di Giovanni VI Cantacuzeno: i fatti non sono visti in modo neutrale, perci\u00f2 vanno letti con cautela. Fortunatamente anche un altro storico, Niceforo Gregora, ha abbracciato il periodo storico affrontato dall'ex basileus, correggendo con la sua opera gli errori di Giovanni e ampliandone anche il periodo storico. La Storia di Giovanni possiede il merito di essere ben disposta e omogenea, mostrando gli incidenti raggruppati intorno al suo autore; ma le informazioni a volte sono difettose sulle questioni che non riguardano direttamente lo scrittore. Come tutte le cronache bizantine coeve, il testo \u00e8 memorialistico, legato alla vita di corte, della quale il Cantacuzeno faceva parte dal 1328.\nLa \"Storia\" di Giovanni VI parla anche della grande epidemia di peste nera che dilagher\u00e0 in tutto l'Impero bizantino tra il 1347 e il 1348, un evento che decimer\u00e0 la popolazione, maggiormente urbanizzata rispetto ad altri Paesi, del gi\u00e0 traballante ma popoloso Impero, particolare confermato pure da Niceforo Gregora. A Costantinopoli morirono gli otto noni degli abitanti.\nLa \"Storia\" di Giovanni VI Cantacuzeno sar\u00e0 la prima opera bizantina tradotta nella Francia di Luigi XIV, pubblicata nel 1645, dove con Tillemont e Du Cange prese avvio l'opera di classificazione ed edizione delle fonti storiografiche bizantine, chiamato Corpus del Louvre, sotto il patrocinio di Colbert."}
{"id": "1715299", "revid": "15756", "url": "https://it.wikipedia.org/wiki?curid=1715299", "title": "Forte San Lorenzo", "text": "Il forte San Lorenzo si trova tra Portobelo e Chagres, nella Provincia di Col\u00f3n, Panama. Dal 1980 \u00e8 inserito tra i patrimoni dell'umanit\u00e0 dell'UNESCO.\nDescrizione.\nTutta la citt\u00e0 di Portobelo \u00e8 un complesso di strutture militari del XVII e XVIII secolo. \u00c8 un tipico esempio di architettura coloniale spagnola. Il forte si affaccia sulla foce del Chagres.\nStoria.\nNel 1587, il Filippo II di Spagna invi\u00f2 l'ingegner Battista Antonelli a perlustrare una zona che avrebbe dovuto diventare un avamposto della colonizzazione del Nuovo Mondo e un presidio militare per la rotta dell'ora estratto dal Per\u00f9 e diretto alla Penisola iberica. L'area era infatti interessata da frequenti episodi di pirateria e contrabbando. L'anno successivo fu proposto un sistema di fortificazione difensive contro la minaccia inglese, il quale comprendeva le seguenti localit\u00e0: La Habana, Puerto Rico, Santo Domingo, La Florida, Puerto Caballos, Bah\u00eca de Fonseca, Santa Marta, Cartagena de Indias, Nombre de Dios, Portobelo, Rio Chagres e della citt\u00e0 di Panama.\nLa citt\u00e0 di Portobello cadde nelle mani di Henry Morgan nel 1668, ed in quelle dell'ammiraglio Edward Vernon nel 1739.\nDurante la sua storia il fortino venne continuamente ricostruito data la sua importanza nel commercio tra gli stati europei e le Indie. In tutte queste ricostruzioni venne edificato con stili diversi, passando dallo stile coloniale militare di Antonelli (XVI secolo) al neoclassico di Salas ed Hernandez (XVIII secolo).\nManutenzione.\nI siti archeologici di Portobello appartengono allo stato, che quindi si accolla la loro gestione. Nonostante questo il livello di conservazione \u00e8 molto scarso, e le rovine appaiono in decadenza. Per fortuna appaiono anche tra i siti protetti dalla provincia di Colon, per cui ci si aspetta un miglioramento da questo punto di vista."}
{"id": "1715304", "revid": "287204", "url": "https://it.wikipedia.org/wiki?curid=1715304", "title": "Beno\u00eet de Sainte-Maure", "text": "\u00c8 l'autore del \"Roman de Troie\", un lungo poema in versi in francese antico che narra la storia della guerra di Troia. L'opera \u00e8 stata datata tra il 1160 al 1175 e, assieme agli anonimi \"Roman de Th\u00e8bes\" e al \"Roman d'Eneas\", \u00e8 uno dei primi testi volgari appartenenti al genere \"roman\" (romanzo, nel senso di \"adattamento narrativo in versi di una fonte antica\").\n\u00c8 stata attribuita a questo Beno\u00eet anche una versificazione della \"Chronique des Ducs de Normandie\" che gli venne commissionata nel 1175 da Enrico II per continuare il \"Roman de Rou\" di Robert Wace che era rimasto incompiuto.\nOpere.\n\"Roman de Troie\".\nIl \"Roman de Troie\" (Romanzo di Troia) (1160-1175) \u00e8 un poema di 30 000 versi in \"couplet d'octosyllabes\" (coppie di ottosillabi in rima baciata); \u00e8 la principale opera medievale in volgare sulla guerra di Troia. L'autore si propone di \u00ab\"metre en roman\"\u00bb (adattare in volgare) due brevi cronache tardo-antiche, l\"'Historia de\" \"excidio Trojae\" di Darete Frigio e l\"Ephemeris belli trojani\" di Ditti Cretese, che nel Medioevo erano credute traduzioni latine di autentici resoconti di testimoni oculari della guerra; viene invece respinta la fonte omerica, accusata di mentire.\nL'opera potrebbe essere legata alla corte plantageneta. L'ipotesi si basa sull'identificazione della \u00ab\"riche dame de riche rei\"\u00bb (potente dama di ricco re) con Eleonora d'Aquitania; pi\u00f9 o meno a met\u00e0 del \"roman\", questa dama senza nome \u00e8 oggetto di un encomio da parte dell'autore, che ne contrasta le virt\u00f9 con l'incostanza del personaggio di Briseide. L'identificazione non \u00e8 certa, poich\u00e9 la formula potrebbe fare riferimento a un'altra consorte di re o addirittura alla Vergine, come glossato da un copista trecentesco.\nEsistono due edizioni critiche del testo: la prima \u00e8 stata fatta da Aristide Joly (1870-71) e la seconda da L\u00e9opold Constans (1904-1912).\n\"Chronique des Ducs de Normandie\".\nLa \"Chronique des Ducs de Normandie\" \u00e8 un poema di quasi 45.000 versi che narra la storia del ducato di Normandia da Rollone alla morte di Enrico I. Fu commissionata a Beno\u00eet verso il 1175 da Enrico II per riscrivere e terminare il \"Roman de Rou\" di Robert Wace. Le sue fonti principali sono gli storici mediolatini Guglielmo di Jumi\u00e8ges, Guglielmo di Poitiers e Dudone di San Quintino (di cui adotta la celebre tripartizione della societ\u00e0 feudale), nonch\u00e9 lo stesso Robert Wace.\nEsistono due edizioni critiche del testo: la prima \u00e8 stata fatta da Francisque Michel (1836-44) e la seconda da Carin Fahlin (1951-54)."}
{"id": "1715315", "revid": "1522738", "url": "https://it.wikipedia.org/wiki?curid=1715315", "title": "Gundam 0079", "text": " \u00e8 un manga scritto ed illustrato da Kazuhisa Kond\u014d e tratto dall'anime \"Mobile Suit Gundam\". Fortemente voluto dall'autore, gi\u00e0 grande fan dell'anime, \"Gundam 0079\", ne costituisce la fedele trasposizione a fumetti. \nPubblicato inizialmente sulla rivista \"Cyber Comix\" della Bandai nel 1994, \u00e8 stato successivamente serializzato e concluso sul mensile \"Dengeki Daioh\" della MediaWorks e in seguito raccolto in 12 volumi \"tank\u014dbon\".\nIn Italia \u00e8 stato pubblicato con periodicit\u00e0 variabile dalla Planet Manga, etichetta della Panini Comics, nella collana \"Manga Legend\" con il titolo \"Gundam 0079\", dal 12 luglio 2000 al 6 aprile 2013 per un totale di 22 uscite."}
{"id": "1715320", "revid": "15756", "url": "https://it.wikipedia.org/wiki?curid=1715320", "title": "Roberto Piumini", "text": "Biografia.\nNasce ad Edolo (Brescia) nel 1947 e nel 1970 si laurea in pedagogia presso l'Universit\u00e0 Cattolica del Sacro Cuore di Milano, con tesi: \"La persona del poeta in Emmanuel Mounier\". Per alcuni anni insegna in scuole medie e superiori, conduce laboratori espressivi di espressione non verbale. Per tre anni \u00e8 attore presso il Teatro Uomo di Milano e il Centro Teatrale Bresciano.\nNel 1978 ha pubblicato il primo libro: \"Il giovane che entrava nel palazzo\", con le Nuove Edizioni Romane, che vince il Premio Cento nel 1979, la cui giuria \u00e8 presieduta da Gianni Rodari. Per bambini e ragazzi ha pubblicato, presso pi\u00f9 di 80 editori, fiabe, filastrocche, poesie, poemi, racconti, romanzi, testi teatrali, testi di canzoni, e opere musicali, soggetti, sceneggiature, traduzioni e riscritture di mitologia. Ha pubblicato testi di poesia, prosa e teatro su riviste per bambini. Ha pubblicato testi su riviste educative e libri scolastici. \nPer adulti ha pubblicato, presso pi\u00f9 di 30 editori, racconti, romanzi, raccolte di poesie, poemi, testi di poesia e prosa su illustrazioni e fotografie. Ha pubblicato prose e poesie su riviste letterarie e giornali. Molti suoi libri per bambini e ragazzi, e alcuni di quelli per adulti, sono tradotti in una ventina di lingue. Ha scritto una ventina di libri a quattro mani con altri Autori, per bambini, ragazzi e adulti.\nOltre alla produzione editoriale, ha scritto una cinquantina di testi di poesia, in scambio con materiali di memoria locale e personale, tradizioni, esperienze, personaggi, disegni, fotografie, di gruppi di bambini, ragazzi e adulti, in varie localit\u00e0 italiane. Oltre a permettere esperienze di poesia-presente, e letture molto partecipi della poesia, questi testi hanno avuto sviluppi in mostre di lettura, elaborazioni teatrali o filmiche, pubblicazioni dell'esperienza.\nHa scritto testi di animazione visiva per la Fondazione Palazzo Strozzi (mostra degli arazzi dei Gobelins, mostra sul Bronzino), il Museo Marino Marini (mostra su Filippo Lippi a Prato), undici musei territoriali in Umbria.\nInsieme ad attori, musicisti e cantanti, fa letture e spettacoli dei propri testi di poesia e prosa. Conduce con gruppi di ragazzi e adulti laboratori di scrittura poetica.\nInsieme ad altri, ha ideato il programma televisivo \"L'albero azzurro\", scrivendone testi narrativi, poetici e musicali, per una decina di anni. Ha ideato e condotto, con Daniela Bastianoni, Beppa Finzi e Giovanni Caviezel, i programmi radiofonici \"Radicchio\" e \"Il Mattino di Zucchero\", per la Rai.\nDal racconto \"Il cuoco prigioniero\" \u00e8 stato tratto il film d'animazione \"Tot\u00f2 Sapore e la magica storia della pizza\"."}
{"id": "1715326", "revid": "767487", "url": "https://it.wikipedia.org/wiki?curid=1715326", "title": "Vincere", "text": "Vincere \u00e8 un film del 2009 diretto da Marco Bellocchio.\nLa pellicola ha come principali interpreti Filippo Timi e Giovanna Mezzogiorno. \u00c8 stato l'unico film italiano in concorso al Festival di Cannes del 2009.\n\u00c8 stato il film pi\u00f9 premiato ai David di Donatello 2010, con otto premi su quindici candidature, fra cui quello per il miglior regista, ma non ha vinto quello per il miglior film, conquistato da \"L'uomo che verr\u00e0\".\nTrama.\nLa storia ruota attorno a Benito Albino Dalser, figlio di Benito Mussolini e di Ida Irene Dalser.\nLe vicende partono dall'anno in cui Mussolini conobbe la Dalser sino all'anno in cui il loro figlio viene rinchiuso in manicomio. Il film ripercorre l'amore tormentato e non corrisposto di Ida verso il giovane Mussolini, che prima se ne invaghisce ma poi la respinge, facendo internare anche lei in manicomio, perch\u00e9 troppo invadente ed imbarazzante.\nParte della trama racconta anche di Rachele Guidi, consorte di Mussolini dal 1915, e di come la relazione con la Dalser abbia inciso sulla loro vita privata.\nProduzione.\nIl film \u00e8 stato finanziato dal Ministero per i Beni e le Attivit\u00e0 Culturali, dalla Torino Film Commission e da Rai Cinema.\nLe riprese sono iniziate a Trento il 12 maggio 2008, e durante l'estate sono proseguite a Torino, Carignano e Venezia.\nDistribuzione.\nI diritti di distribuzione cinematografica all'estero sono di propriet\u00e0 della societ\u00e0 francese \"Celluloid Dreams\"."}
{"id": "1715328", "revid": "124730252", "url": "https://it.wikipedia.org/wiki?curid=1715328", "title": "Johann Friedrich Karl von Ostein", "text": "Biografia.\nJohann Friedrich Karl era figlio del barone Johann Franz Sebastian von Ostein, creato conte dell'Impero nel 1712, e di sua moglie, Anna Carlotta Maria von Sch\u00f6nborn, imparentata col principe arcivescovo Franz Lothar von Sch\u00f6nborn. Egli inoltre era cugino di Anton Heinrich Friedrich von Stadion. La famiglia di Johann Friedrich Karl von Ostein era una famiglia appartenente all'antica nobilt\u00e0 dell'arcivescovato di Magonza.\nNel 1724 Johann Friedrich Karl fu nominato prevosto della chiesa di san Bartolomeo a Francoforte ed a partire dal 1725, divenne custode del Duomo di Magonza. Il 22 aprile 1743 venne scelto quale candidato per succedere come nuovo arcivescovo di Magonza. Suo cugino Anton Heinrich Friedrich ebbe non poca influenza sulla politica e su tutti gli affari culturali della sua reggenza. L'Arcivescovo del resto pot\u00e9 contare su un notevole ruolo nella politica del tempo, riuscendo per\u00f2 malamente a controllare i pessimi rapporti tra Prussia ed Austria. Anche se quindi non riusc\u00ec a calmare il fronte ad est, von Ostein medi\u00f2 per la realizzazione della Pace di F\u00fcssen (22 aprile 1745), che venne siglata tra Austria e Baviera, mettendo fine ai conflitti per la successione al trono iniziati con la morte dell'imperatore Carlo VI nel 1740. Nuovo Imperatore, ad affiancare Maria Teresa (figlia del defunto monarca), venne scelto Francesco Stefano di Lorena, il quale venne incoronato col nome di Francesco I il 4 ottobre 1745. Questo fatto per\u00f2 riport\u00f2 in auge le ambizioni della Prussia, che inizi\u00f2 la Guerra dei Sette anni, sotto la guida di Federico il Grande, nel 1756. Legato dall'alleanza all'Austria, anche l'Arcivescovo di Magonza diede man forte agli imperiali contro la Prussia, ma dopo l'occupazione di Erfurt che rovin\u00f2 pesantemente le condizioni delle casse dello stato di Magonza, dovette rinunciare all'impresa. Von Ostein decise quindi di propendere per la neutralit\u00e0, firmando un accordo nel 1757.\nMolto pi\u00f9 importanti, furono nel periodo di reggenza di Johann Friedrich Karl, furono le riforme di politica interna della diocesi, che vennero ulteriormente intensificate dal suo successore, Emmerich Joseph von Breidbach zu B\u00fcrresheim. Iniziatore di questi processi non fu per\u00f2 l'Arcivescovo, ma piuttosto Anton Heinrich Friedrich von Stadion, che sotto il governo di von Ostein ottenne il ruolo di primo ministro. Le riforme spaziarono dall'economia sino alla rivalutazione dei mercati locali. Nel 1755 egli venne chiamato a riformare la giusta natura del \"Kurmainzer Landrecht\" e nel 1758 riform\u00f2 l'educazione pubblica. Von Ostein fond\u00f2 anche l'Istituto \"Beatae Mariae Virginis\" di Magonza, un centro d'istruzione femminile che rimase attivo anche durante la Rivoluzione francese e dopo la secolarizzazione dell'arcivescovato di Magonza, sino ai giorni nostri. Sostenne anche l'universit\u00e0. Non fu incline invece ai gesuiti, i quali vennero scacciati da molti stati europei.\nJohann Friedrich Karl von Ostein mor\u00ec il 4 giugno 1763 a Magonza e venne sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1715329", "revid": "287204", "url": "https://it.wikipedia.org/wiki?curid=1715329", "title": "The Sound of Johnny Cash", "text": "The Sound of Johnny Cash \u00e8 il tredicesimo album del cantante country Johnny Cash ed il suo ottavo ad essere pubblicato dalla Columbia Records, nel 1962.\nTra le canzoni spiccano le \"cover\" dei classici \"In the Jailhouse Now\" di Jimmie Rodgers, che raggiunse il no. 8 nella classifica Country, e \"In Them Old Cottonfields Back Home\" di Leadbelly, autore anche della famosa \"Rock Island Line\", pubblicata da Cash in \"Johnny Cash with His Hot and Blue Guitar\".\nNell'album \u00e8 presente anche la cover di un altro classico del country, \"Delia's Gone\", che narra di un uomo preso dai rimorsi e dal pentimento durante la detenzione e i lavori forzati, causati dall'aver ucciso la sua futura moglie. Il pezzo sar\u00e0 registrato nuovamente da Cash nel 1994 e sar\u00e0 pubblicato nell'album \"American Recordings\", divenendo uno dei pezzi pi\u00f9 popolari del suo ultimo periodo artistico. Anche il decimo brano \"I'm Free from the Chain Gang Now\" comparir\u00e0 anni pi\u00f9 tardi, nel 2006, nell'album di Cash \"American V: a Hundred Highways\"."}
{"id": "1715335", "revid": "6923", "url": "https://it.wikipedia.org/wiki?curid=1715335", "title": "Tubone", "text": "Il \"tubone\" \u00e8 un tipo di ciclomotore con telaio tubolare monotrave, dotato di motore a marce e vari accessori, molto in voga negli anni ottanta.\nNascita.\nL'idea del \"tubone\", sostanzialmente, nasce dalla necessit\u00e0 di ridurre i costi di produzione, sfruttando la cavit\u00e0 interna del tubo posto a monoculla aperta del telaio, quale serbatoio di carburante. Per fare in modo che la zona cava potesse ospitare un sufficiente quantitativo di benzina, per\u00f2, era necessario aumentare considerevolmente il diametro del tubo. Da cui il termine \"tubone\".\nStoria.\nI ciclomotori con queste caratteristiche, nel primo decennio di vendita, erano commercialmente definiti di tipo \"college\", mentre la denominazione \"tubone\", originariamente utilizzata solo dalle maestranze che li costruivano, si diffuse anche commercialmente nei primi anni ottanta, sostituendo rapidamente la primitiva definizione.\nDeterminare la primogenitura del \"tubone\" \u00e8 pressoch\u00e9 impossibile, data l'esistenza di \"tuboni antelitteram\" gi\u00e0 nella prima met\u00e0 degli anni sessanta, ma fu all'inizio degli anni settanta che alcune case motociclistiche iniziarono a costruire dei veri e propri \"tuboni\", dotati di propulsore 2T con cambio a 4 marce. \nProbabilmente, le prime aziende a proporre un \"tubone\" furono la vignolese Tecnomoto, con il modello Personal e la bolognese Oscar con il modello \"Mister College\" che venne messo in vendita, nel 1968, quale variante a 4 marce del precedente \"College\" monomarcia. La decisione di produrre un ciclomotore con telaio monotubo venne presa congiuntamente dalle due aziende conterranee ed i modelli, molto simili, furono presentati contemporaneamente.\nCommercio.\nCommercialmente, il \"tubone\" veniva proposto come un prodotto orientato al concetto della \"moda unisex\", in quegli anni imperante, e per accontentare le quattordicenni che manifestavano insofferenza per il divario prestazionale tra i ciclomotori destinati all'utenza femminile e quelli studiati per i coetanei maschi. Per ovviare a questa \"discriminazione\", secondo i rigidi concetti morali dell'epoca, non era possibile acquistare un ciclomotore di tipo \"sportivo\" o \"cross\", visto che non si sarebbero potuti guidare, indossando la gonna, con la richiesta decenza.\nIn realt\u00e0, il \"tubone\" venne soprattutto apprezzato dall'utenza delle grandi citt\u00e0 a causa della maggiore leggerezza e versatilit\u00e0 del ciclomotore. Alcuni \"tuboni\" avevano una maniglia saldata sul monotrave centrale che consentiva un agevole ed equilibrato sollevamento del mezzo. La possibilit\u00e0 di muoverlo facilmente negli angusti spazi condominiali ne fecero il mezzo ideale per gli studenti cittadini. Nei piccoli comuni di provincia, poco serviti da impianti per la distribuzione del carburante, la scarsa autonomia dovuta all'assenza del serbatoio, ne limit\u00f2 fortemente la diffusione.\nVarianti.\nQuesta tipologia di ciclomotore venne subito proposta, con minime varianti, da aziende, come Aprilia, Malaguti, Romeo, Peripoli e molte altre, conquistando una apprezzabile quota di mercato che, fino al termine del decennio, fu sostenuta paritariamente dalla giovane utenza femminile e maschile.\nLa prima casa ad intuire le possibilit\u00e0 di sviluppo del \"tubone\" fu la Testi che, al Salone del ciclo e motociclo di Milano del novembre 1971, present\u00f2 il modello \"Cricket\", un'evoluzione in vago stile \"chopper\", equipaggiata da motore Minarelli a 4 marce con raffreddamento forzato, forcella telescopica, forcellone con ammortizzatori, sella biposto con schienale, tachimetro e varie parti cromate, al prezzo di 152.000 lire franco fabbrica.\nFu, per\u00f2, negli anni ottanta che i \"tuboni\" vissero il periodo di massimo successo, con modelli che divennero sempre pi\u00f9 accessoriati e sportivi, contendendo il mercato dei ciclomotori agli scooter fino agli anni novanta, quando la tipologia dei \"tuboni\" scomparve quasi totalmente dal mercato.\nNel XXI secolo \u00e8 da registrare il prototipo Malaguti Fifty, non entrato in produzione, e il MadAss, della tedesca Sachs, che risulta una pregevole interpretazione moderna del \"tubone\", caratterizzata da interessanti soluzioni tecniche e dal ritorno alla primigenia semplicit\u00e0 formale ed assenza di sovrastrutture."}
{"id": "1715346", "revid": "125924614", "url": "https://it.wikipedia.org/wiki?curid=1715346", "title": "Associa\u00e7\u00e3o Atl\u00e9tica Ponte Preta", "text": "LAssocia\u00e7\u00e3o Atl\u00e9tica Ponte Preta, noto anche semplicemente come Ponte Preta, \u00e8 una societ\u00e0 calcistica brasiliana con sede nella citt\u00e0 di Campinas, nello stato di San Paolo, fondata l'11 agosto 1900.\nStoria.\n\u00c8 stata la prima squadra ad utilizzare giocatori di colore nella sua formazione, sin dalla fondazione nel 1900, 11 anni dopo l'abolizione della schiavit\u00f9 nel paese.\nIl suo pi\u00f9 grande rivale \u00e8 il , con il quale disputa il Derby di Campinas."}
{"id": "1715351", "revid": "212348", "url": "https://it.wikipedia.org/wiki?curid=1715351", "title": "Sistemi d'irrigazione Aflaj", "text": "I Sistemi d'irrigazione Aflaj, patrimonio dell'umanit\u00e0 dell'UNESCO dal 2006, sono cinque luoghi di aflaj (Falaj Al-Khatmeen, Falaj Al-Malki, Falaj Daris, Falaj Al-Mayassar e Falaj Al-Jeela) che rappresentano i circa 5000 presenti in Oman. Il falaj pi\u00f9 grande \u00e8 il Falaj Daris, che si trova a circa 7\u00a0km da Nizwa.\nDescrizione.\nQuesto tipo di installazione risale probabilmente al VI secolo, anche se esistono prove archeologiche che mostrano come alcuni manufatti simili esistessero gi\u00e0 nel 2500 a.C. Aflaj \u00e8, in lingua araba, il plurale di \"falaj\", che indica i canali grazie ai quali si assicura un'equa divisione dell'acqua. Grazie alla gravit\u00e0 l'acqua viene canalizzata spesso per molti chilometri a partire dalle sorgenti per fini soprattutto agricoli. Lungo il percorso dei falaj sono state costruite molte torri di osservazione per controllare i sistemi di irrigazione e le condutture d'acqua. La gestione dei falaj e la ripartizione delle risorse idriche tra i vari villaggi, \u00e8 gestita, da secoli, da un sistema giuridico ben preciso in cui si prevede che ogni proprietario di terreno paghi per il diritto all'acqua.\nTra gli altri edifici protetti dall'UNESCO ci sono le moschee, le case ed i locali in cui si discuteva la suddivisione dell'acqua.\nAttualmente il sistema di irrigazione \u00e8 a rischio a causa del basso livello idrico delle falde acquifere sotterranee."}
{"id": "1715355", "revid": "253269", "url": "https://it.wikipedia.org/wiki?curid=1715355", "title": "Jim Davis", "text": "Biografia.\nNella sua lunga carriera ha avuto occasione di recitare in molte produzioni hollywoodiane, accanto ad attori di primo piano quali Kirk Douglas ne \"Il grande cielo\" (1952), Barbara Stanwyck ne \"Il mio amante \u00e8 un bandito\" (1956), John Wayne in \"Rio Lobo\" (1970) e ne \"Il grande Jake\" (1971), e molti altri. I riconoscimenti ricevuti dall'attore sono stati pochi, ma significativi: una candidatura agli Emmy Awards nel 1981 come miglior attore protagonista e una stella sulla Hollywood Walk of Fame, al 6290 di Hollywood Boulevard.\nJim Davis \u00e8 conosciuto dal grande pubblico televisivo principalmente grazie al ruolo di Jock Ewing, il padre di JR, nella soap opera americana \"Dallas\". Partecip\u00f2 solo alle prime quattro stagioni della serie, poich\u00e9 mor\u00ec nel 1981. I produttori del serial ipotizzarono di rimpiazzarlo con un altro attore, ma abbandonarono quasi subito l'idea di individuare un interprete che potesse eguagliare Davis in popolarit\u00e0. Pertanto, dopo 13 episodi durante i quali il personaggio di Jock \u00e8 assente per un viaggio in Sudamerica, la produzione decise di eliminare totalmente il personaggio dalla trama, mediante un incidente mortale in elicottero."}
{"id": "1715360", "revid": "144796", "url": "https://it.wikipedia.org/wiki?curid=1715360", "title": "Emmerich Joseph von Breidbach zu B\u00fcrresheim", "text": "Biografia.\nEmmerich Joseph fu uno dei pi\u00f9 importanti arcivescovi di Magonza del XVIII secolo. Prima della propria nomina, era stato decano del Duomo di Magonza e sin dal 1752 fu a capo del governo provinciale con il conte Anton Heinrich Friedrich von Stadion, il quale era cugino e primo ministro di Johann Friedrich Karl von Ostein, uno degli alti prelati tedeschi maggiormente aperto alle idee dell'illuminismo a Magonza.\nAlla morte di Johann Friedrich Karl, il 4 giugno 1763, venne scelto Emmerich Joseph quale suo successore, e fu nominato il 5 luglio di quello stesso anno, dopo che era riuscito a far confluire su di s\u00e9 anche i voti dei propri rivali. Il 13 novembre 1763 ricevette poi la consacrazione vescovile.\nLa scelta di Emmerich Joseph fu ben accolta dalla cittadinanza, mentre la nunziatura apostolica presso l'Imperatore riteneva che Emmerich Joseph fosse da considerarsi di ideali troppo filo-francesi.\nPolitica.\nSebbene l'Impero intero fosse stato provato da secoli di guerre e contrasti interni sin dall'et\u00e0 della riforma, passando attraverso la Guerra dei Trent'anni, alla morte dell'imperatore Francesco I, Emmerich Joseph si trov\u00f2 a votare nel bel mezzo del Collegio dei Principi Elettori, i quali scelsero quale suo successore (anche se ormai era tradizione che fosse un membro della famiglia degli Asburgo, sin dal XV secolo), Giuseppe II, il quale venne eletto il 7 gennaio 1764. Questo fatto consent\u00ec anche all'arcivescovato di Magonza di mantenersi neutrale nei contrasti europei che seguirono.\nEmmerich Joseph, il riformatore.\nIl significato della reggenza di Emmerich Joseph si deve in particolar modo alla penetrazione dell'illuminismo nelle riforme programmatiche dello stato di Magonza. Questo fatto interess\u00f2 innanzitutto tutti i rami dell'amministrazione, dell'economia, del diritto e della finanza. Inoltre questo consent\u00ec una maggiore presa di coscienza della popolazione e dell'esercito, che conobbero entrambi un forte sviluppo.\nRiforme nella Chiesa e nella societ\u00e0.\nL'Arcivescovo intervenne anche nella riforma della Chiesa. Una di queste riforme ad esempio riguardava il calendario della cattedrale di Magonza, processo gi\u00e0 iniziato sotto il suo predecessore, Johann Friedrich Karl von Ostein. Il fatto consisteva nell'armonizzare la vita lavorativa con l'efficienza della produttivit\u00e0, che andava di pari passo con una grande riforma economica in atto. Sin dal 1768 Emmerich Joseph oper\u00f2 le proprie riforme politiche nei campi pi\u00f9 importanti come nella politica verso i monasteri. Scuole e monasteri determinarono infatti la vita pubblica grazie alla loro immagine funzionale ed aperta a tutti. Alcuni punti di riforma furono ad esempio quelli di non legare la figura dell'insegnante ai soli uomini di chiesa, e di stabilire per i maestri un salario fisso e la creazione di un'accademia d'insegnamento, che fu inaugurata il 1\u00ba maggio 1771.\nRiforme nella natura dei monasteri e l'eliminazione dei Gesuiti.\nAnche i monasteri conobbero una nuova epoca sotto il governo di Emmerich Joseph. L'Arcivescovo aveva infatti gi\u00e0 prospettato per lo stato di togliere l'immunit\u00e0 ai gesuiti e di eliminare progressivamente tutti i privilegi della Compagnia. A partire dal 1770, infatti, l'intera vita religiosa del paese mut\u00f2, onde evitare che i gesuiti stessi detenessero grandi ricchezze e gran parte del patrimonio pubblico. Il nuovo spirito port\u00f2 alla soppressione della Compagnia di Ges\u00f9 nel 1773 in tutta Europa. I gesuiti vennero di conseguenza banditi da Magonza e l'universit\u00e0 (un tempo gestita proprio dai gesuiti) fu completamente riorganizzata da Emmerich Joseph.\nL'11 giugno 1774 l'Arcivescovo, compianto dal popolo, si spense a Magonza e fu sepolto nella cattedrale cittadina, che era stata da lui ristrutturata su progetto di Franz Ignaz Michael Neumann dopo i danni subiti da una tremenda grandinata nel 1767.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1715365", "revid": "92723", "url": "https://it.wikipedia.org/wiki?curid=1715365", "title": "Johann Philipp II von Walderdorff", "text": ""}
{"id": "1715371", "revid": "163465", "url": "https://it.wikipedia.org/wiki?curid=1715371", "title": "Human microbiome project", "text": ""}
{"id": "1715373", "revid": "110157", "url": "https://it.wikipedia.org/wiki?curid=1715373", "title": "Enterochinasi", "text": "L'enteropeptidasi o enterochinasi \u00e8 un enzima, contenuto nel succo enterico e prodotto da cellule della parete duodenale in seguito all'ingestione di cibo, capace trasformare il tripsinogeno in tripsina.\nL'enterochinasi \u00e8 l'elemento chiave che d\u00e0 luogo alla cascata di Ohlsson."}
{"id": "1715374", "revid": "36426", "url": "https://it.wikipedia.org/wiki?curid=1715374", "title": "Arb\u00ebresh\u00eb", "text": "Gli arb\u00ebresh\u00eb (: /a\u027e\u02c8b\u0259\u027e\u025b\u0283/, in albanese: \"arb\u00ebresh\u00ebt e Italis\u00eb\"), ossia gli albanesi d'Italia, detti anche italo-albanesi, sono la minoranza etno-linguistica albanese storicamente stanziata in Italia meridionale e insulare.\nProvenienti dall'Albania, dalla storica regione albanese dell'Epiro e dalle numerose comunit\u00e0 albanesi dell'Attica e della Morea, oggi nell'odierna Grecia, si stabilirono in Italia tra il XV e il XVIII secolo, in seguito alla morte dell'eroe nazionale albanese Giorgio Castriota Scanderbeg e alla progressiva conquista dell'Albania e, in generale, di tutti i territori gi\u00e0 dell'Impero Bizantino nei Balcani da parte dei turchi-ottomani. La loro cultura \u00e8 determinata da elementi caratterizzanti, che si rilevano nella lingua, nel rito religioso, nei costumi, nelle tradizioni, negli usi, nell'arte e nella gastronomia, ancora oggi gelosamente conservate, con la consapevolezza di appartenere a uno specifico gruppo etnico.\nGli italo-albanesi costituiscono la Chiesa cattolica italo-albanese, una Chiesa \"sui iuris\" di tradizione bizantina, composta da tre circoscrizioni ecclesiastiche: ad essa fanno capo due eparchie, quella di Lungro (CS) in Calabria per gli albanesi dell\u2019Italia continentale e quella di Piana degli Albanesi (PA) in Sicilia per gli albanesi dell\u2019Italia insulare, e una abbazia territoriale, il monastero esarchico di Grottaferrata (RM) nel Lazio i cui monaci basiliani provengono in gran parte dagli insediamenti italo-albanesi.\nDa oltre cinque secoli dalla diaspora la maggior parte della comunit\u00e0 italo-albanese conserva tuttora il rito bizantino d'origine. Il gruppo etno-linguistico albanese \u00e8 riuscito a mantenere la propria identit\u00e0 avendo nel clero, e le sue istituzioni, il pi\u00f9 forte tutore e il fulcro dell'identificazione etnica.\nL'idioma degli \"arb\u00ebresh\u00eb\" \u00e8 l'omonima lingua arb\u00ebresh\u00eb (\"gluha arb\u00ebreshe\"), che fa parte della macro-lingua albanese e deriva dalla variante tosca (\"tosk\u00eb\") parlata in Albania meridionale. A seguito della legge n. 482/1999 l'albanese \u00e8 tra le lingue riconosciute e tutelate in Italia.\nSi stima che gli albanesi d'Italia siano circa 100.000 e costituiscano una delle maggiori tra le storiche minoranze etno-linguistiche d'Italia. Per definire la loro \"nazione\" sparsa usano dire \"Arb\u00ebria\". Dal 2020, la cultura e i riti della popolazione albanese d'Italia sono candidati formalmente, col titolo \"Moti i Madh\" (Il \u201cTempo Grande\u201d), alla lista dei patrimoni orali e immateriali dell'umanit\u00e0 UNESCO, formalizzata in collaborazione e condivisione del Governo della Repubblica d\u2019Albania attraverso il Ministero della Cultura Albanese.\nEtnonimo.\nGli albanesi d'Italia o gli italo-albanesi, si riconoscono con l'etnonimo \"arb\u00ebresh\u00eb\" (termine derivante da \"Arb\u00ebr\", importante principato albanese in epoca medievale), che generalizzando significa appunto \"albanese\". Sono stati, talvolta, erroneamente chiamati con l'appellativo \"greco-albanesi\" o addirittura soltanto \"greci\" (allorquando confusi con i greci dai \"latini\" per la lingua greca antica utilizzata nel rito bizantino professato o tuttalpi\u00f9 per indicare l'appartenenza all'aspetto religioso di questi, greco/orientale e non romano/occidentale) o \"arbereschi\" (l'italianizzazione impropria e forzata di \"arb\u00ebresh\u00eb\").\nIn ambito calabrese, forse indicando il dialetto ghego dell'Albania del nord o pi\u00f9 probabilmente parafrasando la parola \"gjegj\u00eb\" (ascolta), sono stati chiamati anche \"ghiegghi\" come dispregiativo per indicare persone albanesi, termine che oggi probabilmente ha una connotazione anche semplicemente goliardica e scherzosa, ma che \u00e8 pur sempre nato come dispregiativo.\nPrima della conquista del Regno d'Albania da parte dell'Impero ottomano (1478) sino a certo il XVIII secolo, il popolo albanese si identificava con il nome di \"arb\u00ebresh\u00eb\" o \"arb\u00ebror\u00eb\", prendendo origine dal termine \"Arb\u00ebr/Arb\u00ebri\" con il quale s'individuava la nazione albanese, e venivano indicati dai bizantini col nome di arbanon, \u03b1\u03bb\u03b2\u03b1\u03bd\u03bf\u03af o \u03b1\u03bb\u03b2\u03b1\u03bd\u1fd6\u03c4\u03b1\u03b9 in greco, albanenses o arbanenses in latino.\nA seguito dell'invasione turca, al disfacimento dell'Impero bizantino e dei Principati albanesi, molti albanesi, per la libert\u00e0 e per sottrarsi al giogo turco-ottomano, giunsero in Italia. Da allora, in diaspora, continuarono a identificarsi come \"arb\u00ebresh\u00eb\", diversamente dai fratelli d'Albania, che assunsero l'etnonimo \"shqiptar\u00eb\" (da \"shqip\", ovvero coloro che \"pronunciano, parlano bene [l'albanese]\"), seppure la denominazione originaria con la radice \"arb\u00ebr\" o \"arben\" sopravvive ancora, per quanto poco usata, fra gli albanesi cattolici del nord. (\"Arb\u00ebresh\" sing. maschile, \"Arb\u00ebresh\u00eb\" pl. maschile, \"Arb\u00ebreshe\" sing. e pl. femminile, da cui \"Arb\u00ebria\").\nDistribuzione geografica.\nComunit\u00e0 albanesi d'Italia.\nLe comunit\u00e0 albanesi d'Italia, distribuite in Abruzzo, Molise, Campania, Basilicata, Puglia, Calabria e Sicilia, si riconoscono dal mantenimento della lingua. Esse hanno duplice nomenclatura: in lingua italiana e in lingua albanese (nella variante \"arb\u00ebreshe\"). Quest'ultima \u00e8 quella con cui gli abitanti conoscono il proprio luogo, identificato come \"katund\" o \"hor\u00eb\". Le comunit\u00e0 dell\"Arberia\" sono divise in numerose isole etno-linguistiche corrispondenti a diverse aree dell'Italia meridionale e non esiste omogeneit\u00e0 sia per la localizzazione geografica che per il numero dei comuni. Alcune localit\u00e0, circa trenta, sono state assimilate e hanno ormai perso l'identit\u00e0 originaria, oltre all'uso della lingua, mentre altre sono completamente scomparse.\nOggi si contano 50 comunit\u00e0 di provenienza e cultura albanese, 41 comuni e 9 frazioni, disseminati in sette regioni dell'Italia meridionale e insulare, costituendo complessivamente una popolazione di oltre 100.000 abitanti. Sulla reale consistenza numerica degli italo-albanesi non vi sono cifre sicure, gli ultimi dati statisticamente certi sono quelli del censimento del 1921, da cui risulta che erano 80.282, e quello del 1997 dal quale risulta una popolazione di 197.000, come emerge nello studio di Alfredo Frega, anche se nel 1998 il ministero dell'Interno stimava la minoranza albanese in Italia in 98.000 persone.\nLa Calabria \u00e8 la regione con la maggiore presenza di comunit\u00e0 \"arb\u00ebreshe\", alcune molto vicine fra loro, contando 58.425 persone che abitano in 33 paesi, suddivisi in 30 comuni e tre frazioni della regione, in particolare in provincia di Cosenza. Importanti comunit\u00e0 si trovano in Sicilia, 5 comuni, nell'area di Palermo, con 53.528 persone. La Puglia ha solo una piccola percentuale di \"arb\u00ebresh\u00eb\", 4 comuni e 12.816 persone concentrate in provincia di Foggia, a Casalvecchio e Chieuti, in provincia di Taranto a San Marzano e nella citt\u00e0 metropolitana di Bari a Cassano delle Murge. Altre comunit\u00e0 albanesi si trovano in Molise, 13.877 persone, nei 4 comuni di Campomarino, Ururi, Montecilfone e Portocannone; in Basilicata, 8.132 persone, nei 5 comuni di San Paolo Albanese, San Costantino Albanese, Barile, Ginestra e Maschito. Altre comunit\u00e0 italo-albanesi le troviamo in Campania, con 2.226 persone, e in Abruzzo, con 510 persone.\nLa comunit\u00e0 italo-albanese storicamente pi\u00f9 grande, sia numericamente - riguardante il numero di parlanti in albanese - sia nella dimensione dell'abitato, \u00e8 Piana degli Albanesi (PA). Altri paesi numericamente rilevanti, cresciuti negli ultimi decenni negli abitanti ma non conservanti integralmente la lingua albanese, sono Spezzano Albanese (CS) e San Marzano di San Giuseppe (TA).\nTradizionalmente viene considerata Contessa Entellina (PA) tra le pi\u00f9 antiche colonie albanesi in Italia (1450), mentre Villa Badessa (PE) \u00e8 per certo l'ultimo centro fondato della lunga diaspora schipetara (1742).\nL'elenco completo delle comunit\u00e0 \"arb\u00ebreshe\" \u00e8 il seguente:\nEsistono, inoltre, pi\u00f9 di trenta centri anticamente albanesi che hanno perso, in differenti periodi storici e per diversi motivi, l'uso della lingua albanese e sono cos\u00ec caratterizzate da una mancata eredit\u00e0 storica e culturale \"arb\u00ebreshe\": per l'Emilia-Romagna sono Pievetta e Bosco Tosca, frazioni di Castel San Giovanni (PC); per il Lazio \u00e8 Pianiano (VT), frazione di Cellere; per il Molise \u00e8 Santa Croce di Magliano (CB); per la Campania in provincia di Caserta \u00e8 Alife; per la Puglia sono Casalnuovo Monterotaro, Castelluccio dei Sauri, San Paolo di Civitate (FG), Monteparano, San Giorgio Ionico, San Crispieri, Faggiano, Roccaforzata, Monteiasi, Carosino, Montemesola (TA); per la Basilicata sono Brindisi Montagna, Rionero in Vulture (PZ); per la Calabria sono Cervicati (\"\u00c7ervikat\"), Mongrassano (\"Mungrasana\"), Rota Greca (\"Rrota\"), San Lorenzo del Vallo (\"Sullar\u00ebnxa\"'), Serra d'Aiello (\"Serr\u00eb\", CS), Amato, Arietta (\"Arj\u00e8ta\"), frazione di Petron\u00e0, Gizzeria (\"Jacaria\") e le frazioni Mortilla (\"Mortil\u00eb\") e Gizzeria Lido (\"Zalli i Jacaris\u00eb\"), Zagarise, Zangarona (\"Xingarona\"), frazione di Lamezia Terme, (CZ); per la Sicilia sono Mezzojuso (\"Munxifsi\"), Palazzo Adriano (\"Pallaci\", PA), Sant'Angelo Muxaro (\"Sh\u00ebnt'\u00cbngj\u00eblli\", AG), Biancavilla (\"Call\u00eccari\"), Bronte (\"Bront\u00eb\"), San Michele di Ganzaria (\"Sh\u00ebn Mikelli\", CT).\nLe comunit\u00e0 di Mezzojuso e Palazzo Adriano, in provincia di Palermo, sono da considerarsi un caso particolare, dal momento che, pur avendo perso la lingua albanese e i costumi d'origine, hanno mantenuto il rito greco-bizantino, peculiare pilastro - insieme con lingua e costumi - dell'identit\u00e0 albanese della diaspora. In questo caso l'identit\u00e0 si conserva nell'aspetto religioso e nella memoria storica. Conservano memoria dell'eredit\u00e0 culturale originaria le comunit\u00e0 di Cervicati, Mongrassano e Rota Greca, in provincia di Cosenza.\nLe migrazioni albanesi, sin dagli inizi della lunga diaspora, portarono alla formazione di comunit\u00e0 medio-piccole \"arb\u00ebreshe\" ben inserite in numerose citt\u00e0 gi\u00e0 esistenti del centro-nord Italia (in modo particolare, Venezia) e nella Corona d'Aragona (Napoli, Bari, Altamura, Barletta, Andria, Trani, Foggia, Bovino, San Severo, Lecce, Brindisi, Potenza, Matera, Melfi, Caltagirone e Piazza Armerina), nella buona parte dei casi realt\u00e0 - sempre per ragioni diverse - assimilate dalla cultura circostante.\nSopravvivono rilevanti isole culturali nelle grandi aree metropolitane di Milano, Torino, Roma, Napoli, Bari, Cosenza, Crotone e Palermo. Nel resto del mondo, in seguito alle migrazioni del XX secolo in paesi come il Canada, Stati Uniti, Argentina, Brasile, Cile e Uruguay esistono forti comunit\u00e0 che mantengono vive la lingua e le tradizioni \"arb\u00ebresh\u00eb\".\nDal 1990, con la caduta del regime comunista post-bolscevico in Albania, comunit\u00e0 significative di \"shqiptar\u00eb\" (albanesi d'Albania) si sono inserite e integrate nel tessuto sociale dei centri abitati italo-albanesi. Con la lotta per l'Indipendenza del Kosovo (2008) un recentissimo gruppo di albanesi, vittime della pulizia etnica del regime jugoslavo, si \u00e8 anch'esso integrato nelle varie comunit\u00e0 albanesi d'Italia.\nStoria.\nEt\u00e0 medievale.\nGli \"arb\u00ebresh\u00eb\", una volta distribuiti tra l'Albania, l'Epiro (Ciamuria) e la Morea, nell'odierno Peloponneso (vedi arvaniti), sono i discendenti della popolazione albanese sparsa in tutti i Balcani sud-occidentali. Storicamente, a partire dall'XI secolo, probabilmente a causa delle pressioni slave dal nord, gruppi di albanesi, con grandi abilit\u00e0 in campo militare, si spostarono verso la parte meridionale della Grecia (Corinto, Peloponneso e Attica) fondando numerosissime comunit\u00e0. Intanto, la loro bravura li aveva identificati come i mercenari preferiti dei serbi, dei franchi, degli aragonesi, delle repubbliche marinare italiane e degli stessi bizantini.\nNel XV secolo si verific\u00f2 l'invasione progressiva dell'Europa orientale e cos\u00ec anche dell'Albania da parte dei turchi-ottomani. La resistenza albanese si era organizzata nella \"Lega Albanese\" di Alessio (\"Lidhja e Lezh\u00ebs\"), che faceva capo a Giorgio Castriota da Croia, meglio conosciuto come \"Scanderbeg\", passato alla storia d'Europa come \u201cdefensor fidei\u201d e \u201catleta Christi\u201d, colui il quale, blocc\u00f2 per cinque lustri l'avanzata militare ottomana. In questo periodo, nel 1448, re Alfonso V d'Aragona, chiamato il Magnanimo, re del regno di Napoli e del regno di Sicilia, chiese aiuto a Castriota, suo alleato, per reprimere la congiura dei baroni. La ricompensa per questa operazione furono delle terre in provincia di Catanzaro, e molti \"arb\u00ebresh\u00eb\" ne approfittarono per emigrare esuli in queste terre sicure durante l'avanzata degli Ottomani, mentre altri emigrarono in altre zone dell'Italia peninsulare e insulare sotto il controllo della Repubblica di Venezia, nella speranza di poter rimpatriare alla fine della guerra turco-albanese.\nDurante il periodo della guerra di successione di Napoli, a seguito della morte di Alfonso d'Aragona, il legittimo erede Ferdinando d'Aragona richiam\u00f2 le forze di \"arb\u00ebresh\u00eb\" contro gli eserciti franco-italiani e Scanderbeg sbarc\u00f2 nel 1461 in Puglia. Dopo alcuni successi, gli \"arb\u00ebresh\u00eb\" accettarono in cambio delle terre in loco, mentre Scanderbeg ritorn\u00f2 per riorganizzare la resistenza albanese contro i turchi che avevano occupato l'Albania.\nGiorgio Castriota mor\u00ec a causa di una malattia nel 1468, ma le sue truppe combatterono ancora per un ventennio.\nDopo ventiquattro anni di resistenza, la guerra fu persa e l'Albania cadde in mano ottomana, divenendo parte periferica dell'Impero ottomano. Molti albanesi decisero di emigrare. I primi \"arb\u00ebresh\u00eb\" che approdarono in Italia erano tradizionalmente soldati stradioti, anche al servizio del Regno di Napoli, del Regno di Sicilia e della Repubblica di Venezia. Molti degli esuli delle migrazioni successive alla prima appartenevano alle pi\u00f9 rinomate classi sociali albanesi fedeli alla ortodossia cattolica, tra cui capi militari, sacerdoti, nobili e aristocratici consanguinei di Giorgio Castriota, che li aveva guidati nella lotta contro gli ottomani. Considerati i rapporti con Venezia, gli albanesi costituirono la loro chiesa nella repubblica marina, la Scuola di Santa Maria degli Albanesi, tutt'oggi esistente. Lo stesso avvenne in altre localit\u00e0 e citt\u00e0 importanti d'Italia, come ad esempio a Lecce (Chiesa di San Niccol\u00f2 dei Greci), Napoli (Chiesa dei Santi Pietro e Paolo dei Greci) e Palermo (Chiesa di San Nicol\u00f2 dei Greci), definite dai \"latini\" - i non albanesi - dei \"greci\" per il rito religioso orientale.\nPapa Paolo II, sul soglio ponteficio dal 1464 al 1471, cos\u00ec scriveva al Duca di Borgogna:\nIncominci\u00f2, dopo il 1478, la pi\u00f9 grande e lunga diaspora albanese nelle regioni meridionali della Penisola, compresa la Sicilia, dove il re di Napoli e il re di Sicilia offrirono loro altre zone in Puglia, Basilicata, Molise, Calabria, Campania e Sicilia. Gli albanesi godettero anche di speciali concessioni e di consistenti privilegi, reali, ecclesiastici o baronali, nelle terre in cui furono accolti.\nEt\u00e0 moderna.\nLe ondate migratorie si susseguirono, numerosi furono gli albanesi a dover lasciare la propria terra. Per alcune fonti la quinta migrazione si ebbe tra il 1500 e il 1534. Impiegati come mercenari dalla Repubblica di Venezia, gli arb\u00ebresh\u00eb dovettero lasciare il Peloponneso con l'aiuto delle truppe di Carlo V d'Asburgo, ancora a causa della presenza turca. Carlo V stanzi\u00f2 questi soldati, capeggiati dai cavalieri che avevano partecipato all'assedio di Corone, in Italia meridionale, per rinforzarne le difese proprio contro la minaccia degli ottomani.\nStanziatisi in zone e villaggi isolati (il che permise loro di mantenere inalterata la propria cultura fino a oggi), gli albanesi in Italia fondarono o ripopolarono quasi un centinaio di comunit\u00e0. Con la loro immigrazione si assistette nel meridione, in genere, a una nuova fase di espansione demografica, che si accentu\u00f2 alla fine del XV secolo e continu\u00f2 per tutta la prima met\u00e0 del XVI secolo, con la costituzione di vere e proprie comunit\u00e0 ex novo albanesi fuori dai Balcani.\nGli albanesi non emigrati, per sfuggire all'islamizzazione e conservare l'identit\u00e0 religiosa, divennero criptocristiani, ovvero, usarono nomi musulmani e si comportarono, nella loro vita sociale, come tali. Tuttavia, segretamente in famiglia, mantennero la fede e le tradizioni cristiane. Tale fenomeno, diminuito nel tempo in quanto fenomeno represso dai turchi, dur\u00f2 dalla fine del XVII al tardo XVIII, primi del XIX secolo.\nEt\u00e0 contemporanea.\nPer mezzo millennio l'elemento di coesione del gruppo degli esuli albanesi d'Italia \u00e8 stata la fede cristiana secondo la tradizione orientale di rito bizantino. Questa \u00e8 tuttora uno dei tratti caratterizzanti dell'etnia, insieme alla lingua e ai costumi, sia rispetto alla restante popolazione italiana sia rispetto agli albanesi rimasti in patria convertiti all'Islam, e la disponibilit\u00e0 a rinunciare a tale peculiarit\u00e0 ha rappresentato l'elemento che ha permesso loro di non essere assimilati dall'ambiente italiano circostante.\nL'ondata migratoria dall'Italia meridionale verso le Americhe negli anni tra il 1900 e il 1910 ha causato quasi un dimezzamento della popolazione dei centri (paesi, villaggi e cittadine) \"arb\u00ebresh\u00eb\" e ha messo la popolazione a rischio di scomparsa culturale, nonostante la recente rivalutazione.\nIn Argentina, nel quartiere Sant'Elena della citt\u00e0 di Luj\u00e1n, esiste dagli inizi del secolo XX una florida comunit\u00e0 italo-albanese proveniente dai comuni di San Demetrio Corone, Santa Sofia d'Epiro, Vaccarizzo Albanese, Macchia Albanese e San Cosmo Albanese.\nA partire dalla prima met\u00e0 del XX secolo, e ancora pi\u00f9 chiaramente negli anni 1960 e 1970, fino ai giorni nostri, si ha un'attenzione sempre crescente per un risveglio culturale e per la valorizzazione e il mantenimento della minoranza etno-linguistica albanese d'Italia.\nOggi, alla luce degli avvenimenti storici, la continuit\u00e0 secolare della presenza albanese in Italia riveste un aspetto di eccezionalit\u00e0 nella storia dei popoli. Dal 2017, con la sottoscrizione della Repubblica d'Albania e del Kosovo, \u00e8 stata presentata richiesta ufficiale di iscrizione della popolazione \"arb\u00ebreshe\" nella Lista UNESCO come patrimonio vivente immateriale e sociale dell'umanit\u00e0\nContributo all'Italia e all'Albania.\nLa nascita delle Cattedre di Lingua e Letteratura albanese pi\u00f9 antiche d'Europa, cos\u00ec come per i Congressi panalbanesi in Italia e nei territori albanesi dei Balcani del XIX e XX secolo per la lingua e l'alfabeto albanese, sono nati anche in merito e contributo dei religiosi e intellettuali albanesi d'Italia.\nDurante l'occupazione italiana dell'Albania numerosissimi \"arb\u00ebresh\u00eb\" si trasferirono in Albania come insegnanti di lingua italiana e militari adepti alle traduzioni. Cos\u00ec come avvenuto gi\u00e0 nel XVI secolo, negli stessi anni i monaci basiliani italo-albanesi di Grottaferrata avviarono missioni apostoliche in Albania, specialmente nella sponda meridionale. Essi officiavano secondo il rito bizantino in lingua albanese, ma i loro riti erano frequentati anche dai cattolici italiani. Nonostante provenissero dall'Italia, a causa della loro antica stirpe albanese, venivano considerati dal popolo albanese albanesi a tutti gli effetti e la loro presenza era generalmente ben accolta pure dalla Chiesa locale. Gli obbiettivi della missione erano ambiziosi: tentare di far riconoscere la fede cristiana alla gente del luogo, l'apostolato e l'istruzione diretta, riavvicinare la comunit\u00e0 \"arb\u00ebreshe\" alla terra d'origine, l'ecumenismo tra la Chiesa cattolica e la Chiesa ortodossa, i quali italo-albanesi facevano da chiave di volta. Con l'avvento del comunismo in Albania tutti i monaci, scacciati dal governo, dovettero abbandonare il paese. L'importanza della missione, aldil\u00e0 della impossibilit\u00e0 nel continuare, consistette nel nuovo vigore apportato all'Albania e al monachesimo italo-albanese stesso, che riusc\u00ec perfettamente a integrarsi, trasmettendo la propria cultura e sensibilit\u00e0 religiosa al territorio da cui aveva avuto provenienza secoli prima.\nMolti sono i cognomi di ascendenza albanese diffusi in Italia. Il cognome \"Albanese\" nacque come soprannome dato a persone di origine albanese, o perch\u00e9 venivano direttamente dall'Albania o perch\u00e9 originari delle colonie albanesi dell'Italia meridionale. Il cognome si diffuse nel periodo delle repubbliche marinare, quando, specialmente a Venezia, vennero arruolati soldati fra gli albanesi.\nGli italo-albanesi hanno partecipato attivamente al Risorgimento italiano e alla \"Rilindja komb\u0451tare shqiptare\" (la Rinascita nazionale albanese), ovverosia il Risorgimento albanese, dando in entrambe un valido contributo alla loro causa. Le comunit\u00e0 italo-albanesi mostrarono un dinamismo culturale e un'autocoscienza identitaria che le resero sedi privilegiate della cultura albanese e alimentarono un impegno civile di ispirazione illuministica che condusse personalit\u00e0 italo-albanesi a prendere parte al Risorgimento italiano. Nei primi decenni del XVIII secolo intellettuali \"arb\u00ebresh\u00eb\", ecclesiastici e laici, ripresero anche i temi fondamentali del nascente romanticismo europeo volti alla creazione dell'identit\u00e0 nazionale, a cui la lingua forniva il principale criterio di integrazione simbolica.\nGli \"arb\u00ebreshe\" hanno avuto nelle vicende dell'Unit\u00e0 d'Italia un ruolo centrale, un peso nettamente superiore, in proporzione, a quello demografico. In ogni paese dell\"Arberia\" (Sicilia, Calabria, Basilicata, Puglia, Molise e Abruzzo) con la penetrazione degli ideali liberali e laici, sicuramente maggiore nelle classi dirigenti \"arb\u00ebreshe\" che non in quelle, spesso conservatrici, \"latine\" papalina e borbonica, aument\u00f2 l'ostilit\u00e0 verso i Borboni con l'obiettivo di aver una realt\u00e0 territoriale migliore. Gli albanesi d'Italia sostennero che \"l'amore per la patria adottiva era pari a quella per la patria lasciata\".\nNumerosi furono quelli che con dedizione si batterono per l'Unit\u00e0 d'Italia, cominciando in Sicilia dagli abitanti di Piana degli Albanesi, che ospitarono Giuseppe Garibaldi ed emissari mazziniani quali Rosolino Pilo e Giovanni Corrao, giunti in Sicilia con il compito di preparare lo sbarco garibaldino, e fornendo sostegni logistici e un sicuro riparo strategico, combattendo in prima fila fra i garibaldini contro i Borboni nella conquista di Palermo.\nIn Calabria cinquecento abitanti di Lungro si unirono alla marcia garibaldina di ingresso a Napoli, mentre gli abitanti di San Demetrio Corone al passaggio di Garibaldi si unirono alle camicie rosse. L'illustre Collegio Italo-Albanese di Sant\u2019Adriano della cittadina fu definito il \"terrore dei Borboni\", in quanto i suoi giovani studenti, provenienti da tante comunit\u00e0 albanofone calabresi e lucane, insieme a molti loro professori offrirono un notevole apporto alla causa dell\u2019Unit\u00e0 del Paese e della sua indipendenza. Il testo della epigrafe riportata sulla lapide murata nella parete esterna della facciata dell\u2019antico Collegio di Sant\u2019Adriano ha prova del concorso e del ruolo non indifferenti svolti dagli italo-albanesi nel corso delle guerre combattute per l\u2019Unit\u00e0 d\u2019Italia. Il 6 maggio 1860 il lungrese Domenico Damis part\u00ec con i Mille da Genova alla volta di Marsala. Dalla Sicilia avvis\u00f2 i patrioti lungresi di prepararsi a seguire Garibaldi verso Napoli. Alla notizia del suo arrivo ben 500 volontari partirono dalla sola Lungro. Cos\u00ec Angelo Damis, capo legionario della zona, organizz\u00f2 cinque compagnie guidate da altrettanti illustri lungresi come Vincenzo Stratig\u00f2, Cesare Martino, Pietro Irianni, Pasquale Trifilio e Giuseppe Samengo. Il 2 settembre, sotto una pioggia di fiori, Garibaldi arriv\u00f2 a Castrovillari; insieme a lui Domenico Damis, che prese il comando delle compagnie lungresi. Alla legione di Lungro si unirono quelle di Frascineto e Civita, costituendo cos\u00ec una brigata sotto il comando di Giuseppe Pace. Il 1 e il 2 ottobre le truppe borboniche opposero una residua resistenza ai nostri. Nella battaglia del Volturno i lungresi combatterono valorosamente ottenendo una splendida vittoria. Dal 2007 Lungro \u00e8 denominata \"Citt\u00e0 del Risorgimento\".\nL\u2019elenco dei patrioti \"arb\u00ebresh\u00eb\" che parteciparono alle diverse guerre del Risorgimento nazionale \u00e8 lungo. Tra queste colonne, alcuni di coloro da menzionare e che rappresentavano la \u201cintellighenzia\u201d del tempo sono: in Sicilia da Piana degli Albanesi Pietro Piediscalzi (1825-1860), patriota e cospiratore, appartenente ai Mille, il quale mori a Palermo combattendo nel 1860; Giuseppe Bennici (1841-1909), soldato e scrittore, aiutante di campo d\u00ec Nino Bixio, seguace di Garibaldi ad Aspromonte; Giorgio Costantini (1838-1916), insegnante e storico; Tommaso Manzone, nobile, cospiratore, patriota e politico; Pap\u00e0s Demetrio Camarda, costretto ad abbandonare la Sicilia a causa dei forti sospetti che la polizia borbonica nutriva nei suoi confronti come patriota e cospiratore; da Palazzo Adriano Francesco Crispi fu il massimo promotore della spedizione dei Mille e convinse Garibaldi a prepararla e attuarla.\nIn Calabria: da San Demetrio Corone i fratelli Domenico e Raffaele Mauro furono al fianco di Garibaldi da Quarto fino alla liberazione di Napoli, e dopo la caduta dei Borboni, Domenico, uomo di legge e letterato, sedette al Parlamento nazionale per due legislature; Agesilao Milano, di San Benedetto Ullano, studente del Collegio di Sant\u2019Adriano, attent\u00f2 la vita del re Ferdinando II di Borbone senza riuscire nell\u2019intento e pag\u00f2 con la morte il suo gesto; Pasquale Scura di Vaccarizzo Albanese, Garibaldi lo volle ministro Guardasigilli nel governo provvisorio a Napoli, molto inviso a re Ferdinando II che lo considerava un pericoloso sovversivo; Gennaro Placco di Civita, unitosi a Garibaldi, combatt\u00e9 da valoroso a Campotenese contro i Borboni, ferito e catturato venne condannato a morte, pena commutata in ergastolo; Raffaele Camodeca di Castroregio, fucilato nel Vallone di Rovito nel 1844; Cesare Marini di San Demetrio Corone, illustre avvocato, penalista, civilista e magistrato, nel 1844 venne nominato difensore d\u2019ufficio dei fratelli Bandiera; Domenico Damis di Lungro, patriota, generale e politico; Attanasio Dramis di San Giorgio Albanese, attivo cospiratore antiborbonico, pi\u00f9 volte incarcerato, studente del Sant\u2019Adriano e compagno di lotta del Milano, partecip\u00f2 all'impresa garibaldina e combatt\u00e9 in Sicilia; Pasquale Baffi di Santa Sofia d'Epiro, ader\u00ec al governo provvisorio partenopeo fino alla restaurazione borbonica, quando venne arrestato e condannato alla impiccagione; Giuseppe Angelo Nociti di Spezzano Albanese, con altri studenti del Sant\u2019Adriano e il loro professore Antonio Marchian\u00f2 di Macchia Albanese partecip\u00f2 ai moti insurrezionali di Campotenese.\nLa \"Rilindja Komb\u00ebtare Shqip\u00ebtare\" (Rinascita Nazionale Albanese) il cui ideale patriottico era la rinascita nazionale dell'Albania e il desiderio d'indipendenza dall'Impero ottomano, \u00e8 nata da un incisivo impulso delle classi intellettuali religiose e colte delle colonie albanesi d'Italia, da cui part\u00ec, gi\u00e0 dal XVIII secolo, sotto l'impulso pi\u00f9 ampio dei romanticismi europei. Molteplici furono i contributi culturali degli italo-albanesi per la nascita dello stato albanese, spesso poco conosciute oggi nella stessa Albania, cos\u00ec come manifestazioni a favore della causa albanese, con pubblicazioni, la nascita di riviste, associazioni e varie conferenze in diverse zone dell'Arberia, con un grande sostegno politico, culturale e anche \"militare\".\nAlcuni dei personaggi italo-albanesi pi\u00f9 rappresentativi dell'ideale romantico e agli antipodi del Risorgimento albanese furono: padre Giorgio Guzzetta, pap\u00e0s Giulio Variboba, Giuseppe Serembe, pap\u00e0s Paolo Maria Parrino, pap\u00e0s Nicol\u00f2 Chetta, pap\u00e0s Vincenzo Dorsa, pap\u00e0s Francesco Antonio Santori, pap\u00e0s Leonardo De Martino, pap\u00e0s Demetrio Camarda, Gavril Dara junior, Girolamo De Rada, Giuseppe Schir\u00f2, Anselmo Lorecchio, Terenzio Tocci, pap\u00e0s Demetrio Chidichimo, mons. Giuseppe Crispi, Francesco Musacchia, mons. Paolo Schir\u00f2, Trifonio Guidera, Rosolino Petrotta, pap\u00e0s Gaetano Petrotta e molti altri.\nDalla comunit\u00e0 italo-albanese di Piana degli Albanesi, in Sicilia, si sviluppo e si motiv\u00f2 fortemente il movimento dei Fasci siciliani dei Lavoratori (\"Dhomatet e gjindevet \u00e7\u00eb sh\u00ebrbej\u00ebn\"), con la sezione pi\u00f9 forte e numerosa del movimento, a cui parteciparono molte donne \"arb\u00ebreshe\". Uno dei suoi abitanti, Nicola Barbato (1856\u00a0\u2013 1923), fu cofondatore e principale dirigente dei Fasci siciliani.\nLa stessa cittadina \u00e8 tristemente nota per i fatti di Portella della Ginestra, prima strage dell'Italia repubblicana il 1\u00ba maggio 1947 da parte della banda criminale di Salvatore Giuliano, che spar\u00f2 contro la folla riunita per celebrare la festa del lavoro provocando undici morti e numerosi feriti tra gli italo-albanesi.\nMigrazioni.\nL'emigrazione albanese in Italia \u00e8 avvenuta in un arco di tempo che abbraccia almeno tre secoli, dalla met\u00e0 del XV alla met\u00e0 del XVIII secolo: si tratt\u00f2 in effetti di pi\u00f9 ondate successive, in particolare dopo il 1468, anno della morte dell'eroe nazionale Giorgio Castriota Scanderbeg.\nSecondo studi sono almeno otto le ondate migratorie di \"arb\u00ebresh\u00eb\" nella penisola italiana, i quali, in genere, non si stabilirono in una sede fissa fin dall'inizio, ma si spostarono pi\u00f9 volte all'interno del territorio italiano, e ci\u00f2 spiegherebbe anche la loro presenza in moltissimi centri e in quasi tutto il meridione.\nLe migrazioni degli albanesi, ora stanziatisi in Italia, non ebbero fine con l'ottava migrazione, ma se ne contano altre:\nLingua.\nLa lingua parlata dagli italo-albanesi \u00e8 l'antica lingua albanese (\"arb\u00ebrisht\", \"arb\u00ebrishtja\" o \"gluha/gljuha arb\u00ebreshe\"), variet\u00e0 linguistica della parlata tosca (\"tosk\u00eb\") del sud d'Albania ed Epiro, da dove ha avuto in massa origine la diaspora. Per \"arb\u00ebresh\" si intende il nome con cui si riconoscono gli albanesi d'Italia, mentre \"arb\u00ebrisht\" \u00e8 la loro lingua parlata.\nLa lingua albanese in Italia appartiene al gruppo delle minoranze di antico insediamento che ha poca contiguit\u00e0 territoriale e, tolti alcuni momenti particolari, ha avuto sporadici contatti con il luogo d'origine. Si tratta di un'isola linguistica che ha tramandato nei secoli, perlopi\u00f9 oralmente, il patrimonio linguistico, culturale e religioso.\nL\"arb\u00ebresh\" (plurale maschile) ha 6 vocali: a,e,\u00eb,o,i,u. A differenza dell'albanese comune il sistema vocalico \"arb\u00ebreshe\" manca del fonema y, che viene rimpiazzato da i. Il fonema y viene comunque scritto, essendo adottato, per motivi pratici e di unione linguistica, l'alfabeto albanese comune, normalizzato nel congresso di Monastir, oggi Bitola in Macedonia del Nord, nel 1908, nel quale \u00e8 stato deciso - anche da una delegazione italo-albanese - di accettare l'alfabeto latino. Prima di questa data, non avendo una base comune da seguire, la lingua albanese era comunque scritta e letta dagli italo-albanesi, secondo strutture non sempre uguali fra tutti i centri e adattando pi\u00f9 spesso l'alfabeto latino, con parole create nuove richiamanti l'illirico, o talvolta raramente anche il greco antico. Vi sono stati, pertanto, movimenti di unione delle parlate albanesi d'Italia da intellettuali, fra cui l'intento di Giuseppe Schir\u00f2 Senior, e i \"Congressi linguistici albanesi\" di Corigliano Calabro (1895), Lungro (1897) e Piana degli Albanesi (1903), volti anche in preparazione di quello di Monastir.\nDal punto di vista del lessico si nota la mancanza di vocaboli per la denominazione di concetti astratti, che nel corso dei secoli sono stati sostituiti con perifrasi o con prestiti dell'italiano.\nL'accento \u00e8 un altro elemento che accomuna gli albanesi d'Italia: \u00e8 di solito sulla penultima sillaba e per i non albanofoni gli \"arb\u00ebresh\u00eb\" tendono a sembrare un po \"sardi\", in quanto pronunciano le parole con un'enfasi differente dagli altri italiani.\nCi sono comunque attestazioni che giustificano inflessioni anche del ghego (\"geg\u00eb\", dialetto parlato nel nord dell'Albania), mentre li dove si \u00e8 mantenuto il rito bizantino si possono riscontrare poche parole del greco liturgico (relativo alla sua pratica nelle funzioni religiose di rito bizantino). Recentemente si sono aggiunte contaminazioni dai dialetti locali meridionali, venutasi a creare durante la permanenza in Italia, o l'influenza pi\u00f9 preminente dell'italiano, essendo la lingua predominante dei media e delle comunicazioni. Da qui la differenza in ambito \"arb\u00ebresh\" dell'italiano come \"lingua del pane\" (\"gluha e buk\u00ebs\"), utilizzata in ambito lavorativo ed extra famiglia-comunit\u00e0, e dell'albanese come \"lingua del cuore\" (\"gluha e z\u00ebm\u00ebr\u00ebs\"), la lingua materna degli affetti, comune in ambito familiare e di comunit\u00e0.\nDifferenze tra l'albanese \"arb\u00ebresh\" e il tosco letterario esistono sia in fonologia (cfr. il contrasto breve/lunga tra le vocali) sia in morfologia e nella sintassi. L\"arb\u00ebresh\" ha una propria forma del futuro (costruita con ket o kat + te + presente congiuntivo). In molti dialetti albanesi d'Italia (come a Maschito e Ginestra in provincia di Potenza) esiste una costruzione perifrastica dell'infinito costruito con pet + participio.\nRispetto all'albanese comune, l\"arb\u00ebresh\" registra alcune caratteristiche fonologiche proprie che nel sistema consonantico sono le seguenti: c/x, c/xh, s/z, sh/zh, f/v, th/dh, h, hj/j. In molti dialetti \"arb\u00ebresh\u00eb\" c'\u00e8 una tendenza alla sostituzione di a) gh per ll, come a Piana degli Albanesi, Carfizzi ed Ejanina; dopo u accentata ll pu\u00f2 anche scomparire come a Greci; b) h diventa gh (fricativo) a San Demetrio Corone e Macchia Albanese. Le parlate \"arb\u00ebreshe\" quindi, pur mantenendo nella loro struttura fonetica, morfosintattica e lessicale tratti comuni, registrano variazioni da paese a paese. La frammentazione territoriale ha naturalmente inciso sulla tipologia linguistica delle comunit\u00e0 albanesi d'Italia, anche per i contatti, se pur rari in passato, con diverse variet\u00e0 dialettali italo-romanze, introducendo cos\u00ec elementi di prestito a volte diversificati da una localit\u00e0 all'altra.\nOggi, anche se la lingua contemporanea \"standard\" d'Albania si basa quasi esclusivamente sulla parlata meridionale (per via delle decisioni prese dall'azione del dittatore Enver Hoxha, nativo di Argirocastro), l'albanese parlato in Italia \u00e8 di non immediata comprensione per un madrelingua albanese d'Albania. In ogni modo, a parte gli elementi innovativi sviluppatesi nel corso della permanenza in Italia, l\"arb\u00ebrisht\" rimane di discreta mutua intelligibilit\u00e0 per un albanese dei Balcani. Esso non si pu\u00f2 dire per gli italo-albanesi, che a primo impatto possono non comprendere totalmente la lingua albanese \"standard\", e fin che ci\u00f2 avvenga ci vuole uno sforzo reciproco da entrambi i dialogatori e uno studio di base della lingua.\nIn generale si ritiene che il livello di intercomprensione linguistica tra gli albanesi d'Italia (\"arb\u00ebresh\u00eb\") e gli albanesi d'Albania e dei Balcani (\"shqiptar\u00eb\") sia discreto. Si stima che il 45% dei vocaboli \"arb\u00ebresh\u00eb\" siano in comune con la lingua albanese attuale d'Albania, e che un altro 15% sia rappresentato da neologismi creati da scrittori italo-albanesi e poi passati nella lingua comune; il resto \u00e8 frutto di contaminazione con l'italiano ma soprattutto con i dialetti delle singole realt\u00e0 locali del sud Italia.\nNon esiste una struttura ufficiale politica, culturale e amministrativa che rappresenti le comunit\u00e0 albanesi in Italia. \u00c8 da rilevare il ruolo di coordinamento istituzionale svolto in questi anni dalle singole province del meridione italiano con la presenza \"arb\u00ebresh\u00eb\", in primis quelle di Cosenza e Palermo, che hanno creato appositi Assessorati alle Minoranze Linguistiche. Le eparchie di Lungro e Piana degli Albanesi rimangono in ogni modo le realt\u00e0 che maggiormente tutelano e tramandano il patrimonio linguistico avito. La lingua \"arb\u00ebreshe\" dal 1999 \u00e8 pienamente riconosciuta dallo Stato Italiano come \"lingua di minoranza etnica e linguistica\", particolarmente nell'ambito delle amministrazioni locali e nelle scuole dell'obbligo. Essendo a rischio di scomparsa, influenzata in modo notevole dal lessico italiano, numerose associazioni la tutelano e la valorizzano attraverso riviste, radio private o siti \"web\". Gli statuti regionali di Molise, Basilicata, Calabria e Sicilia fanno riferimento alla lingua e alla tradizione albanese, tramite il suo studio anche nelle sedi scolastiche e universitarie, ciononostante gli \"arb\u00ebresh\u00eb\" continuano ad avvertire la propria sopravvivenza culturale minacciata.\nTradizione linguistico-letteraria.\nLa storia della minoranza italo-albanese presenta caratteristiche singolari e, per molti aspetti, uniche rispetto alle tradizioni linguistiche e letterarie delle altre minoranze esistenti in Italia: essa possiede - a differenza delle altre - una vera e propria letteratura, colta e cospicua, che spazia dalla fine del XVI secolo fino ad oggi.\nIl rapporto dell\"arb\u00ebresh\" con le altre tradizioni linguistiche albanesi, presenti nella stessa Albania e in varie parti d'Europa, \u00e8 di diretta e rilevante partecipazione nella nascita della lingua scritta e letteraria albanese, cos\u00ec come noi oggi la conosciamo. In ogni caso, le comunit\u00e0 albanesi d'Italia hanno mantenuto uno stretto legame interiore con la propria lingua e i propri costumi. Il sentimento di appartenenza a una comunit\u00e0 pi\u00f9 ampia, anche a differenza della religione e costumi, \u00e8 stata cementata prima di ogni altra cosa dalla comunanza della lingua.\nLa tradizione linguistica-letteraria italo-albanese si intreccia con la storia della lingua albanese d'Albania senza altre caratteristiche. Non esiste insomma un rapporto, per cos\u00ec dire di dipendenza gerarchica tra lingua parlata delle popolazioni albanesi dell'Italia e la lingua albanese parlata in Albania. Pi\u00f9 che un rapporto di diretta filiazione, e dipendenza, si deve correttamente parlare di tradizione parallela e paritaria, che condivide per un lungo periodo con le altre tradizioni culturali albanofone molti aspetti dello sviluppo della lingua, della letteratura e, d'altre parte, ovviamente, se ne differenzia per gli aspetti legali alla particolarit\u00e0 di luogo, organizzazione sociale, economica e giuridica specifiche di ogni stanziamento.\nGli scrittori e i poeti italo-albanesi hanno contribuito alla genesi e all'evoluzione di tutta la letteratura albanese. Sia per i contenuti sia per il valore poetico, gli autori \"arb\u00ebresh\u00eb\", compaiono con grande rilievo in tutte le storie della letteratura della Repubblica Albanese. Tra l'altro le parlate arb\u00ebreshe hanno avuto anche un ruolo di fonte di arricchimento lessicale della lingua letteraria albanese, con una produzione scritta significativa, con la quale incomincia l'intera tradizione letteraria in lingua albanese. La letteratura albanese della diaspora nasce, in variante tosca, con \"E Mb\u00ebsuame e Kr\u00ebshter\u00eb\" (la Dottrina Cristiana) di Luca Matranga nel 1592. In questa opera si trova la prima poesia religiosa in lingua albanese.\nLa tutela della lingua.\nIl problema della tutela delle minoranze interne, in Italia, \u00e8 stato posto con forza all'attenzione dell'opinione pubblica nazionale verso la fine degli anni '60, grazie all'impiego di associazioni, riviste e gruppi di intellettuali che hanno espresso un vasto movimento d'opinione a sostegno del recupero della diversit\u00e0 linguistica e culturale e della rivalorizzazione dell'identit\u00e0 etnica di tutti i soggetti minoritari presenti nello Stato italiano. Gli italo-albanesi, in questo senso, hanno svolto un ruolo di primissimo piano.\nL'interesse per i diritti linguistici e culturali dell minoranze \u00e8 cos\u00ec venuto crescendo nel corso degli anni '70 e negli anni '80, e tra le iniziative che confermarono questa nuova attenzione per il pluralismo linguistico in genere e verso le \"piccole patrie\" dell\"Arb\u00ebria\" \u00e8 stata l'organizzazione di convegni e incontri di studio di livello scientifico sull'argomento, tra i quali spicca il IX Congresso Internazionale di Studi Albanesi (Etnia albanese e minoranze linguistiche in Italia), promosso nel 1981 dall'Istituto di Lingua e Letteratura Albanese dell'Universit\u00e0 di Palermo e dal Centro Internazionale di Studi Albanesi \"Rosolino Petrotta\".\nDal 1999, con la Legge n. 482 del 15 dicembre - \"Norme in materia di tutela delle minoranze linguistiche storiche\", si tutelano le minoranze etniche e linguistiche presenti sul territorio italiano, fra cui quella albanese.\nI diritti della minoranza etnica e linguistica albanese d'Italia sono riconosciuti nei testi normativi alla base delle istituzioni nazionali e internazionali (UNESCO, Unione europea, Consiglio d'Europa, Costituzione della Repubblica Italiana e poi a livello regionale). In attuazione dell'articolo 6 della Costituzione e in armonia con i principi generali stabiliti dagli organismi europei e internazionali, la Repubblica Italiana tutela, valorizza e promuove il patrimonio linguistico e culturale delle popolazioni albanesi.\nQuando le minoranze linguistiche, menzionate nell'articolo 2, si trovano distribuite su territori provinciali o regionali diversi, esse possono costituire organismi di coordinamento. Tra le principali norme emanate dalla legge c'\u00e8 l'introduzione della lingua minoritaria albanese come materia di studio nelle scuole. Nelle scuole materne dei comuni l'educazione linguistica prevede, accanto all'uso della lingua italiana, anche l'uso della lingua della minoranza per lo svolgimento delle attivit\u00e0 educative. Nelle scuole elementari e nelle scuole secondarie di primo grado \u00e8 previsto l'uso anche della lingua \"arb\u00ebreshe\" come strumento di insegnamento.\nLa lingua arb\u00ebreshe continua ad essere regolata e insegnata dalle Cattedra di Lingua e Letteratura Albanese dell'Universit\u00e0 di: Napoli, Palermo, Roma, Cosenza, Padova, Bari. Alcuni \u201csportelli linguistici\u201d provinciali sono stati attivati in Sicilia, a Palermo, in collaborazione con il dipartimento di lingua albanese dell'Universit\u00e0 e le biblioteche locali, e in Calabria, a Catanzaro e a Cosenza, questi in collaborazione con la Sezione di Albanologia del Dipartimento di Linguistica dell\u2019Universit\u00e0 della Calabria, presso la quale sono attualmente attivati gli insegnamenti di Lingua e letteratura albanese (dal 1973), Dialetti albanesi dell\u2019Italia meridionale (dal 1980) e Filologia albanese (dal 1993). Con la riforma degli ordinamenti didattici (2002), si sono affiancati all\u2019insegnamento di Lingua e letteratura albanese, i due insegnamenti distinti di Letteratura albanese e di Lingua e traduzione albanese.\nLe maggiori riviste \"arb\u00ebreshe\" sono: \u00abBesa\u00bb (Fede, Roma); \u00abBasilicata Arb\u00ebreshe\u00bb; \u00abCatanzaro Arberia\u00bb; \u00abDita Jote\u00bb (Il tuo giorno, Santa Sofia d\u2019Epiro, Cs); \u00abKamastra\u00bb (Molise); \u00abKatundi Yn\u00eb\u00bb (Paese Nostro, Civita, Cs); \u00abKumbora\u00bb (Ururi, Cs); \u00abLidhja\u00bb (L\u2019Unione, Frascineto, Cs); \u00abOC Oriente Cristiano\u00bb (Palermo); \u00abFiala e t'in' Zoti\u00bb (La Parola del Signore), \u00abJeta Arbreshe\u00bb, \u00abLajmtari i Arbreshvet\u00bb (Il notiziario italo-albanese), \u00abMondo Albanese\u00bb, \u00abBiblos\u00bb (Piana degli Albanesi, Pa); \u00abShejzat\u00bb (Le Pleiadi, Roma); \u00abUri\u00bb (Il Tizzone, Spezzano Albanese, Cs); \u00abZ\u00ebri Arb\u00ebreshvet\u00bb (La Voce degli Italo-Albanesi), \u00abJeta Arb\u00ebreshe\u00bb (Ejanina, Cs); \u00abZgjimi\u00bb (Il Risveglio, San Benedetto Ullano) e \u00abZjarri\u00bb (Il Fuoco, San Demetrio Corone, Cs).\nFrasi in lingua \"arb\u00ebreshe\".\nIn generale la lingua albanese parlata nelle varie oasi d'Italia non \u00e8 molto differente da quella \"standard\" parlata oggi in Albania. Essa possiede, comunque, delle varianti dovute alla provenienza degli abitanti (geghi o toschi), alla storia locale e al contempo all'aspetto di mantenimento di una lingua pi\u00f9 \"pura\" e arcaica.\nL'incontro tra \"arb\u00ebresh\u00eb\" di diverse localit\u00e0, o tra \"arb\u00ebresh\u00eb\" e \"shqiptar\u00eb\", apre certamente un dialogo in lingua albanese emotivamente e umanamente coinvolgente. Lo spirito di fratellanza ha concretezza nel famoso detto \"gjaku jon\u00eb i shprishur\" (il sangue nostro disperso), che \u00e8 l'essenza stessa della comune origine.\nLa lingua albanese parlata dagli italo-albanesi, \"gjuha arb\u00ebreshe\", non \u00e8 conosciuta da molti visitatori e di solito ogni tentativo di parlarlo \u00e8 accolto con entusiasmo e gratitudine. Queste a seguire sono le migliori frasi per essere cortesi e per un dialogo essenziale.\nNote: di solito si dice \"mir\u00ebmenat\u00eb\" il mattino presto, \"mir\u00ebdita\" durante il giorno e si passa a \"mir\u00ebmbr\u00ebma\" verso la sera. Si usa \"nat\u00ebn e mir\u00eb\" per augurare buonanotte a qualcuno che non si vedr\u00e0 pi\u00f9 per quella sera.\nAlcune parole, uguali o simili tra di loro, possiedono significati diversi nell'albanese standard parlato nei Balcani (\"shqip\") e nell'albanese antico parlato in Italia (\"arb\u00ebresh\").\nReligione.\nIl rito religioso seguito dagli albanesi rifugiati in Italia era quello bizantino nella lingua greca antica \u2013 da ci\u00f2 deriv\u00f2 una certa confusione che si \u00e8 fatto in passato tra greci e albanesi a proposito degli abitanti di queste comunit\u00e0 \u2013 e in seguito in lingua albanese, secondo le antiche parlate locali. In parte essi erano gi\u00e0, dopo vari Concili, in comunione con la chiesa cattolica; gli altri, una volta in Italia, vi si assoggettarono, continuando a rimanere tenacemente attaccati alla propria identit\u00e0 religiosa bizantina.\nFino alla met\u00e0 del XVI secolo, queste comunit\u00e0 erano riuscite a mantenere anche costanti rapporti con il Patriarcato di Ocrida (tra l'Albania e l'attuale Macedonia) da cui dipendevano, e che consider\u00f2 costantemente gli italo-albanesi sotto la sua giurisdizione canonica. Altri rapporti pi\u00f9 sporadici furono con le zone di influsso albanese in Morea, con Creta, ancora sotto protettorato veneziano, e successivamente con la zona della Ciamuria.\nSotto il pontificato di papa Clemente XI (1700-1721), di origine albanese, e di papa Clemente XII (1730-1740), si registra un rinnovato interesse da parte della Santa Sede verso la tradizione ecclesiale bizantina, che si manifesta con la fondazione del \"Collegio Corsini\" di San Benedetto Ullano (1732), poi trasferito nel 1794 a San Demetrio Corone nel \"Collegio Italo-Albanese di Sant'Adriano\", per le comunit\u00e0 albanesi di rito bizantino della Calabria e del \"Seminario Italo-Albanese\" di Palermo (1734) per le comunit\u00e0 albanesi di rito bizantino della Sicilia. La presenza di questi due centri culturali garant\u00ec alle comunit\u00e0 albanesi della provincia di Cosenza e di Palermo il mantenimento dell'eredit\u00e0 storica e culturale, su cui si form\u00f2 un filone di impegno civile e intellettuale attento alle istanze libertarie e democratiche della societ\u00e0 italiana. Ma oltre a formare intellettuali e clerici progressisti, che svolsero un ruolo di protagonisti nel movimento risorgimentale italiano e albanese, queste due istituzioni favorirono con la propagazione delle nuove idee romantiche, il sorgere tra gli \"arb\u00ebresh\u00eb\" di una pi\u00f9 matura e diffusa coscienza nazionale.\nLa vita quotidiana del popolo albanese d'Italia era prima scandito sia dagli agenti atmosferici (molti paesi albanesi hanno climi rigidi data la loro altezza sul livello del mare), sia dal lavoro e quanto soprattutto dalla preghiera e dalle festivit\u00e0 religiose.\nLa societ\u00e0 italo-albanese \u00e8 in buona parte laica, ma la presenza dominante delle chiese di ispirazione bizantina e dei ministri del culto testimoniano visivamente quanto la religione cristiana sia ancora un elemento di riferimento nella societ\u00e0 \"arb\u00ebreshe\". Non \u00e8 solo un fatto numerico (le statistiche delle due eparchie parlano di una popolazione di rito bizantino per oltre il 96%; gli italo-albanesi di rito latino sono il 4%), e neppure dottrinale, ma dalla persistenza di un primato \"morale\" che nasce dai cinque secoli di diaspora, a causa della dominazione ottomana dell'Albania e dei Balcani, in cui la religione cristiana e i suoi sacerdoti-monaci furono i custodi della cultura, della lingua, delle tradizione avite albanesi.\nOggi il rito bizantino sopravvive nelle comunit\u00e0 albanesi in provincia di Potenza, Pescara, nel comune di Lecce e soprattutto nelle comunit\u00e0 albanesi della provincia di Cosenza in Calabria e della provincia di Palermo in Sicilia.\nStoria religiosa.\nDopo il 1468, anno di morte di Scanderbeg e l'inizio dell'esodo albanese, si ebbe una grande migrazione che port\u00f2 numerosi albanesi a stabilirsi sia nel Regno di Napoli sia nel Regno di Sicilia. Gli esuli provenivano in massa dall'Albania (anche nota in Occidente come Epiro - Ciamuria - o Macedonia) e in generale, in secondo momento, dai territori albanofoni dei Balcani (Macedonia, Attica, Eubea, Morea, ecc.) e albanofoni di Creta (Candia).\nQuesta popolazione albanese era cristiana cattolica di tradizione orientale (del tutto uguale a quella ortodossa), gi\u00e0 sotto la giurisdizione del patriarcato di Costantinopoli. A seguito del Concilio di Basilea, Ferrara e Firenze gli albanesi, eliminando di fatto il grande Scisma, mantennero il rito orientale e riconobbero il papato. La Bolla di unione tra Chiesa latina e Chiesa greca, emanata al Concilio di Firenze (1439), \u00e8 il momento nel quale gli albanesi ritornarono di fatto al cattolicesimo mantenendo il rito greco. La bolla di unione ricompose cos\u00ec l'unit\u00e0 del Cristianesimo; la tradizione orientale e quella occidentale si riconoscono definitivamente l'un l'altra. Gli \"arb\u00ebresh\u00eb\", gi\u00e0 di dipendenza romana sino alla crisi iconoclasta, si ritrovano ora (Firenze) in comunione con Roma e con Costantinopoli. Denunciata, da Costantinopoli, l'unione di Firenze, gli albanesi sino a tardi, e gli \"arb\u00ebresh\u00eb\" per sempre, rimangono fedeli a Roma.\nPer qualche tempo dopo il loro arrivo in Italia, gli albanesi furono affidati a vari metropoliti, nominati dall'arcivescovo di Ocrida, con il consenso del Papa.\nI contatti con la madrepatria furono nel tempo ostacolati particolarmente dalle differenze di carattere religioso. Molti degli abitanti dell'Albania storica passarono all'islam, dopo la conquista ottomana del paese - questo specialmente dal XVIII secolo in poi - mentre gli albanesi d'Italia continuarono a conservare, in gran parte, la fede cristiana di rito bizantino, talvolta detto greco per la lingua greca antica utilizzata nelle pratiche liturgiche.\nGli albanesi trasferiti nella Repubblica di Venezia (generalmente gheghi del nord, ad esempio da Durazzo, Scutari, Kosova, sino alla parte pi\u00f9 settentrionale dell'Albania Veneta), sia cattolici di rito greco che di rito latino, si organizzarono in una congregazione, la Scuola di Santa Maria degli Albanesi (1491), uno dei cuori della vita civile e religiosa albanese nella citt\u00e0, insieme alla chiesa di rito greco di Chiesa di San Giorgio dei Greci (1539).\nNel 1573 il pontefice Gregorio XIII, sentite le istanze della minoranza religiosa albanese di rito greco-bizantino, istitu\u00ec la Congregazione dei Greci a Roma. Nonostante la contrariet\u00e0 della Compagnia di Ges\u00f9, che riteneva pi\u00f9 opportuno romanizzare le comunit\u00e0 di rito greco, in seno alla Congregazione prevalse la posizione del cardinale Giulio Antonio Santoro che, rispettoso dell'autonomia culturale della minoranza albanese, propose la creazione di un Collegio Greco per la formazione religiosa del clero orientale, al fine di evitare eventuali comportamenti eretici. La fondazione del Collegio Greco venne approvata nel 1577 da Gregorio XIII che provvide anche all'acquisto dell'isolato di Via del Babuino destinato ad accogliere il nuovo istituto. Nel 1580 il cardinal Santoro pose la prima pietra della Chiesa di San'Atanasio: la costruzione, affidata a Giacomo Della Porta, era gi\u00e0 terminata nel 1583 e il pontefice in persona celebr\u00f2 la prima messa secondo il rito greco.\nDopo il concilio di Trento le comunit\u00e0 albanesi vennero poste sotto la giurisdizione dei vescovi latini del luogo, determinando, cos\u00ec, un progressivo impoverimento della tradizione bizantina. Fu in questi anni che molti italo-albanesi, a causa delle pressioni della chiesa cattolica locale, furono costretti ad abbandonare il rito bizantino passando al rito latino (per esempio: Spezzano Albanese in Calabria; tre paesi albanofoni del Vulture-Melfese, quali Barile, Ginestra, Maschito; o i quattro comuni albanesi del Molise, ovvero Campomarino, Montecilfone, Portocannone, Ururi). Per salvaguardare la loro tradizione religiosa, la chiesa cattolica, spinta dalle comunit\u00e0 \"arb\u00ebreshe\" e in particolare dal Servo di Dio Pap\u00e0s Giorgio Guzzetta, decise di creare delle istituzioni per l'istruzione dei giovani di rito bizantino.\nDal XVI secolo sacerdoti italo-albanesi furono missionari in Albania (arcidiocesi di Durazzo, comprendente la regione dell'Epiro Ciamuria), con vescovi ordinanti per i greco-cattolici albanesi dal 1660 al 1769.\nNel 1732 Papa Clemente XII eresse il \"Collegio Corsini\" di San Benedetto Ullano per gli albanesi di rito greco in Calabria, poi \"Collegio Italo-Albanese Sant'Adriano\" trasferito in San Demetrio Corone (1794), e nel 1734 il \"Seminario Italo-Albanese\" di Palermo per gli albanesi di Sicilia, poi trasferito a Piana degli Albanesi nel 1945. Tra il 1734 e il 1784 la Santa Sede nominava due vescovi ordinanti di rito greco rispettivamente per gli albanesi di Calabria e di Sicilia, con il compito di formare i seminaristi, dare le ordinazioni sacre e conferire i sacramenti secondo il proprio rito. Per molto tempo questa situazione rimase immutata e spesso le comunit\u00e0 albanesi avevano espresso a Roma la richiesta di avere dei vescovi propri con piena autorit\u00e0.\nNel 1867 era stato abbandonato da Pio IX il principio della preminenza del rito latino sugli altri riti; Leone XIII e i papi successivi compirono altri passi distensivi.\nFu Benedetto XV a esaudire le richieste del popolo italo-albanese, creando nel 1919 un'Eparchia per gli \"arb\u00ebresh\u00eb\" di Calabria e dell'Italia peninsulare con sede a Lungro, staccando dalle diocesi di rito latino le parrocchie che ancora conservano il rito bizantino.\nNel 1937 Papa Pio XI istitu\u00ec l'Eparchia di Piana degli Albanesi per i fedeli \"arb\u00ebresh\u00eb\" di rito bizantino di Sicilia, riconosciuta civilmente anche dallo Stato italiano.\nLegata storicamente e religiosamente al gruppo etnico albanese, seppur con origini pi\u00f9 antiche, \u00e8 anche la circoscrizione della Chiesa Italo-Albanese del monastero Esarchico di Grottaferrata, che ottenne lo status di abbazia territoriale anch'essa nel 1937 dopo l'erezione dell'Eparchia di Piana degli Albanesi.\nL'ordine basiliano di Grottaferrata, nel nome della fraterna origine con gli albanesi e nell'obbiettivo di riconvertirli al cristianesimo dei padri, intraprese una attivit\u00e0 missionaria in Albania, conclusosi a causa dell'avvento del regime comunista.\nNel corso dei secoli gli \"arb\u00ebresh\u00eb\" sono riusciti a mantenere e a sviluppare la propria identit\u00e0 albanese grazie alla loro caparbiet\u00e0 e al valore culturale esercitato principalmente dai due istituti religiosi di rito orientale, i suddetti seminari, la cui memoria e l'eredit\u00e0 spirituale sono oggi delle sedi eparchiali.\nNei centri di formazione religiosa, dal Collegio greco (detto cos\u00ec per distinguerla dal rito romano) in Roma ai due Collegi/Seminari specificatamente destinati alla formazione dei sacerdoti italo-albanesi (in Calabria e in Sicilia) si formarono tutti gli intellettuali albanesi fino a tutto il XIX secolo.\nFino all'Unit\u00e0 d'Italia, per una serie di pubblici impieghi, in molti centri \"arb\u00ebresh\u00eb\", era necessario essere albanese e dichiararsi di fede bizantina.\nLa Chiesa Italo-Albanese, seppur suddivisa in tre circoscrizioni, si erge con titolo di garante dell'\"unit\u00e0 nazionale\" degli albanesi d'Italia.\nChiesa Italo-Albanese.\nLa Chiesa cattolica italo-albanese (\"Klisha Arb\u00ebreshe\") comprende tre Circoscrizioni ecclesiastiche: l'Eparchia di Lungro degli Italo-Albanesi per gli italo-albanesi dell'Italia continentale con sede a Lungro (CS); l'Eparchia di Piana degli Albanesi per gli italo-albanesi dell'Italia insulare con sede a Piana degli Albanesi (PA); il Monastero Esarchico di Grottaferrata i cui monaci basiliani (O.S.B.I.) provengono dalle comunit\u00e0 albanesi d'Italia, con sede nella sola abbazia e chiesa abbaziale a Grottaferrata (RM).\nLa Chiesa Italo-Albanese, costituendo un'oasi bizantina nell'Occidente latino, \u00e8 secolarmente propensa all'ecumenismo tra la Chiesa cattolica e la Chiesa ortodossa. Essa \u00e8 stata l'unica realt\u00e0, dalla fine del Medioevo sino al XX secolo, di spiritualit\u00e0 orientale in Italia.\nEsistono istituti e congregazioni religiose di rito bizantino nel territorio della Chiesa Italo-Albanese: l'Ordine basiliano di Grottaferrata, le Suore collegine della Sacra Famiglia, le Piccole operaie dei Sacri Cuori e la congregazione delle Suore basiliane figlie di Santa Macrina.\nRito bizantino degli Italo-Albanesi.\nUn elemento di indiscutibile coesione degli albanesi d'Italia \u00e8 la religione cristiana, il cui rito, bizantino di lingua greca, spesso li ha fatti confondere con i greci. Tuttora l'espressione religiosa di rito bizantino \u00e8 uno dei tratti caratterizzanti l'etnia albanese, sia rispetto alla restante popolazione italiana sia riguardo agli albanesi rimasti in patria divenuti musulmani.\nLe chiese delle comunit\u00e0 italo-albanesi presentano esternamente diversi stili architettonici, ma all'interno sono in stile bizantino, ricche di icone e di mosaici. La lingua liturgica - seppure non mancavano traduzioni e liturgie in lingua albanese - fino agli inizi del XX secolo era perlopi\u00f9 in greco, ma dalla met\u00e0 del secolo l'albanese diviene pienamente ufficiale. Molte comunit\u00e0, ancora oggi albanofone, hanno perso lungo i secoli il rito bizantino che professavano in principio. Ci\u00f2 \u00e8 avvenuto dietro le pressioni delle autorit\u00e0 religiose e civili \"straniere\" a livello locale. La met\u00e0 delle comunit\u00e0 di origine albanese, nei primi due secoli, sono passate dal rito bizantino a quello latino.\nLa vita culturale degli albanesi, nei primi tre secoli di permanenza in Italia (XVI\u00a0\u2013 XVII\u00a0\u2013 XVIII) e protraendosi sino al XIX secolo, si svilupp\u00f2 proprio nell'ambiente ecclesiastico. L'elemento religioso in queste comunit\u00e0 non solo ha avuto una funzione di guida spirituale, ma \u00e8 stato anche e soprattutto promotore di iniziative per la salvaguardia e la tutela del patrimonio culturale e identitario albanese.\nI Sacramenti dell\u2019iniziazione, Battesimo, Cresima ed Eucaristia, vengono somministrati nello stesso giorno, come avveniva nelle prime comunit\u00e0 cristiane. Il rito del Battesimo si apre con i canti dell'iniziazione: \"Ndrikulla-kumbari\" o \"Ndrikulla-Nuni\", mentre il pap\u00e0s, dopo aver introdotto i genitori (\"prindet\") e tutti i parenti (\"gjirit\") alla liturgia bizantina con le litanie diaconali, benedice l'acqua e l'olio, con tre segni di croce sulla \"Kolinvithra\" e con una triplice alitazione. Poi il pap\u00e0s invita i testimoni a porgergli il bambino, completamente nudo, perch\u00e9 possa immergerlo per tre volte nel bagno \"di purificazione\" dal peccato originale.\nIl rito del Matrimonio nella tradizione bizantina comprende due parti: Il Fidanzamento e l'Incoronazione, che anticamente venivano celebrati anche separati. L'ufficiatura del Fidanzamento \"Akoluth\u00eca tu Arr\u00e0vonos\" \u00e8 caratterizzata dalla promessa di matrimonio che si fa all'ingresso della chiesa dinanzi al sacerdote. Il rito dell'Incoronazione \"Akoluth\u00eca tu Stefan\u00f2matos\" prevede che i due sposi vengano incoronati prima dal sacerdote e poi dai testimoni, incrociando sulle loro teste le corone di fiori. Dopo l'incoronazione il sacerdote offre agli sposi da bere del vino e da mangiare un biscotto. Il calice dal quale gli sposi hanno bevuto viene infranto, simboleggiando cos\u00ec che nessuno pu\u00f2 interferire nella loro unione matrimoniale. Poi girano insieme per tre volte intorno all'altare. Sono ancora numerose le spose \"arb\u00ebreshe\" che decidono di indossare il ricco costume tradizionale femminile, specialmente a Piana degli Albanesi. Esse sono accompagnate da cherubine in costume, in passato, sino al dopoguerra, esistevano vistosi cortei che accompagnavano la sposa.\nLa commemorazione dei defunti per gli arb\u00ebresh\u00eb \u00e8 legata al calendario liturgico bizantino e si celebra nella giornata del sabato precedente la prima domenica di Carnevale. In questa giornata la collettivit\u00e0 sente forte il legame con i morti ed esprime momenti di aggregazione sociale con l\u2019offerta del cibo. Secondo la tradizione, i defunti ottengono dal redentore il privilegio di tornare tra i vivi e di restarvi per otto giorni; al termine di questo periodo, al triste suono delle campane, ritornano nell'oltretomba, consolati dal banchetto funebre, per la perdita dei congiunti.\nPasqua.\nNella Pasqua trova giustificazione tutto il discorso escatologico e ogni motivo di speranza, come canta l'inno in greco antico \"Christ\u00f2s an\u00e8sti\", \"Krishti u ngjall\" in albanese (Cristo \u00e8 risorto): \nLa Pasqua (\"Pashk\u00ebt\") per le comunit\u00e0 italo-albanesi di rito bizantino (\"riti bizantin\") \u00e8 la ricorrenza centrale, dalla cui data dipendono le altre feste. Rappresenta la festa delle feste, e i riti della Passione, della morte (\"vdeqa\") e della Risurrezione di Ges\u00f9 (\"t\u00eb Ngjallurit e Krishtit\") vengono vissuti secondo la ricca simbologia cristiana orientale.\nLa Grande Settimana, corrispondente alla Settimana Santa (\"Ja\"va e Madhe in albanese), \u00e8 molto suggestiva. Nel rito bizantino, anche detto bizantino-greco, le celebrazioni liturgiche in preparazione alla Pasqua hanno inizio il venerd\u00ec precedente la Domenica delle Palme (\"E Diellja e Rromollidhet\" o \"E Diela e Palmavet\"), con la funzione relativa alla resurrezione di Lazzaro, e continuano con la liturgia delle Palme, la processione del Venerd\u00ec santo, il \"Christ\u00f2s Anesti\" / \"Krishti u Ngjall\", la Pasqua.\nIl Gioved\u00ec santo la lavanda dei piedi e l'Ultima cena con gli apostoli.\nIl Venerd\u00ec santo gli uffici delle lamentazioni e la processione che attraversa tutto il paese, accompagnata dai canti della passione in lingua \"arb\u00ebreshe\". (Uno dei canti del Giovedi e del Venerd\u00ec nell'Eparchia di Lungro \u00e8:\nIl Sabato santo si tolgono i veli neri dalle chiese e suonano a festa le campane per annunciare la Risurrezione di Cristo. Dopo la mezzanotte, per tradizione in molti paesi, le donne si recano a una fontana fuori dal paese per il rito del \"rubare l'acqua\": lungo il percorso \u00e8 proibito parlare e devono resistere ai tentativi di farle parlare operati dai giovani; solo dopo essere giunti alla fontana e aver preso l'acqua \u00e8 possibile parlare e scambiarsi gli auguri con il \"Christ\u00f2s Anesti\" / \"Krishti u Ngjall\" (Cristo \u00e8 Risorto), e in risposta:\nIl significato di questo rito ha significati sia sociali sia religiosi: le donne in silenzio richiamano la scena delle pie donne descritte dal Vangelo che camminano silenziose per non essere scoperte dai soldati romani; ma esiste anche una relazione tra la colpa, che \u00e8 di tutti gli uomini che hanno crocifisso il Cristo, e il silenzio. L'acqua operer\u00e0 la catarsi liberatrice e il ritorno alla parola \u00e8 collegato alla Resurrezione del Cristo, mentre lo scambio degli auguri \u00e8 anche un ritorno alla comunit\u00e0 e al vivere sociale.\nLa domenica mattina di Pasqua si svolge la funzione dell'aurora, in alcune comunit\u00e0 il sagrestano, all'interno della chiesa, interpreta il demonio e cerca di impedire l'entrata al tempio del sacerdote, che dopo aver bussato ripetutamente entra trionfalmente intonando canti.\nA Piana degli Albanesi il solenne pontificale in rito bizantino si conclude con uno splendido e folto corteo di donne in sontuosi costumi tradizionali \"arb\u00ebresh\", le quali, accompagnate dagli uomini anch'essi in abiti tipici albanesi, dopo aver partecipato ai sacri e solenni riti, sfilano per il Corso Kastriota raggiungendo la piazza principale. Al termine del corteo, in un tripudio di canti e colori, viene impartita dai pap\u00e0des la benedizione seguita dalla distribuzione delle uova rosse, simbolo della passione, della nascita e della resurrezione.\nNel luned\u00ec e nel marted\u00ec, nelle comunit\u00e0 \"arb\u00ebreshe\" di Calabria, si svolgono le tradizionali \"vallje\" (le danze tipiche albanesi) nelle piazze e vie delle cittadine e paesi.\nIcone e iconostasi.\nNel rito bizantino ruolo fondamentale \u00e8 rappresentato dalle icone raffiguranti personaggi biblici, in sostituzione delle statue tipiche delle chiese cattoliche di rito latino. Le chiese di rito bizantino, o detto anche talvolta greco, presentano infatti l'iconostasi, che divide lo spazio riservato al clero officiante da quello destinato ad accogliere i fedeli e allo stesso tempo costituisce il luogo dove vengono poste le icone sacre.\nLa parola icona deriva dal greco antico \"eikon\" (immagine), rappresentano la teologia trasposta in immagini e, secondo i fedeli cristiani orientali, le icone non si dipingono ma \"si scrivono\" durante la preghiera costante. Un'icona pu\u00f2 essere osservata, ammirata e contemplata, ma per apprezzarla fino in fondo bisogna comprenderla, decodificarne i simboli, conoscerne i soggetti, la storia e i significati, quindi saperla interpretare.\nSpesso le leggende e le cronistorie degli esuli albanesi menzionano icone portate dai sacerdoti o dagli stessi fedeli profughi dall'Albania. Alcune di queste sono molto venerate dagli italo-albanesi in luoghi di culto come santuari (vedi la Madonna di San Demetrio Corone o l'Odigitria di Piana degli Albanesi).\nCon la nascita delle due eparchie (XX secolo), e in modo particolare dopo la Seconda Guerra Mondiale, le comunit\u00e0 albanesi hanno visto rifiorire l'arte bizantina, iconografica e mosaicistica, che per secoli non \u00e8 potuta essere uffialmente impiegata. Con il crollo del regime comunista in Albania artisti albanesi si sono trasferiti in alcune localit\u00e0 calabro-albanesi e siculo-albanesi, specializzandosi nell'arte sacra orientale.\nOggi le chiese delle comunit\u00e0 italo-albanesi, in special modo quelle di Sicilia (Episcopio, Cattedrale, Collegio di Maria e chiesa di San Nicola di Mira di Piana degli Albanesi e Parrocchia di San Nicola di Mira e Monastero Basiliano di Mezzojuso), conservano icone antiche del XV secolo al XVIII secolo. Esistono musei che conservano icone antiche (ad esempio il Museo delle Icone e della Tradizione Bizantina di Frascineto e il Museo Eparchiale di Lungro, entrambe in Calabria).\nAncora oggi diversi iconografi \"arb\u00ebresh\u00eb\", di diverse localit\u00e0, realizzano icone secondo i canoni bizantini e lo stile tradizionale, con metodi e colori naturali a tempera d'uovo, su pannelli e supporto in legno.\nCultura.\nIdentit\u00e0.\nGli \"arb\u00ebresh\u00eb\" sono considerati a tutti gli effetti un \"miracolo\" sociale. Anche dopo cinque secoli lontano dalla Madrepatria e trapiantanti nel sud d'Italia e in Sicilia, continuano a mantenere viva la loro lingua albanese, nonch\u00e9 il rito bizantino, le tradizioni ed gli usi, mostrandosi del tutto cittadini italiani, ma di stirpe e provenienza etnica diversa.\nIl nodo del miracolo \"arb\u00ebresh\" non \u00e8 altro che il livello della conservazione della lingua, amore ed attaccamento per l'attivit\u00e0 culturale e sociale, dove si rispecchia chiaramente la coscienza nazionale e l'obbiettivo di mantenere i legami con l'Albania.\nIn primo luogo rimane sempre il sentimento etnico, l'albanesit\u00e0, che si esprime essenzialmente nel parlare l'idioma degli avi. Sempre pi\u00f9 questo sentimento va oggi negli sforzi per imparare a scriverla, conservando cos\u00ec le proprie antiche parlate albanesi locali, ma assimilando la lingua letteraria albanese unificata e comune per tutti gli albanesi ovunque si trovino, dentro e fuori dalla frontiera d'Albania. La lingua albanese per gli italo-albanesi serve come mezzo di comunicazione nell'ambito del paese o cittadina, cio\u00e8 nell'ambito proprio \"arb\u00ebresh\", nonch\u00e9 come mezzo insostituibile per l'autoconservazione etnica, come strumento di sviluppo e di progresso culturale, che va nella scia delle pi\u00f9 alte tradizioni nazionali.\nTradizioni e folclore.\nTra i tanti aspetti delle tradizioni albanesi d\u2019Italia una \u00e8 la sua trasmissione legata quasi esclusivamente alla forma orale, nonostante sia cospicua la quantit\u00e0 e la documentazione della lingua e della cultura. Il primo aspetto che si evince della cultura e delle tradizioni delle comunit\u00e0 \u2018\u2019arb\u00ebreshe\u2019\u2019 \u00e8 il profondo rispetto che attribuiscono all'ospite: secondo cui la casa dell'albanese \u00e8 di Dio e dell'ospite, al quale si fa onore offrendogli semplici cibarie. Questa consuetudine si ritrova ancora nelle montagne dell'Albania, tuttavia le comunit\u00e0 \u2018\u2019arb\u00ebreshe\u2019\u2019 provano profondo riserbo dal forestiero o straniero, detto \u201clatino\u201d (\"lit\u00ecri\"), che sino alla prima met\u00e0 del secolo scorso non poteva facilmente accedere nei centri italo-albanesi.\nMotivi della tradizione popolare si ritrovano nella letteratura, che proprio da ci\u00f2 mosse i primi passi. Altri elementi strutturali della cultura \u2018\u2019arb\u00ebreshe\u2019\u2019 delle origini sono giunti ai nostri tempi, attraverso una storia secolare, e mantengono una loro forza di rappresentazione dei valori dell'organizzazione delle comunit\u00e0 sono: la \"\"vatra\" (il focolare), primo centro intorno al quale ruota la famiglia; la \"gjiton\u00eca\" (il vicinato), primo ambito sociale al di fuori della casa, elemento di continuit\u00e0 tra la famiglia e la comunit\u00e0; la \"vellamja\" (la fratellanza), rito di parentela spirituale; la \"besa\"\" (la fedelt\u00e0) all'impegno, rito di iniziazione sociale con precisi doveri di fedelt\u00e0 all'impegno preso.\nLa forte coscienza a un'identit\u00e0 etnico-linguistica diversa \u00e8 sempre presente nelle produzioni folcloristiche. Nel folclore, in tutte le sue diversificate forme, emerge sempre un costante richiamo alla patria di origine e i canti, popolari o religiosi, le leggende, i racconti, i proverbi, trasudano un forte spirito di comunanza e solidariet\u00e0 etnica.\nLa coscienza di appartenere a una stessa etnia, ancorch\u00e9 dispersa e disgregata, si coglie tra l'altro in un motto molto diffuso, che i parlanti albanesi spesso ricordano quando di incontrano: \"Gjaku yn\u00eb i shprishur\", che tradotto letteralmente \u00e8 \"il Sangue nostro sparso\". Mantenendo chiara e sensibile la coscienza di essere fratelli nel sangue comune e nella fede cristiana, costituendo un'oasi di spiritualit\u00e0 orientale trapiantata in Occidente, usano cos\u00ec identificarsi come discendenti di una stirpe dispersa ma non distrutta.\nI temi ricorrenti nella cultura tradizionale albanese sono la nostalgia della patria perduta, il ricordo delle leggendarie gesta di Skanderbeg, eroe riconosciuto da tutte le comunit\u00e0 albanesi del mondo, e la tragedia della diaspora in seguito all'invasione turca. Un discorso a parte merita la \"vallja\", danza popolare che aveva luogo in occasioni di feste tese a rievocare una grande vittoria riportata dal condottiero Giorgio Castriota Scanderbeg contro gli invasori turchi. La \"vallja\" \u00e8 formata da giovani in costume tradizionale, che tenendosi a catena per mezzo di fazzoletti e guidati da due figure alle estremit\u00e0, si snodano per le vie del paese eseguendo canti epici, augurali o di sdegno e disegnando movimenti avvolgenti. Nella particolare \"vallja e burravet\" (la danza degli uomini), composta da soli uomini, viene tratteggiata e ricordata, attraverso i loro movimenti, la tattica di combattimento adottata da Skanderbeg per imprigionare e catturare il nemico. Oggi le pi\u00f9 belle \"vallje\" hanno luogo a Civita, San Basile, Frascineto e Eianina. La consapevolezza della necessit\u00e0 di una valorizzazione e tutela della cultura arb\u00ebresh\u00eb ha favorito la nascita di associazioni e circoli culturali, e ha dato luogo a iniziative e manifestazioni culturali.\nDiverse sono le manifestazioni culturali e sociali in Arberia. In numerosi centri italo-albanesi, per il carnevale, per la Pasqua o per feste particolari, sono organizzate - anche per pi\u00f9 giorni di festa - \"parate storiche\" per rievocare le gesta eroiche degli albanesi (cristiani) e del loro condottiero Giorgio Castriota Scanderbeg, con la creazione delle battaglie contro i turchi (musulmani) e il canto di rapsodie per le vittorie riportate.\nAbitualmente nell'\"anniversario della morte di Giorgio Castriota\", in ogni centro albanese d'Italia e nelle citt\u00e0 dove esiste una parrocchia per gli italo-albanesi, viene celebrata la divina liturgia in lingua albanese e viene reso omaggio all\"Athleta Christi\".\nDal vent'anni momento di ritrovo per gli albanesi d'Italia \u00e8 la manifestazione di \"Miss Arb\u00ebreshe\" a Spezzano Albanese (CS), concorso femminile di bellezza in rassegna di costumi tradizionali, che propone d'esser punto ideale di dialogo e socializzazione tra le comunit\u00e0 italo-albanesi partecipanti. Vetrina sul mondo d'Arberia, \u00e8 una finestra che permette di affacciarsi sulle comunit\u00e0 consorelle per condividerne, attraverso i caratteristici costumi tipici, la lingua, la storia, gli usi, le tradizioni culturali comuni d'origine.\nDa pi\u00f9 di trent'anni, nel mese di agosto, si tiene regolarmente il \"Festival della Canzone Arb\u00ebreshe\" (\"Festivali i K\u00ebng\u00ebs Arb\u00ebreshe\") a San Demetrio Corone (CS), in cui diversi gruppi musicali, cantori e poeti da tutte le comunit\u00e0 albanesi d'Italia, dall'Albania e dal Kosovo, interpretano canzoni e melodie popolari o ne propongono di nuove, rigorosamente in lingua albanese.\nCarnevale.\nNel calendario delle festivit\u00e0 degli albanesi d'Italia il \"Kalivari\", \"Kalevari\" o \"Karnivalli\", ovverosia il Carnevale, occupa un posto di rilievo. Ricorre dall'indomani dell'Epifania al mercoled\u00ec delle Ceneri, ed \u00e8, per definizione, festa trasgressiva nella quale la normalit\u00e0 viene temporaneamente accantonata per dare libero sfogo al gioco e alla creativit\u00e0. Il Carnevale, trovandosi in inverno, periodo del freddo e della fame, rappresentava la festa popolare pi\u00f9 importante dell'anno. In alcuni centri, mediante le farse, venivano manifestate all'intera popolazione le \"malefatte\" e i \"vizi\" dei singoli individui e delle diverse categorie sociali presenti nella comunit\u00e0. Costituivano essenzialmente un momento di radicale protesta e di denuncia sociale nei confronti dei gruppi dominanti che tenevano oppressa e divisa la popolazione. L'ultimo giorno di carnevale nei paesi di rito bizantino, corrisponde all'ultima Domenica di Quaresima. Tuttavia, suole essere festeggiarlo almeno esteriormente, anche il marted\u00ec e il mercoled\u00ec che precede le Ceneri.\nNella zona dei paesi albanesi del Pollino, era consuetudine riunirsi di sera, in allegre compagnie cantando i vjersh\u00eb davanti alla porta degli amici: \"Oji ma sonde \u00e7\u00eb ky karnivall, zgiomi ndrikull e kumbar! Ngreu e \u00e7el at\u00eb hilnar; s'erdha t\u00eb ha, erdha se jemi kumbar; s'erdha se dua t\u00eb pi, erdha se jemi gjiri!\" (O madre, questa sera che \u00e8 carnevale, svegliamo comare e compare! Alzati e accendi la luce, non sono venuto perch\u00e9 voglio mangiare, sono venuto perch\u00e9 siamo compari; non sono venuto perch\u00e9 voglio bere, sono venuto perch\u00e9 siamo parenti!).\nLa sera del marted\u00ec a San Demetrio Corone, comitive di giovani, in giro per il paese, annunciano la morte del Carnevale (\"zu/la' Nikolla\"), un vecchio vestito di stracci che bussando di porta in porta veniva confortato da abbondanti bicchieri di vino e carne di maiale. \"Zu Nikolla\" veniva rappresentato ogni anno il mercoled\u00ec delle cenere con la celebrazione del suo funerale: un corteo che sfilava per tutto il paese dietro la bara dell'ex ghiottone. Davanti, a guidare il corteo, c'erano il prete e la vedova con il figlioletto in braccio, che inscenava lamenti strazianti (\"vajtimet\") e pianti a dirotto. A Cervicati e Mongrassano nei giorni di Carnevale \u00e8 fatto divieto di lavorare e chi trasgredisce questa regola e viene sorpreso, una volta incatenato, si trascina per le vie del paese e la sua liberazione si ottiene solo dopo un'abbondante bevuta e aver assaggiato i tipici prodotti locali a base di salami e formaggi. Caratteristica di questi paesi \u00e8 l'esecuzione nei giorni di Carnevale della \"vala\" (ridda) con i sontuosi costumi tradizionali \"arb\u00ebresh\u00eb\".\nA San Benedetto Ullano, la tradizione vuole che gruppi di giovani rappresentanti i dodici mesi dell'anno, guidati da un loro padre, sfilino per le vie del paese a cavallo di somari e, fermandosi negli spazi pi\u00f9 ampi del paese recitino in albanese le caratteristiche e la funzione di ciascun mese. Grande interesse e partecipazione suscita il Carnevale che si svolge a Lungro. Anche un'antica rapsodia albanese, \"k\u00ebnga e Skanderbekut\", mette in evidenza la consuetudine di riunirsi e consumare varie prelibatezze: \"Por m\u00eb ish nd\u00eb Karnival. / Skanderbeku nj\u00eb menat / po m'e mbjodhi shok\u00ebrin\u00eb, / e m'e mbjodhi e m'e mbitoj / me mish kaponjsh e lepuresh, / me krera thll\u00ebzazish, / me fil\u00ecjete me shtjerrazish\" (Era il periodo di Carnevale. / Skanderbeg una mattina / radun\u00f2 la compagnia / e la invit\u00f2 a banchetto, / con carni di capponi e di lepri, / con teste di pernici, / con fianchi di vitelli).\nParticolare \u00e8 il \"kalivari\" di Piana degli Albanesi, alla quale festa popolare gli \"arb\u00ebresh\u00eb\" di Sicilia sono profondamente legati. I vari circoli, associazioni, bar, case private, ai lati del Corso Kastriota e nella piazza principale di Piana degli Albanesi, si trasformano in questo periodo in sale da ballo. Ogni gioved\u00ec, sabato e domenica sera, nel segno del sano divertimento, donne accuratamente mascherate, e quindi irriconoscibili, invitano gli uomini al ballo. In modo rivoluzionario per la condizione femminile del passato, soltanto le donne possono invitare al ballo, con il divieto di invitare o scherzare con i forestieri non \"arb\u00ebresh\u00eb\" (\"litinj\u00ebt\"), non solo perch\u00e9 appunto non \"arb\u00ebresh\u00eb\", ma anche per le risse causate dal loro comportamento poco ortodosso. Durante il Carnevale, una volta, erano abituali diversi giochi: l'albero della cuccagna (\"ntin\u00eb\"), su cui ci si arrampicava per afferrare i premi posti in cima; e, appese su una corda, le pignatte di terracotta (\"po\u00e7et\"), contenenti \u201csorprese\u201d, che dovevano essere rotte, a turno, da una persona bendata. Numerosi sono i detti carnevaleschi in albanese, i pi\u00f9 celebri e ricorrenti sono \u201cKalivari papuri papuri merr nj\u00eb cunk e e vu te tajuri\u201d (Carnevale tra saggi e matti, prendi una cacca e te la metti sul piatto) o \"Kalivari t\u00eb div\u00ebrtirej shiti kalin\" (Carnevale per divertirsi ha venduto il cavallo). Tuttora a Piana degli Albanesi l'ultimo luned\u00ec di Carnevale si preparano e si consumano frittelle a forma sferica o schiacciata, di pasta lievitata, fritta e zuccherata, detti \u201cLoshka\" e \"Petulla\u201d. Vietato usare, nell'occasione, il costume tradizionale albanese o suoi componenti, conservati gelosamente dalle donne \"arb\u00ebreshe\" e legati decisamente a momenti pi\u00f9 sacri e rilevanti.\n\"Vallje\".\nLe danze \"arb\u00ebreshe\" (\"vallje\"), in albanese letterale \"valle\", sono degli antichi balli di gruppo albanesi che prendono vita in alcune particolari feste, legate alle celebrazioni della Pasqua e ad altre occasioni di festa. Le \"vallje\" sono l'espressione folclorica di un popolo che non ha dimenticato la propria storia, le proprie radici. Questi balli rievocano una grande vittoria riportata da Giorgio Castriota Skanderbeg contro gli invasori turchi, per difendere la cristianit\u00e0 e la libert\u00e0 del popolo albanese, proprio nell'imminenza della Pasqua. Si vuole infatti che proprio il marted\u00ec di Pasqua del 24 aprile del 1467, l'eroe albanese ha riportato una decisiva e importante vittoria sull'esercito turco. La \"vallja\", quindi, da un ricordo bellico \u00e8 stata trasformata come occasione di raduno dei vari paesi appartenenti alla etnia cos\u00ec che, almeno per un giorno all'anno, ci si sente uniti e accomunati da lingua, usi e costumi da non dimenticare.\nSono eseguite dalle donne in costume tradizionale albanese disposte in semicerchio, che tenendosi a catena per mezzo di fazzoletti e guidati all'estremit\u00e0 da due giovani, chiamati \"flamurtar\u00eb\" (portabandiera), si snodano per le vie del paese \"arb\u00ebresh\" accompagnate da canti di contenuto epico, che narrano la resistenza contro i turchi, rapsodie, storie di amore e di morte, canti augurali o di sdegno. Il pi\u00f9 famoso di questi canti epici, il Canto di Scanderbeg, cantato il marted\u00ec di Pasqua, rievoca il terzo assedio turco della citt\u00e0 di Croia. Molto popolari sono la rapsodia di Costantino il piccolo (\"Kostantini i vog\u00ebli\"), nota in Albania come la ballata di \"Ago Ymeri\", il cui tema \u00e8 il riconoscimento del marito dopo molti anni; e quella di Costantino e Garentina, una rapsodia diffusa nella penisola balcanica, registrata nelle raccolte dei folcloristi ottocenteschi, le cui suggestioni hanno ispirato la prima letteratura romantica europea.\nIl ritmo della danza a volte grave e a volte aggressivo si rintraccia soprattutto nella \"vallja e burravet\" (la danza degli uomini). Questa vallja \u00e8 composta da soli uomini che tratteggiano e ricordano nei loro movimenti la tattica di combattimento adottata da Castriota Skanderbeg per catturare il nemico. Ancora oggi si ama rinnovare questo senso di appartenenza a un'etnia che da oltre mezzo millennio vive in Italia, ed \u00e8 uno degli appuntamenti pi\u00f9 interessanti e significativi della tradizione e della comunit\u00e0 albanese d'Italia.\nLa \"vallja\" si svolgeva anticamente in quasi tutti i paesi \"arb\u00ebresh\u00eb\" il pomeriggio della Domenica di Pasqua, il luned\u00ec e il marted\u00ec. Attualmente ha luogo solo il marted\u00ec dopo Pasqua (\"Vallja e mart\u00ebs s\u00eb Pashk\u00ebvet\"), principalmente nelle comunit\u00e0 albanesi di Calabria di Barile, Cervicati, Civita, Lungro, San Benedetto Ullano, San Demetrio Corone, Santa Sofia d'Epiro e in parte Ejanina, Firmo, Frascineto e San Basile. Alcune \"valle\" sono state riprese e interpretate dalle donne in costume di Piana degli Albanesi nella met\u00e0 del secolo scorso.\nLa \"vallja\" compie fantasiose evoluzioni, e con improvvisi spostamenti avvolgenti \"imprigiona\" qualche cortese turista che, di buon grado, offre generosamente nei bar per ottenere il \"riscatto\". Essi, quali nobili \"buler\u00eb\" vengono ringraziati con i seguenti versi ed altri improvvisati al momento: \"Neve kush na b\u00ebri nd\u00ebr / akuavit na dha p\u00ebr ver\u00eb. / Po si sot edhe nga her\u00eb / shpia tij mos past vrer!\" (A noi chi fece onore / non diede vino, ma liquore. / Come oggi e in ogni tempo / la sua casa non abbia sventura!).\n\"Gjitonia\".\nLa \"gjitonia\" \u00e8 una forma di vicinato tipica delle comunit\u00e0 italo-albanesi e diffusa in tutta l'Arb\u00ebria. Viene dall'unione delle parole \"gjith\u00eb ton\u00eb\" (tutto nostro, familiare), ed \u00e8 un tipo di aggregazione di derivazione balcanica, caratteristica dell'epoca medievale.\nMicrosistema intorno a cui ruota la vita del paese \"katund/hor\u00eb\", la \"gjitonia\" \u00e8 una porzione pi\u00f9 piccola del tessuto urbano una microstruttura costituita spesso da una piazzetta nella quale confluiscono i vicoli, circondata da edifici che hanno aperture verso uno spiazzo pi\u00f9 grande (\"sheshi\"), che solitamente porta il nome dalla persona che vi abita.\nCostume.\nIl costume tradizionale costituisce ancora oggi per gli \"arb\u0451resh\u00eb\" uno degli elementi distintivi della loro identit\u00e0. Parlando di costume degli albanesi d'Italia ci si riferisce in maniera assolutamente esclusiva al costume femminile, poich\u00e9 quello maschile \u00e8 scomparso da secoli, sostituito ed evolutesi con le forme standardizzate dell'abbigliamento moderno, anche se dal dopoguerra, per iniziativa di privati, enti o dai vari comuni si \u00e8 ripreso il costume maschile d'Albania.\nIl costume degli \"arb\u0451resh\u00eb\" rappresenta uno dei tre secolari pilastri dell'antica identit\u00e0 albanese trapiantata in Italia, insieme alla lingua albanese e al rito bizantino. Per la policromia e la preziosit\u00e0 dei tessuti, testimoniata dall'utilizzo dei ricchi ricami in oro e argento, il costume tradizionale \u00e8 uno dei segni pi\u00f9 evidenti della diversit\u00e0 e della creativit\u00e0 culturale \"arb\u0451resh\u00eb\". Esso accompagna la donna italo-albanese nei momenti pi\u00f9 significativi della propria vita.\nQuasi ogni comunit\u00e0 albanese d'Italia possiede un tipico costume albanese, altri li hanno persi completamente. Esso difficilmente \u00e8 uguale alle altre comunit\u00e0, pu\u00f2 esser simile a quello delle comunit\u00e0 albanesi vicine, ma varia dalla zona di origine da cui provengono. Di certo ha particolari in comune, come ad esempio la \"Keza\", ed \u00e8 di base di foggia bizantino-medievale.\nDi singolare bellezza \u00e8 il costume tradizionale di gala, indossato dalle donne in particolari ricorrenze come il matrimonio o le festivit\u00e0 della Pasqua, dei battesimi e del santo patrono. I costumi sono veri e propri capolavori artistici che ripropongono l'antica simbologia orientale, alcuni attraverso il ricamo.\nFamosissimo per lo splendore e la bellezza \u00e8 il costume tradizionale \"arb\u00ebresh\" di Piana degli Albanesi.\nInteressanti sono i costumi tradizionali femminili di San Costantino Albanese (costituito da un copricapo caratteristico, una camicia di seta bianca con merletti, un corpetto rosso con maniche strette ricamate in oro e una gonna su cui sono cucite tre fasce di raso bianche e gialle), Firmo (dal collo ampio e ricamato (\"mileti\"); una gonna lunga e ampia, plissettata e bordata), e Santa Sofia d'Epiro, San Demetrio Corone, Lungro, Frascineto, Plataci, Spezzano Albanese, San Basile, Vaccarizzo Albanese.\nIn linea di massima, con l'eccezione delle comunit\u00e0 della bassa valle del Crati, di San Costantino Albanese, San Paolo Albanese (PZ), Caraffa e Vena di Maida (CZ), dove, nella variante giornaliera, \u00e8 ancora largamente indossato dalle persone anziane, sia pure in una versione notevolmente pi\u00f9 corta di quella tradizionale, e di qualche rarissimo caso nelle comunit\u00e0 della presila greca, nel corso degli ultimi decenni, con un processo che si \u00e8 accentuato soprattutto a partire dal secondo dopoguerra, il costume tradizionale \u00e8 del tutto scomparso dall'uso quotidiano.\n. Ci\u00f2 nonostante, nella maggior parte delle comunit\u00e0, e in particolare in quelle del cosentino, del potentino e a Piana degli Albanesi (PA), esso conserva un valore simbolico pregnante, al punto che ogni anno artigiani specializzati continuano a confezionarne un grande numero di esemplari di gala, commissionati dalle famiglie per le figlie adolescenti che si affacciano alla ribalta della societ\u00e0, e che li indosseranno in occasione delle grandi feste folcloristiche o semplicemente li conserveranno come testimonianza estrema di identit\u00e0. Il problema dell'origine dei costumi degli albanesi \u00e8 uno dei tanti che ancora devono essere approfonditi.\n\u00c8 verosimile che a elementi originali, che gli \"arb\u0451resh\u00eb\" portarono con s\u00e9 da oltre Adriatico, nel tempo si siano aggiunti alcuni elementi presi a prestito dai costumi della gente con cui i profughi vennero in contatto in Italia, e che, dalla rielaborazione dell'insieme, influenzata anche dalle mutate esigenze quotidiane, sia nata la foggia attuale dei costumi \"arb\u0451resh\u00eb\". Tali tesi, pur nella sua plausibilit\u00e0, lascia aperti numerosi interrogativi, legati ad esempio, alla omogeneit\u00e0 della foggia del costume in aree a volte molto estese, alle relazioni tra i costumi degli albanesi d'Italia e quelli delle loro zone di provenienza oltre Adriatico all'epoca delle migrazioni e a quelle con i costumi delle comunit\u00e0 romanze, spesso grossi centri, su cui le comunit\u00e0 \"arb\u0451reshe\" gravitano.\nEsistono varie tipologie, seppur i materiali di studio non sono molto nuemrosi. Il lucano, a San Paolo Albanese e San Costantino Albanese (PZ), \u00e8 una delle zone dove il costume tradizionale mostra ancora oggi la maggiore variet\u00e0 e vitalit\u00e0.\nLa provincia di Cosenza \u00e8 quella che comprende il maggior numero di comunit\u00e0 \"arb\u0451reshe\" e, insieme alla zona di Piana degli Albanesi (PA), anche quella in cui il costume tradizionale ha conservato pi\u00f9 a lungo la sua funzione e la sua vitalit\u00e0.\nNonostante la prassi di seppellire l'abito nuziale con la sua proprietaria (il caso di Santa Cristina Gela), utilizzandolo come abito funebre, sono ancora numerosi gli esemplari relativamente antichi dell'abito di gala o di suoi elementi particolari, e molti sono anche gli esemplari che vengono confezionati ogni anno da artigiani specializzati delle varie aree \"arb\u0451reshe\", che si attengono scrupolosamente al modello tradizionale.\nL'abito tradizionale maschile \u00e8 caduto in disuso in tutte le comunit\u00e0, probabilmente, gi\u00e0 nei primi tempi della diaspora e forse non \u00e8 esistito un modello steriotipato comune. Pertanto si ha traccia in qualche rappresentazione pittorica per i luoghi di ultima fondazione, come per Villa Badessa in Abruzzo (XVIII secolo), con costumi maschili e femminili molto simili a quelli riscontrabili oggi in Albania (composto da calzoni di lana bianca, da un giubbetto anch\u2019esso di lana, da una camicia bianca e da ghette fino al ginocchio. In testa il caratteristico cappello e alla vita una cintola per infilare le armi, con un gonnellino a pieghe, \"fustanella\"). Dal XX secolo c'e stata una generale ripresa dei costumi li dove il costume femminile ha tenuto le sue principali funzioni. Piana degli Albanesi ha sicuramente riproposto come prima, alla fine degli anni cinquanta, un costume maschile per esigenze sceniche, ispirandosi al mondo albanese dei Balcani e che potesse accordarsi anche cromaticamente a quello femminile. Da allora, in clima di ripresa etno-culturale e con pi\u00f9 costanti rapporti con l'Albania, il costume maschile ha ripreso a essere utilizzato per le maggiori feste, a simbolo delle radici albanesi. Questo costume, in genere dei due tipi riscontrabili tra la zona ghega (\"brekt leshi\") e tosca (\"fustanella\"), resta di grande importanza, se non per la ricchezza, almeno per il suo valore storico e tradizionale, pur se in \u201cprestito\u201d dalla tradizione culturale degli albanesi d\u2019Albania.\nIn tutte le comunit\u00e0 \"arb\u00ebreshe\" il costume tradizionale, femminile e maschile, rappresenta la volont\u00e0 di affermare e rendere visibili l\u2019identit\u00e0 collettiva e il senso di intima appartenenza dell\u2019individuo alla sua collettivit\u00e0. Il costume, in questo senso, pu\u00f2 essere definito come un indicatore dell\u2019identit\u00e0 albanese, che diventa abito e come tale \u201cindossato\u201d e sfoggiato per riaffermare la storia e l\u2019origine comune, i valori e i saperi condivisi, l\u2019appartenenza allo stesso universo culturale.\nMusica e canti.\nL'oralit\u00e0 (\"gojaris\u00eb\") \u00e8 la caratteristica pi\u00f9 lampante del popolo albanese d'Italia. La musica da sempre \u00e8 uno degli strumenti pi\u00f9 diretti e immediati con il quale il popolo \"arb\u00ebresh\" racconta s\u00e9 stesso. Esso rafforza quel profondo senso d'identit\u00e0 e quell'innato orgoglio etnico rimasto immutato per secoli. Nelle canzoni \"arb\u00ebreshe\" c'\u00e8 tutta l'essenza di un popolo, sfuggito dalla Penisona Balcanica e guidato dal condottiero Giorgio Castriota Scanderbeg, che and\u00f2 ad abitare nelle terre dell'Italia centro-meridionale per sfuggire alla dominazione turco-ottomana.\nI canti (\"k\u00ebngat\" o \"k\u00ebnkat\") degli albanesi d'Italia narrano dei fidanzamenti, dei matrimoni, delle ninnananne, dei lamenti funebri (\"vajtimet\"), ma anche dei suoi antichi eroi, della guerra contro il turco e dello sconforto per la Madrepatria perduta per sempre. C'\u00e8 la gioia, la tristezza, l'orgoglio di un popolo fiero delle proprie radici e della propria diversit\u00e0 culturale. Canti struggenti o gioiosi, cadenzati da un ritmo veloce oppure lunghi e prolissi come interminabili nenie, in essi c'\u00e8 tutta la storia di un popolo e di un'identit\u00e0 che costantemente rischia di andare perduta. La musica degli albanesi d'Italia riafferma la diversit\u00e0 culturale, rinsaldando i legami e la comune appartenenza di tutti gli \"arb\u00ebresh\u00eb\" con l'Albania.\nTra i canti, popolari e colti, pi\u00f9 conosciuti e interpretati vi sono: \"O e bukura Mor\u00e9\", \"Kopile moj kopile\", \"Kostantini i vog\u00eblith\", \"O mburonj\u00eb e Shqip\u00ebris\u00eb\". Negli ultimi tempi, legato a motivi prettamente mediatici, il canto \"Lule Lule mace mace\" \u00e8 divenuto noto a livello sopranazionale.\nLa musica popolare \"arb\u00ebreshe\" presenta caratteristiche che l'avvicinano alle tradizioni musicali pi\u00f9 antiche dei popoli del bacino del Mediterraneo. Le espressioni pi\u00f9 autentiche del canto albanese d'Italia sono identificabili nella polifonia dei \"vjersh\u00eb\", le cui diverse modalit\u00e0 di esecuzione sono descritte nell'ambito del ciclo dell'uomo. L'isopolifonia albanese, inclusa dall'UNESCO tra i patrimoni orali e immateriali dell'umanit\u00e0, \u00e8 diffusa infatti anche a carattere sacro, oltre che popolare, tra gli albanesi d'Italia ed \u00e8 parte del loro patrimonio tradizionale, in modo particolare tra le comunit\u00e0 in Calabria. Essa \u00e8 lo strumento con cui la comunit\u00e0 italo-albanese racconta se stessa e la sua diaspora, riaffermando la discendenza comune e rinsaldando i vincoli identitari, rammemora i valori condivisi e condanna le infrazioni sociali, socializza il lutto (\"lip\") e sottolinea le occasioni sociali d'incontro. In quanto espressione privilegiata dell'oralit\u00e0, accompagna e spiega la dimensione individuale e collettiva.\nSul piano socio-antropologico la musica italo-albanese riproduce tutto il travaglio storico e psicologico del \"Popolo della Diaspora\", esplica il sistema valoriale e la dimensione emica dell'identit\u00e0.\nDa un punto di vista puramente musicale, le melodie sono molto legate alla propria musica liturgica bizantina. Esse hanno come caratteristica l'uso dell'Ison, una nota o una parte vocale bassa, usata nel canto bizantino e alcune tradizioni musicali correlate per accompagnare la melodia, arricchendo cos\u00ec il canto, non trasformandolo - in questo caso - allo stesso tempo in un brano armonizzato o polifonico.\nPer gli \"arb\u00ebresh\u00eb\" hanno un ruolo importante, se non essenziale, i canti della propria tradizione liturgica. I canti bizantini di Piana degli Albanesi, mantenutosi sostanzialmente intatti dal tempo della diaspora albanese in Italia, fanno parte del Registro delle Eredit\u00e0 Immateriali di Sicilia (REI) e sono dal 2005 riconosciute patrimonio dell'UNESCO.\nDal 1980, ogni anno nel mese di agosto, nel comune di San Demetrio Corone (CS), col patrocinio della Regione Calabria, la musica, il canto e le nuove sonorit\u00e0 degli albanesi d'Italia sono raggruppate ne \"Il Festival della Canzone Arb\u00ebreshe\" (\"Festivali i K\u00ebng\u00ebs Arb\u00ebreshe\"), con l'obiettivo primario di valorizzare la lingua albanese e costituire un momento di aggregazione e richiamo per tutti gli italo-albanesi e, inoltre, con lo scopo di diffondere la cultura italo-albanese nella stessa Madrepatria.\nNella ricerca delle nuove sonorit\u00e0 e linguaggi musicali si sono formati gruppi e bande accomunati dall'utilizzo della lingua albanese e dalla voglia di comunicare e mantenere le sonorit\u00e0 e i balli tradizionali d'appartenenza: tra questi i Peppa Marriti Band e gli Spasulati Band da Santa Sofia d'Epiro in Calabria, mentre in Sicilia i giovani The Daggs da Piana degli Albanesi. Alcuni sono musicisti professionisti che compongono e cantano sonorit\u00e0 albanesi: Silvana Licursi da Portocannone (CB); Pino Zef Cacozza da San Demetrio Corone; Anna Stratig\u00f2 da Lungro; Caterina Clesceri, Letizia Fiorenza; Pierpaolo Petta da Piana degli Albanesi e Ernesto Iannuzzi da Firmo (CS). Numerosi - in ogni \"katund/hor\u00eb\" - sono i gruppi folcloristici che coltivano tradizioni musicali, cultura e canti polifonici dell'antica cultura albanese; non meno numerosi sono i gruppi corali delle varie parrocchie della Chiesa Italo-Albanese sparse in Italia, che tramandano gli antichi inni religiosi bizantini.\nArte.\nCinema.\nGli italo-albanesi sono stati oggetto di studio documentaristico nei reportage italiani o stranieri, spesso albanesi nel periodo della dittatura comunista.\nSono stati presentati con il progetto Albasuite (2007) documentari sulla cultura albanese d'Italia (fra questi Il senso degli altri). Il cortrometraggio \"Shkova\" (2013) del regista \"arb\u00ebresh\" Daniele Farai, interamente in lingua albanese, finanziato dall\u2019Assessorato alle minoranze linguistiche della Regione Calabria e prodotto dal Comune di San Basile, ha partecipato a vari Festival del cinema, come alle edizioni 2013 del \u201cMecal - Festival Internacional de Cortometrajes y Animaci\u00f3n\u201d di Barcellona, al \u201cShortShorts - Film Festival &amp; Asia\u201d di Tokyo, al \u201cSapporo - International Short Film Festival and Market\u201d in Giappone e al \u201cSilhouette Festival - courts m\u00e9trages\u201d di Parigi. Della regista Francesca Olivieri il lungometraggio in albanese/\"arb\u00ebrisht\" dal titolo \u201cArb\u00ebria\u201c (2018), prodotto dalla Open Fields Productions, in collaborazione con la Regioni Calabria e la Basilicata, con il patrocinio dei Comuni di Oriolo, Acquaformosa, San Giorgio Albanese e San Demetrio Corone e in \"partnership\" con la rete internazionale di imprenditori albanesi \u201cRida\u201d e con la societ\u00e0 di produzione lucana ArifaFilm, racconta l\u2019eredit\u00e0 della cultura albanese e, in particolare, le comunit\u00e0 che abitano i piccoli borghi di Calabria e Basilicata.\nCucina.\nLa gastronomia degli albanesi d'Italia (\"t\u00eb ngr\u00ebnit/ushqimi i arb\u00ebresh\u00ebvet t'Italis\u00eb\") \u00e8 sostanzialmente Mediterranea e si esprime nella tradizione pi\u00f9 profonda albanese dai tempi della diaspora, con piatti e dolci diffusi similarmente in tutte le comunit\u00e0 in Italia. Non mancano delle inevitabili contaminazioni, ma si \u00e8 in qualche modo mantenuta inalterata - almeno fino ai tempi pi\u00f9 recenti - qualcosa di diverso, un difforme modo di lavorazione, l'associazione di un cibo a un particolare contesto e momento sociale o religioso, annoverando cos\u00ec piatti tipici e unici della cucina \"arb\u00ebreshe\".\nEssa \u00e8 del tutto completa, in quanto spazia dagli antipasti ai dolci, dai primi ai secondi piatti, dalle zuppe alle minestre, dai piatti di carne a quelli di pesce, dai contorni alle verdure. Un cenno particolare per le conserve, i farinacei e le focacce, nonch\u00e9 per i dolci tradizionali, vero caposaldo della cucina albanese.\nLa cucina albanese in taluni paesi \u00e8 molto semplice, ma saporita per gli aromi utilizzati nei piatti. Alcune ricette, estrapolate dal folto gruppo di soluzioni culinarie degli Albanesi d'Italia, sono: fra i primi piatti vanno segnalati il \"tumac\u00eb me tul\u00eb\", tagliatelle con sugo di alici, mollica fritta e granella di noci; i \"dromesat\", pasta fatta con grumi di farina cucinati direttamente nei sughi; le \"shtridhelat\", tagliatelle ottenute con una particolare lavorazione e cotte con ceci e fagioli. Tra i secondi in alcune comunit\u00e0 \u00e8 molto utilizzata la carne di maiale; ottime le frittate come la \"veze petul\" di cicoria, cardi selvatici, scarola e cime di capperi. Il \"tepsi\" di Villa Badessa (PE) \u00e8 una rivisitazione del byrek albanese, farcito con spinaci, cipolle e pinoli, senza carne macinata. Nelle grandi ricorrenze c'\u00e8 un grande uso dei dolci, come i \"kanarikuj\", grossi gnocchi bagnati nel miele, le \"kasolle megijze\", un involtino pieno di ricotta, la \"nucia\", dolce con la forma di fantoccio con un uovo che raffigura il viso, e molti altri.\nCaratteristico \u00e8 il dire sia prima sia dopo mangiato: \"Ju b\u00ebft\u00eb mir\u00eb!\" (Buon appetito!, lett. Buon pro vi faccia)."}
{"id": "1715377", "revid": "106456", "url": "https://it.wikipedia.org/wiki?curid=1715377", "title": "Victoria Principal", "text": "Ha affiancato grandi star di Hollywood come Paul Newman in \"L'uomo dai 7 capestri\" (1972), Charlton Heston in \"Terremoto\" (1974) e Kris Kristofferson in \"Squadra d'assalto antirapina\" (1976). Ha poi interpretato numerosi film da protagonista come \"Il prezzo della passione\" (1990), \"Passi di follia\" (1995) e \"The Abduction\" (1996). Pi\u00f9 recentemente \u00e8 stata protagonista del telefilm \"Titans\" tra il 2000 e 2001 con Perry King e Jack Wagner.\nNel 2007 si \u00e8 posizionata al 34\u00ba posto nella classifica delle \"50 donne pi\u00f9 sexy della televisione\".\nBiografia.\nNata da Victor Principal e Bertha Ree Veal, ha una sorella. La sua carriera artistica inizi\u00f2 a soli cinque anni. Nel programma televisivo \"Intimate Portrait\" rivel\u00f2 di avere origini inglesi, italiane e filippine. Nel 1969 viene eletta Miss Miami.\nL'esordio con Paul Newman e il cinema.\nNel 1970 Victoria arriva a Hollywood senza nessuna esperienza televisiva o cinematografica. Ma il suo talento fu presto notato e dopo poco tempo fece il suo esordio cinematografico, nel 1972, nel film \"L'uomo dai 7 capestri\", interpretando Maria Elena, fidanzata del protagonista Paul Newman. Un esordio importante per la giovane attrice, che si ritrova a recitare con il grande divo di Hollywood e con altre autentiche star come Anthony Perkins e Ava Gardner. La sua interpretazione riceve ottime critiche e si guadagna cos\u00ec la candidatura al Golden Globe.\nDopo essere stata protagonista insieme a Johnny Crawford dell'inosservato \"The Naked Ape\" (1973), nel 1974 partecipa, con un ruolo di rilievo, al celebre film premio Oscar, \"Terremoto\", a fianco di Charlton Heston, George Kennedy e si ritrova a lavorare per la seconda volta con Ava Gardner, nel cast si ricordano anche Barry Sullivan e Richard Roundtree. Nel film lei interpreta Rosa Amici, una ragazza italiana che sopravvive alla catastrofe. Il 1976 \u00e8 l'anno di altri due film, prima \"S\u00ec, s\u00ec... per ora\" con Elliott Gould e Diane Keaton e successivamente \u00e8 con Kris Kristofferson nel film d'azione \"Squadra d'assalto antirapina\". Tali film per\u00f2, nonostante il discreto successo, non otterranno la grande visibilit\u00e0 dei precedenti.\nIl successo internazionale con \"Dallas\".\nDopo aver recitato in alcune serie TV come \"Fantasilandia\" (1977), nel 1978 viene contatta per il ruolo di Pamela Barnes Ewing nella celebre soap \"Dallas\", ruolo inizialmente pensato per l'attrice Linda Evans (futura stella del serial rivale \"Dynasty\"), ma rifiutato da quest'ultima. La Principal nella serie \u00e8 Pamela, prima moglie di Bobby (Patrick Duffy). La prima puntata della serie comincia proprio con il loro arrivo al Ranch, dopo le nozze tra i due. I primi tempi la donna dovr\u00e0 affrontare i problemi con la famiglia Ewing.\nNel 1987 la Principal decide di lasciare la serie; il personaggio di Pamela muore in un incidente automobilistico, ma il corpo non venne mai trovato, lasciando cos\u00ec una porta aperta in caso l'attrice un giorno volesse tornare. Non accadr\u00e0 mai e gli ascolti poco a poco si abbassarono: nel 1991 la serie chiuse i battenti dopo 13 anni. Il suo talento come attrice nella serie fu molto apprezzato e negli anni ricevette molte soddisfazioni, tra cui la candidatura ai Golden Globe come miglior attrice nel 1983 e due candidature ai Soap Opera Digest Awards nel 1986 e 1988.\nLa carriera dopo \"Dallas\".\nConclusa l'esperienza decennale in TV la Principal lavor\u00f2 sodo sempre in campo televisivo. Interpret\u00f2 numerosi film TV, molti prodotti da lei stessa. Nel 1989 interpreta il Thriller \"Blind Witness - Testimone nel buio\" ma \u00e8 nel 1990 che dimostra la sua bravura, interpreta \"Il prezzo della passione\" film a sfondo politico e drammatico, per il quale riceve ottime recensioni dalla critica. Il successo viene replicato in \"I tre volti della seduzione\" nel 1992, film diviso in tre capitoli, con lei protagonista. Interpreta poi una donna che ha subito una violenza dal suocero in \"Passi di follia\" (1995), tratto da una storia vera con Robert Vaughn nei panni del suocero che l'ha molestata. Seguiranno il thriller \"The Abduction\" nel 1996 e il romantico \"Un'altra citt\u00e0, un altro amore\" (1997). Dal 1999 al 2001 ha interpretato Cecilia in diversi episodi della sitcom \"Jack &amp; Jill\". Ha recitato anche nella parte di s\u00e9 stessa in un episodio della serie televisiva \"Chicago Hope\" (1998) e ha interpretato due episodi de \"I Griffin\" tra il 1999 e il 2001.\nNel 2000 il produttore Aaron Spelling scelse Victoria Principal come protagonista di una soap opera in prima serata, \"Titans\"; nella serie l'attrice interpreta la protagonista Gwen Williams insieme a tanti attori del piccolo schermo, come Jack Wagner e Perry King. La soap per\u00f2 non ebbe il successo sperato e fu sospesa dopo una sola stagione nel 2001. Per il suo contributo all'industria cinematografica, televisiva, di produttrice e di autrice nel 2003 ha ottenuto una stella sulla Palm Springs Walk of Fame. Nel 2004 \u00e8 stato realizzato lo speciale film TV \"Dallas - Ritorno a Southfork\" (tra l'altro diretto da Henry Winkler), inedito in Italia, film documentario sulla serie. Victoria ha diminuito i suoi impegni come attrice, decidendo di occuparsi di cosmetici e prodotti di bellezza che portano anche il suo nome e dal 2003 \u00e8 membro di una societ\u00e0 di cosmetici. Curiosit\u00e0, nel 1984-1985 la Principal fu testimonial della campagna pubblicitaria dei saponi \"Lux\", girando lo spot televisivo trasmesso anche in Italia.\nProduttrice, imprenditrice e scrittrice.\nLa passione per l'attivit\u00e0 fisica e la cura del corpo la portano nel 1984 a pubblicare il primo di una serie di libri, \"La mia ginnastica - Per un corpo sempre giovane e bello\", che diventa presto Best Seller. Negli anni a seguire ne pubblicher\u00e0 altri tre, l'ultimo dei quali uscito nel 2001 e come i precedenti un successo. Il suo interesse per i prodotti di bellezza e il corpo si fa sempre pi\u00f9 importante, cos\u00ec nel 1989 decide di creare una linea di prodotti per la pelle, che porta il suo nome, \"Principal Secret\". I prodotti fino ad oggi hanno incassato oltre 1 miliardo di dollari.\nNel 1987 crea una casa di produzione che porta il suo nome, \"Victoria Principal Productions\", produce sei film interpretati da lei. Nel 1992 ha prodotto \"Midnight's Child\", senza parteciparvi. Nel 1995 viene eletta \"Donna dell'anno\" dall'Associazione Nazionale delle Donne Titolari di Aziende, ed ha ricevuto una Laurea ad Honorem dalla Drexel University. Nel 2011 ha creato una linea di gioielli che porta sempre il suo nome.\nBeneficenza.\nDa sempre impegnata in campo di volontariato e beneficenza, la Principal fa parte dal 1978 di un gruppo di ambientalisti. Nel 2010 ha donato 200 000 dollari per la pulizia nella regione del Golfo del Messico. Il 21 giugno 2010 insieme ad altre celebrit\u00e0, ha presentato con Larry King sulla CNN \"Telethon\", i due insieme hanno preso le telefonate e parlato in prima persona coi donatori. In sole due ore \"Telethon\" ha raccolto oltre 1,8 milioni di dollari. Il 13 dicembre 2011 \u00e8 stato annunciato che la Principal ha donato una notevole somma di denaro alla OCEANA e NRDC per bloccare la fuoriuscita di petrolio nel Golfo del Messico e Oceano Artico. Grazie a questo suo impegno il 20 dicembre 2011 \u00e8 stata inserita nella classifica delle 30 Celebrit\u00e0 che durante l'anno hanno fatto una notevole beneficenza.\nVita privata.\nLa Principal si \u00e8 sposata due volte e non ha avuto figli. La prima nel 1978 con lo scrittore Christopher Skinner, matrimonio concluso nel 1980 e la seconda nel 1985 anno in cui spos\u00f2 il chirurgo plastico Harry Glassman dal quale divorzi\u00f2 nel 2006 dopo un violento contenzioso.\nL'attrice ebbe inoltre relazioni con noti personaggi del mondo dello spettacolo, si ricordano Frank Sinatra nel 1972 e soprattutto il regista Steven Spielberg che conobbe nel 1974 e che la prese anche in considerazione per la parte da protagonista ne \"Lo squalo\" (1975). Ebbe inoltre una breve relazione con il collega di set Jim Davis nel 1981.\nMolto importante invece fu invece la sua storia con il cantante Andy Gibb, insieme duettarono anche con la canzone \"All I Have To Do is Dream\" (1981) che riscosse molto successo.\nDoppiatrici italiane.\nNelle versioni in italiano dei suoi film, Victoria Principal \u00e8 stata doppiata da:\nDa doppiatrice \u00e8 sostituita da:"}
{"id": "1715378", "revid": "499531", "url": "https://it.wikipedia.org/wiki?curid=1715378", "title": "Progetto microbioma umano", "text": "Il progetto microbioma umano (human microbiome project) \u00e8 una iniziativa dei National Institutes of Health statunitensi con il fine di identificare e caratterizzare i microrganismi ed il loro rapporto con lo stato di salute e di malattia dell'uomo. \u00c8 un progetto di 5 anni, con un budget complessivo di 115 milioni di dollari.\nIl microbioma pu\u00f2 essere definito come la somma dei geni tutti i microorganismi presenti in un determinato organismo superiore.\nContesto ed importanza del HMP.\nIl numero totale di cellule microbiche presenti in un organismo umano pu\u00f2 superare di dieci volte il numero di cellule dell'organismo stesso. Se si presuppone che i prodotti genici di tali cellule microbiche possano interagire con le cellule umane, si pu\u00f2 dire che i geni di origine microbica possono superare di cento volte il numero di geni presenti nel genoma umano (composto da circa 20.000 geni).\nIn quest'ottica, un essere umano va concepito come composto da cellule umane e microbiche. I microrganismi del microbioma umano possono essere batteri, funghi, protozoi, elminti e virus (tra cui anche batteriofagi, che infettano lo stesso microbioma). Molti di questi geni, provenienti da organismi non ancora allevati in coltura, identificati od altrimenti caratterizzati.\nIl progetto microbioma umano, che si propone dunque di caratterizzare tutti questi geni di origine \"esterna\", si pone dunque come la ovvia continuazione del progetto genoma umano.\nAspetti della ricerca.\nEsistono diversi approcci (all'interno del progetto) per quanto concerne lo studio dell'interazione microbica, come la metagenomica (che fornisce una indagine approfondita su una singola comunit\u00e0 microbica) cos\u00ec come il sequenziamento del genoma (che fornisce una profonda prospettiva genetica su particolari aspetti di una data comunit\u00e0 microbica, ovvero su specie batteriche individuali)."}
{"id": "1715381", "revid": "287204", "url": "https://it.wikipedia.org/wiki?curid=1715381", "title": "Juan Santa Cruz Pachacuti", "text": "Biografia.\nNon possediamo alcuna notizia biografica su di lui se non quelle poche che lui stesso ha tramandato nelle pagine della sua opera. Il suo nome, per intero, almeno secondo quanto possiamo dedurne dalle indicazioni del manoscritto che lo riguarda, era Juan Santa Cruz Pachacuti Yamqui Salcamaygua.\nIl manoscritto originale si trova nei fondi della Biblioteca Nazionale di Madrid (\"Mss/3169\"), in una raccolta che appartenne a un illustre religioso dell'Ordine di Sant'Agostino, il padre Fl\u00f3res. Occupa i fogli dal 132 al 174 ed \u00e8 intitolata \"Relaci\u00f3n de anteg\u00fcedades deste reino del Per\u00f9\", ma questa intestazione \u00e8 stata, con ogni probabilit\u00e0, aggiunta dal compilatore.\nDa essa apprendiamo che Santa Cruz Pachacuti era un indio \"\"canchi\", vissuto nei primi anni del XVII secolo e nato in Santiago di Guaygua nel distretto di Orcu. Si tratta di un territorio situato ai confini nord dell'area Colla, oggetto di conquista da parte di Pachac\u00fatec, il nono monarca della dinastia Inca del Cuzco.\nL'esame del nome assunto da questo autore ci conferma che si trattava di un indigeno, acculturato alle mode europee importate nel mondo andino. Il titolo di \"don\" \u00e8 voluto per evidenziare la sua nobilt\u00e0. Dopo il nome di battesimo, \"Juan\", viene l'appellativo cristiano di \"Santa Cruz\", scelto per ribadire la sua appartenenza alla nuova fede. Segue infine quello di \"Pachacuti\", il nome del regnante Inca pi\u00f9 famoso, accompagnato da quello di \"Yamqui\"\" che denotava i personaggi regali. L'ultimo, infine, quello di \"Salcamaygua\" \u00e8 una concessione alla sua terra natale. Significa letteralmente \"Fiore rosso degli altipiani\" ed \u00e8 la caratteristica poeticamente ascritta ai suoi territori di origine.\nSi dichiara figlio del capo della regione di Orcosuyo, \"Diego Felipe Condorcanqui\", e ricostruisce la genealogia della sua famiglia risalendo fino al tempo della conquista, assicurando che dopo la tragedia di Cajamarca, un suo antenato fu il primo indigeno a farsi cristiano. \u00c8 molto fiero della sua nobilt\u00e0 e di quella della sua stirpe e ci tiene a precisare che, quando la sua etnia fu conquistata dagli Inca, il suo popolo era alleato di Pachacutec e aveva concorso alla vittoria su Inca Urco, il fratello fellone del sovrano. Secondo lui, proprio in ossequio a queste gesta, compiute dal \"curaca\" dei Colla, \"Yamqui Pachacuti\", l'imperatore Inca avrebbe assunto il nome che, da allora, lo avrebbe distinto.\nLa sua opera.\nSanta Cruz Pachacuti \u00e8 orgoglioso di essere cristiano e si profonde, per tutta la sua opera, in accuse contro le forze demoniache che hanno agito contro i suoi antenati, infondendo false credenze e provocando danni incalcolabili alle loro coscienze e, soprattutto, alle loro anime. Per lui le antiche credenze professate dalla sua gente sono opera del demonio e vanno estirpate. La sua concezione religiosa non \u00e8 per\u00f2 immune da errori e, pi\u00f9 di una volta, manifesta superstizioni che sarebbero al limite dell'eresia se non fosse per la manifesta ignoranza e per l'ingenuit\u00e0 del loro autore.\nUno dei miti che pi\u00f9 lo affascina \u00e8 quello relativo alla presenza sulle Ande, in tempi remoti, di un apostolo, presumibilmente San Tommaso, che avrebbe insegnato ai nativi i rudimenti della religione cristiana. Questa leggenda non \u00e8 opera di Santa Cruz, ma trova le sue radici nelle indagini dei Gesuiti peruviani che, impressionati da alcune analogie tra certi riti degli Inca e quelli della religione cattolica, avevano adombrato che gli influssi riscontrati fossero dovuti all'opera evangelizzatrice di un antico missionario. Questa supposizione avrebbe comportato seri fastidi per i Gesuiti, provocando perfino l'intervento dell'Inquisizione e una successiva condanna ufficiale da parte della Corona, ma per lungo tempo aveva trovato innumerevoli proseliti.\nUno degli aspetti pi\u00f9 interessanti dell'opera di Santa Cruz Pachacuti \u00e8 senz'altro quello dedicato all'antica religione Inca che il nostro scrittore esamina nei dettagli, pur con lo scopo di contestarne la legittimit\u00e0. \u00c8 considerata esemplare la sua ricostruzione dell'altare del tempio del Sole del Cuzco e della relativa simbologia, corredata da un particolareggiato disegno. \nLa parte pi\u00f9 valida della sua opera rimane comunque quella sulla storia degli Inca, dai miti d'origine alla caduta per opera degli Spagnoli. La ricchezza di particolari permette di operare un confronto positivo con le notizie tramandate da altri scrittori, ma l'aspetto significativo \u00e8 quello del punto di osservazione dell'autore.\nSanta Cruz, infatti, come esponente dell'area Colla, ha raccolto le tradizioni conservate dalla sua etnia, opposta in tempi passati agli Inca e ha tramandato una sorta di storia ufficiale dell'impero Inca, secondo la visione degli abitanti di questa importante regione.\nResta da osservare che Santa Cruz si \u00e8 espresso, con una incerta sintassi, in un miscuglio di spagnolo e di quechua di difficile interpretazione. La sua opera ha provocato un serio imbarazzo in quanti si sono prefissati di studiarla e ancor pi\u00f9 ne ha provocato ai suoi recenti editori, soprattutto quando hanno cercato di tradurre le parti in quechua.\nResta comunque un'opera di fondamentale interesse, soprattutto perch\u00e9 \u00e8 una delle sole tre, scritte sull'argomento, da autori indigeni. Le altre due sono quelle dovute a Titu Cusi Yupanqui e a Guaman Poma de Ayala."}
{"id": "1715386", "revid": "119991", "url": "https://it.wikipedia.org/wiki?curid=1715386", "title": "Vini toscani", "text": ""}
{"id": "1715388", "revid": "89918", "url": "https://it.wikipedia.org/wiki?curid=1715388", "title": "Santa Cruz Pachacuti", "text": ""}
{"id": "1715389", "revid": "33921", "url": "https://it.wikipedia.org/wiki?curid=1715389", "title": "Ramon Casas", "text": "Biografia.\nFiglio di una famiglia benestante, il padre aveva fatto fortuna a Cuba e la madre proveniva da una ricca famiglia.\nRivel\u00f2 presto la sua inclinazione per l'arte. Ancora adolescente, nel 1881, si rec\u00f2 a Parigi dove frequent\u00f2 l'Accademia Carolus Duran e la Accademia Gervex.\nL'anno dopo espose alcuni lavori a Barcellona ma fu nel 1883 che un suo autoritratto esposto a Parigi gli valse l'invito come membro del salone della \"Societ\u00e9 d'artistes fran\u00e7aises\".\nNegli anni seguenti dipinse e viaggi\u00f2 molto, soprattutto a Parigi, stringendo amicizia con Eug\u00e8ne Carri\u00e8re, Ignacio Zuloaga e Santiago Rusi\u00f1ol. Con quest'ultimo collabor\u00f2 illustrando alcune sue pubblicazioni e a Parigi esposero alla Sala Par\u00e9s nel 1890 insieme allo scultore Enric Claras\u00f3. Questi lavori ancora accademici risentivano gi\u00e0 delle prime esperienze degli impressionisti francesi annunciando quello che sarebbe poi stato definito modernismo.\nTornato in Spagna si stabil\u00ec a Barcellona dove nel frattempo le avanguardie influenzate da Parigi acquisivano una loro autonomia specificatamente catalana. Il loro centro di aggregazione era il bar Els 4 Gats\nMentre Ram\u00f3n Casas si stava gi\u00e0 affermando come pittore, nel 1899, fece una personale alla Sala Par\u00e9s, si dedic\u00f2 anche alla grafica realizzando manifesti pubblicitari per alcune aziende nello stile art noveau precursore del Modernismo. Strinse amicizia con il pittore Aureliano de Beruete.\nPartecip\u00f2 alla Esposizione universale di Parigi del 1900, a Monaco ebbe un riconoscimento, espose a Buenos Aires e a Barcellona dal 1902 suoi quadri furono permanentemente esposti al \"C\u00edrcolo del Liceo\", club esclusivo associato al teatro dell'Opera della citt\u00e0.\nNel 1904 il suo quadro \"La carga\" che illustra la carica di un Guardia Civil a cavallo contro un dimostrante indifeso, guadagna il primo premio alla Esposizione Generale di Madrid.\nNello stesso anno realizza nella capitale una serie di caricature di personaggi bella buona societ\u00e0 madrilena come Joaqu\u00edn Sorolla e Agust\u00edn Quero, scultore ufficiale del governo spagnolo. Nello studio di quest'ultimo realizz\u00f2 il ritratto equestre del re Alfonso XIII che poi fu acquistato dal collezionista nord-americano Charles Deering.\nCon quest'ultimo viaggia per tutta la Catalogna nel 1908. Successivamente si reca a Cuba e negli Stati Uniti dove dipinge una dozzina di ritratti ed esegue una trentina di disegni al carboncino per gli amici e i soci di Deering.\nTornato a Barcellona dona al Museo della citt\u00e0 200 disegni al carboncino precedentemente esposti alla galleria \"Fayan\u00e7 Catal\u00e0\".\nPrima dello scoppio della Prima guerra mondiale viaggi\u00f2 molto visitando le capitali europee dove fece importanti esposizioni. Nel 1913 compr\u00f2 una torre nel quartiere di Sant Gervasi a Barcellona dove fiss\u00f2 la sua residenza.\nA Barcellona nei suoi anni migliori si afferm\u00f2 come ritrattista e anche come paesaggista.\nNel 1922 spos\u00f2 la sua modella J\u00falia Peraire, di 22 pi\u00f9 giovane.\nMuore il 29 febbraio 1932, un anno dopo il suo amico Santiago Rusi\u00f1ol, ma ormai era considerato un personaggio pi\u00f9 del passato che del presente.\nFu sepolto nel cimitero di Montju\u00efc di Barcellona.\nGalleria d'immagini.\n\"Fotografia del pittore\""}
{"id": "1715391", "revid": "729019", "url": "https://it.wikipedia.org/wiki?curid=1715391", "title": "Fran\u00e7ois de La Noue", "text": "Biografia.\nFran\u00e7ois de La Noue nacque a Bourgneuf-en-Retz nel 1531 da un'illustre famiglia bretone. Paggio alla corte di Enrico II, prese parte alle campagne del Piemonte. Tornato nella sua terra, conobbe Fran\u00e7ois de Coligny d'Andelot, fratello di Gaspard de Ch\u00e2tillon, che lo convert\u00ec al calvinismo. Non prese parte alla congiura di Amboise (1560); ma, dopo la strage di Wassy (10 marzo 1562), accorse sotto le bandiere del principe di Cond\u00e9. Fu presente alla presa di Beaugency-sur-Loire (luglio 1562) e alla battaglia di Dreux (19 dicembre 1562), in cui, insieme con Gaspard de Ch\u00e2tillon, mise in salvo l'esercito ugonotto. Ristabilitasi la pace con l'editto di Amboise (19 marzo 1563), La Noue si ritir\u00f2 nella sua regione, ma quando nel 1567 si riaccese la lotta tra ugonotti e cattolici, torn\u00f2 alle armi. Prese parte alla battaglia di Saint-Denis (10 novembre 1567) e poi, al comando dei calvinisti del Saintonge, del Poitou e dell'Aunis, conquist\u00f2 varie piazze. Prese quindi parte alle pi\u00f9 sanguinose battaglie: fu fatto prigioniero a Jarnac (13 marzo 1569) e a Moncontour (3 ottobre 1569). Nel 1569, in seguito ad un colpo d'archibugio ricevuto durante l'assedio di Fontenay, sub\u00ec l'amputazione del braccio sinistro e lo sostitu\u00ec con un apparecchio metallico: per questo venne soprannominato \"Bras-de-fer\".\nFu l'anima della difesa di La Rochelle, divenuta, dopo Moncontour, strenuo presidio dei protestanti. Inviato da Carlo IX per un'azione contro Filippo II nei Paesi Bassi spagnoli, conquist\u00f2 Valenciennes e Mons. Nella strage di San Bartolomeo La Noue fu risparmiato e da quel momento divenne lealista, pur conservando la sua fede protestante. Quando fu inviato dal re a offrire ai protestanti di La Rochelle libert\u00e0 di coscienza e conferma delle loro franchigie, purch\u00e9 ricevessero come governatore Armand de Gontaut-Biron, gli abitanti proposero a La Noue di assumere la difesa della piazza e il re gli permise di accettare. Il valoroso capitano si assunse allora il duplice e arduo compito di guidare i difensori agli assalti e, nello stesso tempo, persuaderli a sottomettersi, ponendosi in una situazione equivoca sulla quale non \u00e8 stata mai fatta interamente luce. Ma i cinque delegati al Consiglio della citt\u00e0 respinsero una pace in cui non fossero compresi tutti i fedeli del regno. Divenuta la sua posizione insostenibile, pass\u00f2 nel campo del duca d'Anjou, e da qui gett\u00f2 le basi di quello che fu poi il \"Parti des politiques\".\nL'atteggiamento di Carlo IX, che parve alimentare negli ugonotti il timore che il re non volesse seguire una politica di moderazione nei loro riguardi, fece riaccendere la lotta, nella quale La Noue torn\u00f2 a capo delle forze protestanti del Mezzogiorno e poi anche dell'Ovest. Prese Fontenay-le-Comte, Lusignan, Brouage, Rochefort e altre piazze, venne a una tregua di due mesi con Caterina de' Medici, cui premeva di avere le mani libere contro Damville. Finalmente, l'editto di Beaulieu (6 maggio 1576) segn\u00f2 una vittoria per i protestanti. Ma quando i cattolici vollero strappare le concessioni gi\u00e0 fatte da Enrico III, i protestanti ripresero le armi. Le riprese anche La Noue, che entr\u00f2 nell'esercito del re di Navarra prendendo parte alle operazioni nel Mezzogiorno, fino alla pace di Bergerac (17 settembre 1577). Passato nelle Fiandre in rivolta contro Giovanni d'Austria, gli Stati Generali gli conferirono la carica di maresciallo di campo generale. Fatto prigioniero nel giugno 1580, fu tenuto per pi\u00f9 di cinque anni nella fortezza di Limbourg.\nDurante la dura prigionia, egli rifece la sua cultura, leggendo Plutarco e commentando Guicciardini. Scrisse, cos\u00ec, i \"Discours politiques et militaires\", con i quali si conquist\u00f2 un posto eminente fra gli scrittori contemporanei, considerando da un punto di vista altamente morale i problemi pi\u00f9 interessanti: religione, riforma della societ\u00e0 francese, politica estera, arte militare. Ugonotto convinto, al disopra di tutto pone la patria; di principi moderati, non oltraggia i cattolici e non nasconde i difetti e gli errori del suo partito. Di qui l'interessamento del duca di Guisa per la sua liberazione, che avvenne col cambio del conte di Egmont, prigioniero del re di Navarra.\nQuando gli parve che l'alleanza di Enrico III e del re di Navarra (3 aprile 1589) effettuasse il suo ideale politico, pass\u00f2 a servizio di Enrico IV; il 17 maggio, insieme col duca di Longueville riusc\u00ec con piccole forze a bloccare Senlis, aprendo all'esercito la via di Parigi. Cos\u00ec, La Noue si guadagn\u00f2 il grado di primo maresciallo di Francia. Mandato da Enrico IV al principe di Dombes, perch\u00e9 gli portasse l'ausilio della sua esperienza militare nella spedizione per domare le rivolte della Normandia e della Bretagna, nell'assedio di Lamballe fu ferito a morte (4 agosto 1591)."}
{"id": "1715395", "revid": "834", "url": "https://it.wikipedia.org/wiki?curid=1715395", "title": "Monteregio di Massa Marittima", "text": "Monteregio di Massa Marittima \u00e8 la denominazione dei seguenti vini prodotti tra la Maremma e le Colline Metallifere."}
{"id": "1715397", "revid": "1272592", "url": "https://it.wikipedia.org/wiki?curid=1715397", "title": "Teatro del Popolo", "text": "Il nome Teatro del Popolo si riferisce a diversi teatri:"}
{"id": "1715399", "revid": "767487", "url": "https://it.wikipedia.org/wiki?curid=1715399", "title": "Amen.", "text": "Amen. \u00e8 un film del 2002 diretto da Costa-Gavras.\nGirato tra Germania, Francia, Romania e Italia, il film \u00e8 basato sull'opera di Rolf Hochhuth del 1963 \"Il Vicario\".\nIl segno di interpunzione (il punto) fa parte del titolo; \"amen\" \u00e8 una parola di origine ebraica che significa \"cos\u00ec sia\". Nella versione in lingua tedesca il film \u00e8 stato distribuito con il titolo \"Der Stellvertreter\" (in italiano \"Il Vicario\").\nTrama.\nIl film narra il rapporto controverso tra il Vaticano e il nazismo in Germania. Il protagonista \u00e8 Kurt Gerstein, un membro dell'Istituto d'Igiene delle Waffen-SS. Durante un'ispezione presso il campo di sterminio di Auschwitz, viene sconvolto da quanto \u00e8 costretto ad assistere, apprendendo tra l'altro che il famigerato Zyklon B, che egli aveva applicato per la depurazione dell'acqua dai parassiti per le truppe che combattevano al fronte, viene l\u00ec utilizzato per le camere a gas. Gerstein cerca di mettere al corrente Papa Pio XII, trovando immediata chiusura da parte della gerarchia cattolica. L'unica persona che lo aiuta \u00e8 Riccardo Fontana, un giovane prete gesuita.\nDettagli sul soggetto.\nKurt Gerstein \u00e8 storicamente esistito ed \u00e8 l'autore dell'omonimo rapporto che descrive parte degli eventi ripresi nel film, mentre il prete Riccardo Fontana \u00e8 un personaggio puramente fittizio.\nProduzione.\nRiprese.\nLe scene di interni della Santa Sede furono girate nel Palazzo del Parlamento a Bucarest, mancando l'autorizzazione del Vaticano per filmare nei propri palazzi. Le riprese a Roma si sono limitate agli interni di Palazzo Mattei di Giove e agli esterni circostanti fino al Ghetto di Roma.\nCasi mediatici.\nIl testo teatrale \"Il Vicario\" del 1963 fu oggetto di critiche circa la sua denuncia delle responsabilit\u00e0 della Chiesa cattolica per non aver pubblicamente osteggiato l'operato nazista nella macchina dello sterminio, controversia che si rinnov\u00f2 all'uscita del film, soprattutto per la locandina - realizzata dal fotografo italiano Oliviero Toscani - che mostrava la fusione grafica fra la croce cristiana e la svastica nazista."}
{"id": "1715404", "revid": "830939", "url": "https://it.wikipedia.org/wiki?curid=1715404", "title": "Niccol\u00f2 da Verona", "text": "Tra le sue opere ricordiamo il \"Prise de Pampelune\", proseguimento del poema anonimo intitolato \"Entr\u00e9e d'Espagne\", e il \"Pharsale\" ripreso da un autore classico come Lucano che pu\u00f2 quindi essere considerato il primo esempio di poesia epica francoveneta."}
{"id": "1715405", "revid": "92719", "url": "https://it.wikipedia.org/wiki?curid=1715405", "title": "Monias", "text": ""}
{"id": "1715407", "revid": "119991", "url": "https://it.wikipedia.org/wiki?curid=1715407", "title": "Marroni del Monte Amiata", "text": ""}
{"id": "1715410", "revid": "44175580", "url": "https://it.wikipedia.org/wiki?curid=1715410", "title": "Piazza san Pietro", "text": ""}
{"id": "1715412", "revid": "75421", "url": "https://it.wikipedia.org/wiki?curid=1715412", "title": "Renato Briano", "text": ""}
{"id": "1715414", "revid": "63756", "url": "https://it.wikipedia.org/wiki?curid=1715414", "title": "Alfonso X", "text": ""}
{"id": "1715415", "revid": "1573940", "url": "https://it.wikipedia.org/wiki?curid=1715415", "title": "Mesitornis", "text": "Mesitornis \u00e8 un genere di uccelli della famiglia Mesitornithidae, endemico del Madagascar.\nTassonomia.\nComprende due specie:"}
{"id": "1715422", "revid": "244212", "url": "https://it.wikipedia.org/wiki?curid=1715422", "title": "Ram\u00f3n Casas", "text": ""}
{"id": "1715423", "revid": "1341291", "url": "https://it.wikipedia.org/wiki?curid=1715423", "title": "Klasika Primavera 2008", "text": "La Klasika Primavera 2008, cinquantaquattresima edizione della corsa, si svolse il 13 aprile 2008 su un percorso totale di 171,8\u00a0km. Fu vinta dall'italiano Damiano Cunego che termin\u00f2 la gara in 4h20'21\".\nPercorso.\nLa gara, lunga 171.6 chilometri, si svolse su un circuito con partenza ed arrivo ad Amorebieta, anche se il traguardo venne spostato dalla tradizionale Calle Gudari alla Calle Nafarroa della cittadina spagnola.\nResoconto degli eventi.\nLa corsa venne vinta da Damiano Cunego, il pi\u00f9 veloce in una volata a quattro con Alejandro Valverde, Kjell Carlstr\u00f6m e Mikel Astarloza. Cunego e Valverde scattarono sulla penultima salita, la Muniketa, a circa tredici chilometri dall'arrivo, dopo che tutte le fughe precedenti erano state neutralizzate dal gruppo. Carlstr\u00f6m e Astarloza li raggiunsero sul rettilineo conclusivo, ma pagarono gli sforzi compiuti durante l'inseguimento e si ritrovarono senza pi\u00f9 energie per rispondere allo sprint vincente dell'italiano negli ultimi metri."}
{"id": "1715427", "revid": "327773", "url": "https://it.wikipedia.org/wiki?curid=1715427", "title": "Lapsana communis", "text": "La lassana grespignolo (nome scientifico Lapsana communis ) \u00e8 una specie di pianta angiosperma dicotiledone della famiglia delle Asteraceae. \"Lapsana communis\" \u00e8 anche l'unica specie del genere Lapsana .\nEtimologia.\nIl nome generico (\"Lapsana\") \u00e8 stato usato dal medico, botanico e farmacista greco antico Dioscoride (Anazarbe, 40 circa \u2013 90 circa), derivato dal greco \"lapsanae\", per qualche pianta commestibile (forse del genere \"Raphanus\" con foglie simili a quelle di \"Lapsana\"). L'epiteto specifico (\"communis\") deriva dal latino e significa \"comune, generale\" ossia \"crescere in comunit\u00e0\".\nIl binomio scientifico della pianta di questa voce \u00e8 stato proposto (cos\u00ec come il genere) da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" ( Sp. Pl. 2: 811) del 1753.\nDescrizione.\nHabitus. Le \"lassane\" sono piante annuali non molto alte, con abbondante latice amaro. La forma biologica \u00e8 terofita scaposa (\"T scap\"), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. In alcune pubblicazioni questa specie \u00e8 descritta con un ciclo biologico perenne.\nRadici. Le radici sono dei fittoni a carattere fibroso.\nFusto. La parte aerea del fusto \u00e8 eretta e spesso \u00e8 villosa (peli stipitato-ghiandolosi). La ramosit\u00e0 \u00e8 di tipo corimboso. Gli scapi fiorali sono cavi e afilli; possono originare direttamente dal rizoma. Questo tipo di pianta \u00e8 alta da 20 a 120\u00a0cm. \nFoglie. Le foglie si dividono in basali (non rosette) e cauline. Quelle basali, con picciolo alato, hanno la lamina a forma ovale con bordi sinuoso-dentati; l'apice \u00e8 acuminato. Ai lati, nella zona basale, possono essere presenti 2 - 4 segmenti lobati (larghezza 4 \u2013 10\u00a0mm; lunghezza 6 \u2013 18\u00a0mm). Le foglie superiori sono progressivamente pi\u00f9 piccole, lanceolate e sessili. Lungo il caule le foglie sono disposte in modo alterno. Il colore delle foglie \u00e8 giallo-verde pallido. Dimensioni della lamina: larghezza 4 \u2013 6\u00a0cm; lunghezza 5 \u2013 7\u00a0cm (massimo 15\u00a0cm).\nInfiorescenza. Le infiorescenze sono composte da numerosi capolini (fino a 100) con peduncoli leggermente ingrossati nella parte distale. I capolini sono formati da un involucro a forma conica composto da brattee (o squame) disposte su 2 serie (interne ed esterne) all'interno delle quali un ricettacolo fa da base ai fiori tutti ligulati. Le squame interne (8 - 10) hanno una forma lineare o oblunga (lunghezza 6 \u2013 8\u00a0mm) e sono carenate con apici acuti; quelle esterne (4 - 5) hanno una forma ovale e subulata. Il ricettacolo \u00e8 piatto, liscio e nudo, ossia privo di pagliette a protezione della base dei fiori. Diametro dell'involucro: 2 \u2013 5\u00a0mm. Diametro del capolino: 10 \u201316\u00a0mm.\nFiori. I fiori (da 8 a 15 per capolino), tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni senza pappo (soprattutto quegli esterni). L'achenio \u00e8 lungo 3 \u2013 5\u00a0mm percorso da circa una ventina di strie longitudinali con una sezione trasversale leggermente appiattita. Il becco \u00e8 presente. Il colore \u00e8 marrone chiaro. Gli acheni si presentano dimorfi: quelli dei fiori esterni sono pi\u00f9 lunghi.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nNelle precedenti descrizioni del genere \"Lassana\" erano comprese fino a 9 specie. In seguito ad analisi cladistiche dei caratteri morfologici, le specie orientali sono state segregate nel nuovo genere \"Lapsanastrum\" (contenente solo specie biennali o annuali), mentre il genere \"Lapsana\" \u00e8 diventato monotipo.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nI caratteri pi\u00f9 distintivi per questa sottotrib\u00f9 (e quindi per i suoi generi) sono:\nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Questo subclade, nell'ambito della sottotrib\u00f9, occupa una posizione pi\u00f9 o meno \"basale\" con i gruppi \"\"Crepidiastrum-Lapsanastrum-Youngia\" clade\" (ancora pi\u00f9 \"basale\") e \"\"Ixeris-Ixeridium-Taraxacum\" clade\" (pi\u00f9 interno). Il gruppo \"\"Crepis-Lapsana-Rhagadiolus\" clade\" \u00e8 diviso in due subcladi: uno formato dal genere \"Crepis\" e l'altro, in disposizione politomica, dai generi \"Lapsana\", \"Rhagadiolus\" e alcune specie di \"Crepis\". In questo gruppo quindi \"Lapsana\" e \"Rhagadiolus\" sono morfologicamente ben delimitati, mentre \"Crepis\" risulta parafiletico (per cui la sua circoscrizione \u00e8 provvisoria). [La precedente configurazione filogenetica \u00e8 basata sull'analisi di alcune particolari regioni (nrITS) del DNA; analisi su altre regioni (DNA del plastidio) possono dare dei risultati lievemente diversi.]\nI caratteri distintivi per le specie del genere \"Lapsana\" sono:\nIl numero cromosomico della specie \u00e8: 2n = 12, 14 e 16 (specie diploide).\nSottospecie.\nLa variabilit\u00e0 di questa pianta \u00e8 soprattutto nell'indumento generale: glabra o villosa o anche villoso-ghiandolosa; ma non sembra che questi caratteri siano persistenti, bens\u00ec casuali. Per questa specie sono indicate le seguenti sottospecie:\nSinonimi.\nSono elencati alcuni sinonimi per questa entit\u00e0:\nSinonimi per il genere\nSinonimi per la sottospecie \"denophora\"\nSinonimi per la sottospecie \"alpina\"\nSinonimi per la sottospecie \"communis\"\nSinonimi per la sottospecie \"grandiflora\"\nSinonimi per la sottospecie \"intermedia\"\nSinonimi per la sottospecie \"macrocarpa\"\nSinonimi per la sottospecie \"pinnatisecta\"\nSinonimi per la sottospecie \"pisidica\"\nSpecie simili.\nQuesta specie \u00e8 simile ad alcune specie del genere \"Cichorium\", ma ha un ciclo biologico annuo, i capolini contengono pochi fiori, i fiori sono gialli e il pappo \u00e8 assente.\nUsi.\nLe giovani foglie (o anche i germogli) possono essere mangiati come insalata, oppure cotte come gli spinaci, oppure aggiunte a zuppe e sformati.\nAltre notizie.\n(1) La lassana comune in altre lingue \u00e8 chiamata nei seguenti modi:\n(2) In molte zone questa pianta \u00e8 considerata infestante. In Canada, importata nel XIX secolo (probabilmente come contaminante di materiali per giardino), dopo essere rimasta lungamente circoscritta nei luoghi originali d'introduzione, negli ultimi anni si \u00e8 diffusa su tutto il territorio meridionale e negli USA creando non pochi problemi alle colture utili."}
{"id": "1715429", "revid": "104458", "url": "https://it.wikipedia.org/wiki?curid=1715429", "title": "J\u00e4rpen", "text": "J\u00e4rpen \u00e8 un piccolo centro della Svezia centro-settentrionale, capoluogo della municipalit\u00e0 di \u00c5re, nella contea di J\u00e4mtland; che conta circa 1.500 abitanti."}
{"id": "1715442", "revid": "291370", "url": "https://it.wikipedia.org/wiki?curid=1715442", "title": "Irene Ghergo", "text": "Tra le autrici televisive pi\u00f9 conosciute, ha lavorato per svariati programmi di successo, collaborando per lungo tempo con Gianni Boncompagni.\nBiografia.\nSposatasi a diciotto anni, ha poi divorziato; \u00e8 madre di tre figli. La sorella Cristina \u00e8 una nota fotografa. Ha esordito in televisione affiancando in qualit\u00e0 di autrice Gianni Boncompagni in \"Pronto, Raffaella?\", avviando cos\u00ec col noto regista un sodalizio artistico durato diversi anni. Insieme a Boncompagni ha curato anche diverse edizioni di \"Domenica in\", condotte da Toto Cutugno, Marisa Laurito e Edwige Fenech, trasmesse dal 1987 al 1990. Sempre al fianco di Boncompagni nel 1991 ha portato al debutto, su Canale 5 prima e poi su Italia 1 il variet\u00e0 pomeridiano \"Non \u00e8 la Rai\", insieme a tutti gli spin-off, \"Primadonna\", \"Bulli e pupe\" e \"Rock 'n' Roll\"; nell'ambito del programma si occupava anche dell'immagine delle ragazze protagoniste.\nTerminata l'esperienza in Mediaset \u00e8 tornata in Rai, dove ancora una volta con Boncompagni ha realizzato il variet\u00e0 di seconda serata di Rai 2 \"Macao\" (1997). Sempre per Rai 2 ha curato la trasmissione di Piero Chiambretti \"Chiambretti c'\u00e8\". Nel 2001 \u00e8 stata tra gli autori di \"Popstars\", format di successo di Italia 1 dal quale sono nate le Lollipop, primo gruppo musicale italiano creato in maniera totalmente mediatica. In seguito, ha curato le interviste di \"Odeon 2. Tutto questo fa spettacolo sat\" in onda sulle reti satellitari Rai e la trasmissione di Rai Extra \"Flop\" (2004). Dal 2005 \u00e8 stata nuovamente autrice per Piero Chiambretti in \"Markette - Tutto fa brodo in TV\" su LA7. Nel 2011 \u00e8 coautrice del discusso show di Vittorio Sgarbi \"Ci tocca anche Vittorio Sgarbi\", subito sospeso da Rai 1 per via degli ascolti, fra i pi\u00f9 bassi mai registrati nell'orario della prima serata."}
{"id": "1715443", "revid": "44876", "url": "https://it.wikipedia.org/wiki?curid=1715443", "title": "Stadio Regionale", "text": "Lo stadio Regionale \u00e8 un impianto sportivo di Giarre, di propriet\u00e0 della Regione Siciliana. Ospita gli incontri interni dell'A.S.D. Giarre Calcio.\nStoria.\nLo stadio fu inaugurato nel gennaio del 1956 e la prima partita svoltasi fu Giarre - Libertas Caltagirone, finita con un 4-0 per la squadra locale. Allora, c'era una sola gradinata capace di contenere 3.000 spettatori, abbattuta nel 1986 per fare spazio all'attuale tribuna coperta. Successivamente venne costruita una gradinata pi\u00f9 piccola di fronte, immutata negli anni. L'Olimpia risale invece agli anni '80, mentre la tribuna Etna fu inaugurata nella stagione '92-'93.\nCapienza.\nLa capienza complessiva \u00e8 di 6.500 posti a sedere, anche se, per motivi di sicurezza, l'impianto \u00e8 omologato per un numero minore di spettatori."}
{"id": "1715446", "revid": "92719", "url": "https://it.wikipedia.org/wiki?curid=1715446", "title": "Pedionomidae", "text": ""}
{"id": "1715447", "revid": "46291", "url": "https://it.wikipedia.org/wiki?curid=1715447", "title": "Pedionomus", "text": ""}
{"id": "1715448", "revid": "729019", "url": "https://it.wikipedia.org/wiki?curid=1715448", "title": "CANT 25", "text": "Il CANT 25 fu un idrocaccia monomotore biplano sviluppato dalla divisione aeronautica dell'azienda italiana Cantieri Riuniti dell'Adriatico (CRDA CANT) nei tardi anni venti.\nDerivato dal 18ter, fu il modello di maggior successo prodotto dalla CANT.\nStoria del progetto.\nCon l'avvio alla costruzione degli incrociatori leggeri tipo Condottieri (suddivisi in cinque classi diverse) per la Regia Marina, nel 1927 il Ministero dell'Aeronautica emise una specifica relativa alla fornitura di un velivolo catapultabile adatto sia a missioni di ricognizione che al combattimento aereo con cui equipaggiare le nuove unit\u00e0 navali. Al concorso risposero Cantiere Navale Triestino, con un'evoluzione dell'idrocaccia CANT 18ter rimasto allo stadio di prototipo, Fiat Aviazione, con una versione idro a scarponi del caccia terrestre Fiat C.R.20, Macchi, con l'M.41 a scafo, e SIAI-Marchetti.\nTecnica.\nPresentava una configurazione a scafo centrale con l'abitacolo di pilotaggio aperto dotato di un parabrezza situato sulla parte anteriore. Le ali avevano una configurazione sesquiplana collegate tra loro da robusti montanti, con l'ala inferiore montata a sbalzo sullo scafo e dotata di due galleggianti equilibratori. Il motore, un Fiat A.20 12 cilindri a V da 410 CV (302 kW), era montato in configurazione spingente e collocato sui montanti centrali tra le due ali. la parte posteriore terminava in un piano di coda dall'impennaggio monoderiva e dagli stabilizzatori a semisbalzo.\nImpiego operativo.\nI CANT 25 erano imbarcati, tra l'altro, sugli incrociatori pesanti della classe Zara e sul Giuseppe Miraglia (nave) e nella Guerra d'Etiopia sul Taranto (esploratore).\nIl 21 giugno 1936 arriva a Zula da Massaua la regia Giuseppe Miraglia nell'ambito della Guerra d'Etiopia. Viene costituita la 141\u00aa Squadriglia idrovolanti AO con base a Zula (Massaua) sui CANT 25.\nIn seguito sostituito dagli IMAM Ro.43, i Cant. 25 vennero trasferiti all\u201988\u00ba Gruppo Autonomo Caccia all'Aeroporto di Vigna di Valle ed alle scuole di pilotaggio per idrovolanti come addestratore."}
{"id": "1715454", "revid": "1543377", "url": "https://it.wikipedia.org/wiki?curid=1715454", "title": "Misselvia", "text": "Biografia.\nMisselvia \u00e8 lo pseudonimo con cui Elvia Figliuolo ha firmato tutte le sue canzoni; insieme a Biri \u00e8 stata una delle prime paroliere italiane.\nDiventata segretaria di Giuseppe Gallazzi, titolare delle Edizioni musicali Francis Day, presto inizi\u00f2 a tradurre in italiano le canzoni straniere edite in Italia dalla casa editrice (quelle non tradotte da lei erano firmate \"Gagis\", pseudonimo dello stesso Gallazzi).\nEsperta in lingua inglese, si dedicava per lo pi\u00f9 a traduzioni dal repertorio d'oltremanica e d'oltreoceano.\nScelse Il nome Misselvia per l'iscrizione alla Siae unendo la parola inglese \"miss\" (signorina) al suo nome \"Elvia\".\nI suoi testi sono stati interpretati con successo da molti cantanti famosi: ricordiamo Caterina Valente, Iva Zanicchi, Adriano Celentano, Anita Traversi, Nada, Petula Clark, Bobby Solo, Michele, Dalida, Mina.\nSpesso ha scritto testi per bambini; hanno partecipato allo Zecchino d'Oro i seguenti brani da lei scritti: nel 1964 \"Me l'ha detto un uccellino\", nel 1967 \"La mini coda\" (entrambi su musica di Franco Mojoli) e nel 1972 \"Cik e Ciak\" (su musica di Rinaldo Prandoni). Uno dei suoi testi pi\u00f9 famosi \u00e8 \"I tre porcellini\" dai celebri versi \"Siam tre piccoli porcellin, / siamo tre fratellin\" per il cartone animato di Walt Disney.\nLe principali canzoni scritte da Misselvia.\nAbbiamo indicato solo il primo interprete, gli autori della musica e gli eventuali collaboratori al testo."}
{"id": "1715457", "revid": "729019", "url": "https://it.wikipedia.org/wiki?curid=1715457", "title": "SC 1800", "text": "La SC 1800 \"Satan\" era una bomba a caduta libera progettata per essere impiegata da parte della Luftwaffe nella seconda guerra mondiale.\nEssendo sprovvista di sistemi di guida o di freno aerodinamico, arrivava sul bersaglio \"in caduta libera\".\nApparteneva alla famiglia di bombe d'aereo \"SC\", dal tedesco \"Sprengbombe Cylindrisch\" - (bomba detonante cilindrica)."}
{"id": "1715458", "revid": "182193", "url": "https://it.wikipedia.org/wiki?curid=1715458", "title": "Chiara Zocchi", "text": " \nBiografia.\nFiglia dell\u2019ex deputato Luigi Zocchi, nel 1996 ha pubblicato per Garzanti il romanzo \"Olga\", \nNel 2005 ha poi pubblicato, sempre per Garzanti, il romanzo, \"Tre voli,\" tradotto in francese con il titolo \"Volare\". Ha collaborato con le riviste \"Rolling Stone\", \"GQ\", \"Grazia\", \"D di Repubblica\", \"Avvenire\", \"Corriere della Sera\", \"Max\" e \"Satisfiction\". Nel 2002 ha lavorato in qualit\u00e0 di autrice e in video, al progetto TSX (un programma creato da radio e televisione della Svizzera Italiana), con il programma \"Impronte digitali\". Tra il 2006 e il 2013 ha curato la rubrica d'arte \"Le mostre\" su \"Grazia.\"\nPremi e riconoscimenti.\n Premio Rapallo-Carige opera prima e "}
{"id": "1715459", "revid": "767487", "url": "https://it.wikipedia.org/wiki?curid=1715459", "title": "Naked Raygun", "text": "I Naked Raygun sono un gruppo musicale hardcore punk statunitense proveniente da Chicago.\nStoria.\nLa band si \u00e8 formata nel 1980 per iniziativa di Santiago Durango e Marko Pezzati. A loro si aggiunsero il cantante Jeff Pezzati, fratello di Marko, e in seguito il chitarrista John Haggerty. Durango e Pezzati facevano anche parte dei Big Black di Steve Albini, grande amico ed estimatore della band. Una prima testimonianza dell'attivit\u00e0 live della band \u00e8 contenuta nella compilation \"Busted At Oz\", pubblicata nel 1981.\nIl gruppo ha avuto 10 intensi anni di attivit\u00e0, prima dello scioglimento avvenuto nel 1991. Nel 1997 una reunion durata il tempo di due concerti ha prodotto l'album live \"Free Shit!.\" Una seconda reunion \u00e8 avvenuta nel 2006 in occasione del festival \"Riot Fest\".\nNel 1999 l'etichetta Quarterstick Records (sussidiaria della Touch and Go Records) ha ristampato in formato CD l'intero catalogo del gruppo.\nNel 2007 \u00e8 stato realizzato il documentario a loro dedicato '. Il gruppo compare inoltre nel documentario del 2009 '.\nLa complesso ha attraversato numerosi cambi di formazione (eccezion fatta per il frontman Pezzati, che ha sempre fatto parte della band). Dopo lo scioglimento, i singoli membri sono stati impegnati in diversi altri progetti musicali dell'area di Chicago (in particolare Haggerty nei Pegboy e Pezzati nei The Bomb).\nStile.\nInsieme agli H\u00fcsker D\u00fc i Naked Raygun sono considerati seminali nella storia del punk rock sia per essere ritenuti una delle band post-hardcore pi\u00f9 originali e innovative, sia per essere stati una delle prime band a fondere le sonorit\u00e0 hardcore classiche con altre pi\u00f9 melodiche, di fatto ponendo le basi per la prima ondata emo e per altri generi ibridi. Tra i loro emuli sono annoverate infatti band come Jawbox e Alkaline Trio.\nDiscografia.\nSingoli\nApparizioni in compilation"}
{"id": "1715490", "revid": "773636", "url": "https://it.wikipedia.org/wiki?curid=1715490", "title": "Telefonia IP", "text": "La telefonia IP \u00e8 una tipologia di accesso ad una rete telefonica ed \u00e8 contraddistinta dall'essere destinata all'utente finale e dall'essere implementata in tecnologia VoIP.\nLe altre tipologie di accesso ad una rete telefonica destinate all'utente finale sono la telefonia fissa, la telefonia mobile, la telefonia cellulare, la telefonia satellitare e la telefonia pubblica. Tutte queste tipologie di accesso ad una rete telefonica destinate all'utente finale possono essere telefonia IP.\nApparecchi telefonici per l'utente finale.\nDi seguito sono elencate le tipologie di apparecchi telefonici per l'utente finale utilizzati nella telefonia IP.\nTelefoni:\nAltre tipologie di apparecchi telefonici:\nLe tecnologie per l'interconnessione alla rete telefonica degli apparecchi telefonici per l'utente finale utilizzati nella telefonia IP sono le seguenti:\nImpianto telefonico per la telefonia fissa.\nNella telefonia IP, relativamente alla telefonia fissa, l'impianto telefonico \u00e8 rappresentato principalmente da una LAN (anche WLAN). Utilizzando un ATA \u00e8 infatti anche possibile utilizzare per l'impianto telefonico la tecnologia POTS (e quindi i diffusissimi apparecchi telefonici in tecnologia POTS). \nPer esigenze maggiori poi, medie e grandi aziende, enti della PA, hotel ecc., vengono usati i gateway VoIP che permettono di utilizzare per l'impianto telefonico anche la tecnologia POTS e/o ISDN. Utilizzando tali gateway l'impianto telefonico diventa un ibrido tra pi\u00f9 tecnologie. Per esigenze maggiori s'intende un'architettura complessa: centralino PABX, N chiamate in entrata simultanee, M chiamate in uscita simultanee, multinumero, numero base pi\u00f9 numerazione interna, diverse sedi, risponditore automatico IVR con selezione interni, ecc. Queste sistemi sono gestiti attraverso applicazioni software specifiche.\nL'utilizzo del gateway VoiP \u00e8 comunque abbastanza diffuso in quanto permette di riutilizzare precedenti impianti e apparecchi telefonici in tecnologia POTS e ISDN. Con tale architettura dell'impianto telefonico, la telefonia IP viene scelta sostanzialmente per abbattere i costi delle chiamate telefoniche in quanto la telefonia IP offre di norma prezzi pi\u00f9 convenienti."}
{"id": "1715495", "revid": "52830005", "url": "https://it.wikipedia.org/wiki?curid=1715495", "title": "Jumping the string", "text": "Nella pratica del tiro con l'arco venatorio vi sono alcuni elementi che rendono questa attivit\u00e0 particolarmente difficile.\nUno di questi \u00e8 il \"jumping the string\" (salto della corda).\n\u00c8 noto che gli animali da preda, specialmente gli ungulati, siano molto reattivi ai rumori improvvisi.\nIl rumore secco prodotto da un arco induce nell'animale una reazione di fuga istintiva, cosicch\u00e9 la preda esce dalla traiettoria della freccia prima che questa possa arrivare al bersaglio.\nSono possibili alcuni accorgimenti per attenuare questo fenomeno.\n\u00c8 possibile fare uso di silenziatori acustici, cio\u00e8 delle frange di gomma da applicare alla corda in vicinanza dei flettenti.\nOppure i \"brush button\", sfere di gomma a contatto con i flettenti.\nI silenziatori attenuano il rumore elastico della corda al momento dello scocco della freccia, rallentandone per\u00f2 la velocit\u00e0.\nAltro sistema, da utilizzare assieme ai silenziatori, \u00e8 cercare di ridurre il pi\u00f9 possibile la distanza arciere-preda.\nIn proposito sarebbe bene non tentare mai il tiro a distanze superiori ai 30 metri."}
{"id": "1715496", "revid": "88740", "url": "https://it.wikipedia.org/wiki?curid=1715496", "title": "Andover", "text": ""}
{"id": "1715498", "revid": "768068", "url": "https://it.wikipedia.org/wiki?curid=1715498", "title": "Peone", "text": ""}
{"id": "1715504", "revid": "154639", "url": "https://it.wikipedia.org/wiki?curid=1715504", "title": "Baal", "text": "Baal (o Ba\u2018al, in accadico \"B\u0113lu\": \"Signore\") \u00e8 una delle principali divinit\u00e0 della religione siro-cananea e fenicia. Figlio di El (\"Ilu\" o \"Anu\" in Mesopotamia, \"Dio\" o \"Cielo\" supremo), corrisponde al mesopotamico \"Enlil\" o \"Belu\".\nSecondo il mito fenicio, la sua residenza fu il monte Casio, antico \"Sapanu\", ed era il tradizionale dio semitico della tempesta, a cui corrispondevano anche il controllo della fertilit\u00e0 e della fecondit\u00e0. Nella mitologia greca Baal veniva associato al nome di Crono, poi Saturno dai Romani.\nBaalbek, ora nel Libano, deve probabilmente il suo nome al tempio dedicato alla divinit\u00e0 di cui restano imponenti vestigia.\nBaal, come molte altre divinit\u00e0 antiche, \u00e8 stato assimilato come demonio nella religione cristiana.\nNei testi di Ras Shamra.\nIn questi testi, Baal viene chiamato \"Padre degli Anni\" e dell'uomo, ed \u00e8 considerato il progenitore degli d\u00e8i. Si riteneva abitasse la \"Montagna del Nord\", luogo cosmologico ma identificato nel monte Cassius (oggi denominato el-Akra), geograficamente collocato a nord di Ras Shamra e definito anche \"Ombelico della Terra\". Si \u00e8 ipotizzato che la scelta di questa montagna come sede del dio sia derivata dal fatto che essa \u00e8 la pi\u00f9 alta della Siria. Il monte \u00e8 considerato anche il luogo d'incontro delle acque del firmamento superiore con quelle del firmamento inferiore. Questa struttura viene ripresa nel Giardino dell'Eden ebraico, delimitato e bagnato dai fiumi Pihon e Gihon.\nAltri luoghi sono stati dichiarati sede del Dio Baal, tra i pi\u00f9 conosciuti possiamo citare: Sheizar e Sapan, localit\u00e0 nella quale Baal si ferm\u00f2 dopo la vittoriosa battaglia contro il dio della morte, Mot.\nDivinit\u00e0 chiamate Baal o Baalat.\nPoich\u00e9 vari d\u00e8i portavano il titolo di \"Baal\", \"Signore\", e pi\u00f9 di una dea quello di \"Baalat\" o \"Baalah\", \"Signora\", solo il contesto di uno scritto o iscrizione pu\u00f2 indicare con esattezza di quale \"Signore\" o \"Signora\", si parli. Sebbene sia assai probabile che il dio \"Hadad\" (o \"Adad\"), corrispondente all'Enlil mesopotamico, fosse chiamato \"Baal\", \"Hadad\" era lungi dall'essere l'unico dio con quel titolo. \nI testi in lingua ugaritica (soprattutto quelli preservati nel \"Ciclo di Baal\") pongono la dimora di \"Baal Hadad\" sul Monte Zaphon, facendo cos\u00ec pensare che i riferimenti a \"Baal Zephon\" contenuti nei testi sacri ebraici del Tanakh indichino Hadad. Si afferma perci\u00f2 che il \"Baal Peor\", ovvero il \"Signore del Monte Peor\", che gli Israeliti non potevano venerare (Numeri 1\u00a0\u2013 25), fosse anch'egli un riferimento a Hadad. Nel pantheon dei Cananei, Hadad era figlio di El, il dio principale della religione cananaica, termine usato dagli ebrei per indicare anche il loro dio \"Yahweh\" o \"Ya\" (l'Enki/Ea mesopotamico).\nMelqart, il dio di Tiro, veniva spesso appellato il \"Baal di Tiro\". Il Libro dei Re (16:31) narra che Acab, re d'Israele, spos\u00f2 Gezabele, figlia di Ithobaal I, re di Sidone, il quale venerava \"Habbaal\" (\"il Signore\"), dove \"ha\" \u2014 come negli idiomi semitici settentrionali \u2014 funge da articolo determinativo. Il culto di questo dio fu molto diffuso in Israele fino al regno di Jehu che vi pose fine:\nNon \u00e8 chiaro se \"Baal\" sia riferito in questo caso a \"Melqart\", o a \"Hadad\", oppure a \"Baal Shamim\", il \"Signore del Cielo\", appellativo per il supremo El, che era anch'esso venerato a Tiro. Flavio Giuseppe (\"Antiquities\" 8.13.1) dice chiaramente che Jezebel \"costru\u00ec un tempio per il dio degli abitanti di Tiro, che loro chiamavano \"Belus\"\", riferendosi certamente a \"Melqart\". Ma Flavio Giuseppe potrebbe rifarsi ad alcune voci piuttosto che a fatti comprovati. \"Hadad\" \u00e8 dio dell'atmosfera, ma Melqart non ha nessuna connessione con essa. Tuttavia si conosce cos\u00ec poco del culto di Melqart che tale informazione non \u00e8 certa.\nIn ogni caso Re Ahab incoraggiava il culto di Baal, rimanendo allo stesso tempo un seguace di Yahweh. Ahab continu\u00f2 a consultare i profeti di Yahweh e chiese la sua protezione quando dette il nome ai suoi figli, chiamandoli Ahaziah che significa \"Yah protegge\" e Jehoram (\"Yeh \u00e8 grande\").\nCartagine.\nBaal Ammone era il dio supremo dei Cartaginesi ed \u00e8 generalmente identificato, dagli studiosi moderni, con il dio supremo semitico El, mentre nella mitologia greca \u00e8 assimilato a Crono e in quella romana a Saturno. Nonostante i suoi attributi magniloquenti, Baal Ammone (parte della triade cartaginese con Tanit ed Eshmun) non era la divinit\u00e0 pi\u00f9 venerata a Cartagine; intorno al VI secolo a.C. inizi\u00f2 a prendere spazio e maggiore popolarit\u00e0 il culto di Tanit, dea della Luna, delle messi e della buona fortuna.\nEgitto.\nIl culto di Baal \u00e8 attestato anche in Egitto, a Menfi, con il nome di \"Baal Zephon\", probabilmente portato da immigrati semiti. Si trova citato, infatti, nell'Antico Testamento e precisamente nel Pentateuco.\nArabia preislamica.\nIn periodo pre-islamico la divinit\u00e0 urbana \"Hubal\" a Mecca era probabilmente nient'altro che la resa in lingua araba higiazena del semitico settentrionale \"Ha-Baal\", col medesimo significato de \"il Signore\" per eccellenza.\nCapo degli dei, non creatore.\nCome l\"'Enlil\" o \"Bel\" sumero e accadico, il corrispondente \"Baal\" cananaico \u00e8 capo e guida degli dei, dio del tuono, della tempesta, della pioggia che porta la fertilit\u00e0, ma non \u00e8 il dio creatore e padre di tutti gli d\u00e8i, ruolo che \u00e8 quello di suo padre \"El\" in cananaico o \"Ilu\" o \"Anu\" in sumero-accadico.\nAnalogie.\nPaolo Xella nota un particolare interessante sul mito di Baal.&lt;br&gt;\nIl mito del dio Baal che muore e resuscita avviene in ambiente siro-palestinese, che anni pi\u00f9 tardi vedr\u00e0 la nascita del Cristianesimo. Questo evento pu\u00f2 esser l'antecedente per analogia della morte e resurrezione di Ges\u00f9.&lt;br&gt;\nL'aspetto del Dio morente, concetto sviluppato da James Frazer e caduto in disuso, accomuna diversi miti dell'antichit\u00e0, tra questi il mito di Osiride e Dioniso.\nNella letteratura.\nIl tema dell'ipotetica esistenza di sacrifici umani dedicati a questo dio \u00e8 stato diffuso tramite un'opera letteraria dell'Ottocento. Il romanzo \"Salammb\u00f4\" di Gustave Flaubert \u00e8 un'opera che ha profondamente contribuito ad accreditare il racconto di sacrifici umani dedicati a Moloch, dio del fuoco, da non confondere con Baal, dio della pioggia e della tempesta. Quest'ultimo \u00e8 anche citato nella poesia \"Der Gott der Stadt\" (\"Il dio della citt\u00e0\"), composta dal poeta espressionista Georg Heym.\nNelle memorie di viaggio Note invernali su impressioni estive di F\u00ebdor Dostoevskij un capitolo \u00e8 intitolato \"Baal\".\n\"Baal\" \u00e8 il titolo della prima opera teatrale di Bertolt Brecht.\nLa divinit\u00e0 Baal Hammon ricorre nel romanzo L'uccello del sole di Wilbur Smith.\nIl mito di Baal \u00e8 al centro del romanzo omonimo (1978) di Robert McCammon.\nBaal \u00e8 citato anche nel romanzo Dannazione di Chuck Palahniuk, dove pure si fa riferimento ai sacrifici umani in suo onore. \u00c8 rappresentato come un immenso demone con muso porcino e ali di pipistrello, con il corpo interamente coperto di piaghe traboccanti sangue e pus. Il dio sarebbe finito all'Inferno dopo che la gente ha smesso di venerarlo, prendendo cos\u00ec questo aspetto mostruoso. La protagonista Madison affronta Baal a colpi di pugnale alla fine della storia.\nBa'alzamon \u00e8 invece un personaggio della serie di romanzi fantasy \"La Ruota del Tempo\" di Robert Jordan, mentre un personaggio di nome Ba'al-Pteor appare nel racconto \"Ombre su Zamboula\" di Robert Ervin Howard.\nNei romanzi di Maite Carranza la strega Baalat \u00e8 un'entit\u00e0 che compare quando invocata e pu\u00f2 impossessarsi di animali, neonati e cadaveri.\nNei videogiochi.\nBaal \u00e8 uno dei signori demoni nella serie di videogiochi intitolata \"Diablo\", inoltre \u00e8 il nemico finale da sconfiggere in \"Diablo II\". \u00c8 anche un boss segreto nella saga \"Disgaea\".\nNella saga di \"Baldur's Gate\" \"Bhaal\" \u00e8 il nome della divinit\u00e0 che d\u00e0 inizio alla storia. Bhaal appartiene al pantheon di Forgotten Realms, una delle ambientazioni del gioco di ruolo \"Dungeons &amp; Dragons\", nella quale si snoda la trama del videogioco.\nBaal \u00e8 uno dei numerosi demoni ottenibili nella saga di videogiochi di Shin Megami Tensei.\nAnche nel videogioco Genshin Impact, Baal rappresenta uno dei Sette Arconti che governa la citt\u00e0 di Inazuma a Teyvat, anche conosciuta come \"il Dio dell'Eternit\u00e0\" (Giapponese: \u96f7\u96fb\u5c06\u8ecd \"Raiden Shougun\").\nBaal \u00e8 inoltre uno dei demoni evocabili nel videogioco \"Bayonetta 2\" dell'omonima protagonista. Sovrana degli inferi, si presenta sotto forma di rospo.\nNei Giochi di Miniature.\nIn \"Warhammer 40.000\", Baal \u00e8 il pianeta natale di una Legione di Space Marine, gli Angeli Sanguinari.\nInfluenza culturale.\nNel 1998 l'Autorit\u00e0 Nazionale Palestinese ha emesso un francobollo raffigurante il dio Baal.\nOggi.\nIl culto di Baal \u00e8 poco diffuso oggi in Israele con l'Ordine di Am Ha Aretz"}
{"id": "1715507", "revid": "1745361", "url": "https://it.wikipedia.org/wiki?curid=1715507", "title": "Stimolo", "text": " \nLo stimolo, in medicina e in psicologia, \u00e8 qualunque evento che riesca ad eccitare un organismo o parte di esso, provocando una risposta o l'attivazione dello stesso.\nDurata dello stimolo.\nLo stimolo per ottenere l'impulso nervoso desiderato deve essere prolungato per un tempo sufficiente ad eccitare il recettore (definito stimolo soglia); pi\u00f9 \u00e8 intenso lo stimolo provocato, minore \u00e8 la durata necessaria.\nStimolo avversivo.\nEsistono anche forme negative di stimoli che portano danni alla persona che li riceve (soprattutto dolore fisico), tali stimoli vengono chiamati stimoli avversivi. Caso tipico \u00e8 nell'utilizzo dell'elettroshock."}
{"id": "1715512", "revid": "124334594", "url": "https://it.wikipedia.org/wiki?curid=1715512", "title": "Corleone", "text": "Corleone (; \"Cunigghiuni\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nIl comune ha una superficie di 22.912 ettari per una densit\u00e0 abitativa di 49 abitanti per chilometro quadrato. Sorge in una zona interna di montagna, nella conca tra la \"rocca ri maschi\", il castello soprano e quello sottano. Corleone si trova a 542 .\nD'interesse naturalistico sono la sorgente del Drago nei pressi del bosco della Ficuzza e la Cascata delle due rocche.\nGole del drago.\nLungo la strada che collega Ficuzza con Corleone, seguendo la vecchia linea ferroviaria che collegava Palermo a San Carlo (Chiusa Sclafani) (diventata pista ciclabile), si arriva ad un vecchio ponte attraversato dal torrente Frattina che si butta tra le rocce calcaree quasi ad esserne inghiottito. Avvicindandosi al letto del torrente si pu\u00f2 notare come questo, attraverso l'azione erosiva dell'acqua e del carsismo, ha solcato nel tempo la roccia formando voragini, mulinelli e piccole cascate nei quali l'acqua copiosa, prima scompare e poi riaffiora fra i massi e la lussureggiante vegetazione. Di notevoli dimensioni sono le \"marmitte dei Giganti\", cio\u00e8 buche cilindriche e profonde dove l'acqua assume un andamento vorticoso.\nSi intravedono poi i resti di un muro di chiusa del torrente da dove l'acqua veniva convogliata per alimentare un mulino, di cui si possono vedere solo le tracce. Vecchi gelsi, aranci, melograni e fichi sono la testimonianza del sito abitativo che qui sorgeva per gestire il mulino. Nel tratto dove la pendenza si attenua, si sono formate delle pozze con acqua limpida dove \u00e8 possibile fare un bagno fra le felci, il capelvenere, salici e olmi ed in compagnia di qualche testuggine, pesci, e variopinte libellule. Le pareti che chiudono il versante sono ammantate di piante rupestri di grande interesse botanico come l'euforbia legnosa, il cavolo di monte, il garofanino, il cappero ecc. Tra gli anfratti della roccia trovano rifugio colombi, taccole e rapaci come il gheppio e il falco pellegrino. In escursione si pu\u00f2 arrivare fino alla vasca principale dove si pu\u00f2 sostare all'ombra dei grandi salici e pioppi. Da qui il torrente Frattina scende verso il Belice ed assume un andamento meno torrentizio, rivestendosi della tipica vegetazione ripariale.\nCascata delle Due rocche.\nAll'interno del territorio di Corleone, a pochi passi dal centro storico della citt\u00e0 si trova il \"Parco naturale della cascata delle Due rocche\". Dopo aver attraversato una serie di viuzze nel quartiere San Giuliano si giunge davanti a una piccola chiesa dedicata per l'appunto alla Madonna delle due rocche. Alla sinistra di questa chiesetta \u00absi snoda un sentiero che conduce tra pioppi, salici e olmi alle cascate. Comodamente seduti su antichi massi squadrati, all'ombra di gelsi, noci e frassini si pu\u00f2 osservare il suggestivo spettacolo della cascata. Il salto dell'acqua del torrente ha, con la sua azione erosiva, formato una pozza ampia tra le rocce calcoarenitiche. Dall'acqua schiumosa si alza una notevole vapore che il sole trasforma in arcobaleni scintillanti. Tutt'intorno le rocce glauconitiche, rese vive dall'erosione nei loro colori giallo-verde, sono occupate da vegetazione rupestre. Osservando bene le pareti si notano i resti di un antichissimo acquedotto. Prima di gettarsi in questo punto, il torrente pi\u00f9 a monte ha esercitato una forte azione di scavo lungo i fianchi rocciosi formando il canyon.\u00bb (da \"Corleone SottoSopra\")\nContrade\nImbriaca ('mbriaca in dialetto) \u00e8 una contrada dell\u2019agro di Corleone, comune della provincia di Palermo, ubicata lungo la Strada statale 118 Corleonese Agrigentina. Il luogo \u00e8 noto per la presenza di un antico baglio baronale . La contrada si trova lungo il tracciato della via consolare romana \"Aurelia\" che collegava, attraversando l'entroterra, Palermo ad Agrigento. La denominazione moderna della contrada sarebbe di derivazione araba, rinvenendo tracce del \u201cKasal Bariaka\u201d in et\u00e0\u2019 medievale. Per secoli \u00e8 stato feudo passato in successione tra diverse famiglie nobiliari e, da pi\u00f9 di un secolo, \u00e8 propriet\u00e0 di diverse famiglie di origine prizzese. Un tempo punto di riferimento di tutto l\u2019agro circostante, anche per la presenza di un Posto di Telefonia Pubblica (P.T.P.), oggi \u00e8 luogo di sosta per i pellegrini che percorrono la Magna Via Francigena (tappa Corleone - Prizzi).\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,2\u00a0\u00b0C; quella del mese pi\u00f9 caldo, agosto, \u00e8 di +24,6\u00a0\u00b0C.\nOrigini del nome.\nL'origine del nome Corleone \u00e8 incerta, e ha subito diverse modificazioni: da un ipotetico greco-bizantino \u03c7\u03ce\u03c1\u03b1\u03bb\u03ad\u03c9\u03bd (\"ch\u00f3\u0331ral\u00e9o\u0331n\", il \"paese di Leone\" composto da ch\u00f3\u0331ra, \"paese\" nel senso di territorio e da l\u00e9o\u0331n, \"Leone\" come nome personale) all'arabo \"Qurlayun\" (Kurulli\u00f9n \u0642\u064f\u0631\u064e\u0651 \u0627\u0644\u0639\u064e\u064a\u0652\u0648\u0646 tradotto dall`arabo significa: \"il posto che ci rende estremamente felici solo a guardarlo\") durante l'Emirato di Sicilia, dal latino \"Curilionum\" al normanno \"Coraigli\u00f2n\", dall'aragonese \"Conillon\", fino alle forme italiane ormai desuete Coriglione e Coniglione, dal quale \u00e8 derivato il siciliano \"Cunigghiuni\". La forma Corleone \u00e8 attestata dal 1556, ma fino a tutto l'Ottocento \u00e8 ancora in uso la forma pi\u00f9 antica Coriglione.\nStoria.\nEt\u00e0 antica.\nIl territorio di Corleone risulta frequentato sin dalla preistoria. Ricerche hanno individuato numerosi insediamenti distribuiti attorno a due poli principali: Pietralunga e \"La Vecchia\". Tale nome fa riferimento ad una montagna che si erge per circa 1000 s.l.m. e dista circa due km dall'odierno centro abitato. Il sito di Pietralunga risulta occupato dal neolitico finale a tutta l'et\u00e0 del bronzo (presenza di un bicchiere campaniforme decorato a pointill\u00e8) mentre il sito della \"La Vecchia\", il cui toponimo sottintende il termine \"citt\u00e0\" piuttosto che \"montagna\", come ha del resto intuito il Trasselli, fu abitata sin all'et\u00e0 medioevale (presenza di un imponente castello con torrioni aggettanti, recentemente individuato), anche se l'insediamento pi\u00f9 consistente \u00e8 riferibile a epoca arcaica e classica. \"I pochi materiali riferibili ad et\u00e0 ellenistica rinvenuti nel sito hanno supportato l'ipotesi dell'identificazione dell'antico centro abitato posto sulla Vecchia con la Schera di Cicerone, Cluverio e Tolomeo, anche se tuttora troppo labili sono i resti archeologici su cui si basa tale teoria\" (D'angelo - Spatafora).\nEt\u00e0 medievale.\nIl nome Corleone \u00e8 attestato come \"Corilioni\" in un atto notarile del 1326 scritto in latino medievale.\nIn et\u00e0 medioevale La Vecchia costitu\u00ec l'alterego della citt\u00e0 di Corleone e fu probabilmente rifugio ideale dei musulmani ribelli del distretto, poi deportati a Lucera in Puglia nel 1225 con le sanguinose repressioni di Federico II. Nel 1080 veniva conquistata dai Normanni e nel 1095 fu annessa alla diocesi di Palermo. Circa cento anni dopo fu annessa alla nuova diocesi di Monreale. La citt\u00e0 gi\u00e0 infeudata nel 1180 alla chiesa di Monreale, venne ripopolata nel 1237 da una colonia di ghibellini Lombardi guidata da Oddone de Camerana, per concessione fatta a Brescia dallo stesso imperatore.\nTuttavia nel 1249 Federico, revocando il precedente privilegio, assegnava la citt\u00e0 al regio demanio, anche se il flusso migratorio degli abitanti della Pianura Padana continu\u00f2 fino alle soglie dei Vespri siciliani. Il che \u00e8 dimostrato da un documento edito da Iris Mirazita, con il quale \u201cil nobilis Corrado de Camerana, su incarico della curia di Corleone assegna agli uomini che verranno ad abitare a Corleone casalinis \"pro faciendis dominibus\"\u201d, i cui nomi lasciano supporre l'origine settentrionale e latina. Un altro Camerana, di nome Bonifacio, si distinse nella rivoluzione dei Vespri siciliani capitanando l'insurrezione antiangioina di circa tremila corleonesi, accorrendo per primo in soccorso alla citt\u00e0 di Palermo, tanto che il senato palermitano defin\u00ec Corleone \u201csoror mea\u201d.\nDurante il regno di Federico IV di Sicilia, detto il semplice, la citt\u00e0 si ribellava alla corona ma veniva riconquistata nel 1355. Nuovamente perduta veniva assediata dal Ventimiglia nel 1358. Durante il governo dei quattro vicari la citt\u00e0 entr\u00f2 nell'area di influenza della potentissima famiglia Chiaramonte ma nel 1391 fu donata dalla regina Maria di Sicilia a Berardo di Queralt, canonico di Lerida, senza che tuttavia questi ne prendesse mai possesso. In questa fase varie terre del Corleonese risultano di propriet\u00e0 della famiglia de Mohac (Modica de Mohac). Quindi fu occupata da Nicola Peralta figlio del vicario Guglielmo, ma il re Martino il Giovane la restitu\u00ec al regio demanio, confermandone i privilegi nel 1397 e concedendo alcuni sgravi fiscali.\nEt\u00e0 moderna.\nNel marzo del 1434 il re Alfonso il Magnanimo si rec\u00f2 di persona a Corleone e nell'occasione concedette alcune gabelle al beneficio della citt\u00e0 con lo scopo di restaurare le mura e fare fronte alle necessit\u00e0, promettendo altres\u00ec l'inalienabilit\u00e0 della citt\u00e0 alla quale concedeva il titolo di \u201cAnimosa Civitas\u201d. Tuttavia Corleone nel 1440 fu venduta a Federico Ventimiglia per 19000 fiorini, con riserva di riscatto in qualsiasi momento. La concessione veniva revocata nel maggio 1447 dallo stesso re Alfonso per essere rifatta nello stesso anno ad un certo Giovanni di Bologna. Nel 1452 la citt\u00e0 veniva infine concessa all'avvocato Giacomo Pilaya.\nNel 1516 Corleone ader\u00ec ai moti rivoluzionari della citt\u00e0 di Palermo contro il vicer\u00e9 Moncada. La rivolta Corleonese, capitanata da un ceto Fabio La Porta, assunse caratteri prettamente popolari ed ebbe come scopo la richiesta di sgravi fiscali. Venne tuttavia repressa nel sangue dalle truppe del vicer\u00e9 guidate dal vicario generale Gerardo Bonanno. Verso la fine dello stesso secolo le condizioni sociali della citt\u00e0 si aggravarono ulteriormente. La peste del 1575-77 e la carestia del 1592 furono infatti causa di lutti e di desolazione.\nIl 3 giugno del 1625 Corleone fu venduta, assieme ad altre citt\u00e0 demaniali come Agira, Calascibetta ecc., ad alcuni mercanti genovesi, dai quali si riscatt\u00f2 dietro pagamento di 15200 once. Le condizioni di vendita erano state tuttavia assai gravi perch\u00e9 prevedevano la facolt\u00e0 di \u201cpoterle vendere in feudo coi suoi uomini, vassalli, feudi e sub-feudi con la giurisdizione di prima, seconda e terza istanza civile, criminale e mista, mero e misto impero\u201d.\nNel 1649 la citt\u00e0 veniva ancora una volta messa in vendita dalla corona in cerca di denaro per il riassestamento della flotta spagnola. Fu quindi acquistata 16400 per once dal giurisperito corleonese Giuseppe Sgarlata, il quale poi accett\u00f2 il riscatto dietro il pagamento di una rendita di 820 once a ragione del 5% sul capitale impegnato e ricevendo il titolo di Marchese di Chiosi al posto di quello di Marchese di Corleone. I cittadini corleonesi che tenevano particolarmente ai loro privilegi derivati dal fatto che la citt\u00e0 fosse demaniale (ovvero governata da un patriziato espressione della nobilt\u00e0 cittadina e non soggetta a un barone), ricompr\u00f2 sempre la propria libert\u00e0 ogni volta che il sovrano vendette la citt\u00e0. Corleone era la citt\u00e0 pi\u00f9 importante dell'entroterra della Sicilia occidentale e godeva di molti privilegi tra i quali il \"mero e misto imperio\", ovvero la possibilit\u00e0 di gestire la giustizia in loco e altri che la esentavano da alcune gabelle e che consentivano (caso unico in Sicilia) che il capitano della citt\u00e0 fosse un corleonese e non un forestiero. Come le pi\u00f9 importanti citt\u00e0 demaniali della Sicilia, Corleone aveva un Senato cittadino (titolo riconosciuto nel 1816 da Ferdinando I delle Due Sicilie ma gi\u00e0 in uso da almeno due secoli).\nAlla carica di Senatore potevano essere ammesse solo le famiglie dell'aristocrazia (Ansalone, d'Anna, Bentivegna, Bruno, Cannarozzo, Canzoneri, Catinella, Crescimanno, Firmaturi, Garlano, Maringo, Palazzo, Pittacoli, Sangiorgi, Sarzana, Valenti ecc.). Corleone inoltre era famosa per l'ottima qualit\u00e0 del vino prodotto nel suo territorio, aveva una \"borsa del grano\" ed era considerata il \"granaio della Sicilia\" essendone grande produttrice. Si pu\u00f2 affermare che in et\u00e0 moderna la citt\u00e0 fosse molto ricca, con alcuni dei suoi cittadini estremamente agiati, molto sviluppata da un punto di vista economico ma anche sociale, culturale e artistico, basti pensare alla grande quantit\u00e0 di maestranze di ottimo livello che edificavano chiese, conventi e che decoravano con grande maestria e alto livello artistico palazzi anche nel resto della Sicilia.\nEt\u00e0 contemporanea.\nCon la cacciata dei Gesuiti dal Regno di Sicilia a partire dal 1767 voluta da Carlo III e dal marchese Bernardo Tanucci suo ministro e noto anticlericale, anche a Corleone ci furono grossi cambiamenti. La Compagnia di Ges\u00f9, infatti, era proprietaria della stragrande maggioranza dei feudi e dei latifondi del territorio corleonese, la loro cacciata e conseguente confisca dei beni permise ad ambiziosi imprenditori di acquistare decine di ettari di terreni. Questi nuovi baroni settecenteschi, i maggiori dei quali furono i Bentivegna, i Cammarata, i Canzoneri, i Patti e i Paternostro, diedero una spinta decisiva all'economia locale grazie alla loro intraprendenza. Questi infatti adottarono subito nuove tecniche agricole, cosa rara in Sicilia dove i baroni ma anche gli stessi contadini e mezzadri preferivano tecniche di coltivazione oramai obsolete. Sotto questa nuova spinta economica, si ebbe la costruzione di nuove dimore baronali molto pregevoli che oggi, a causa degli abusi edilizi, non sono del tutto visibili.\nCorleone contribu\u00ec ai fatti risorgimentali con l'azione rivoluzionaria di Francesco Bentivegna, il quale dopo aver partecipato ai moti del 1848, capitan\u00f2 un'insurrezione antiborbonica nei comuni del circondario finch\u00e9 fu arrestato e quindi fucilato a Mezzojuso il 20 dicembre 1856. Il 27 maggio 1860 la citt\u00e0 fu teatro di una furiosa battaglia tra la colonna garibaldina guidata dal colonnello Vincenzo Giordano Orsini e il grosso dell'esercito borbonico a comando del generale svizzero Von Meckel, sviato da Palermo con uno stratagemma ordito dallo stesso Garibaldi. In quella occasione si form\u00f2 una squadra di volontari (picciotti) la quale, capitanata da Ferdinando Firmaturi, si un\u00ec ai garibaldini nella marcia verso Palermo.\nIl secolo XIX si concludeva con l'azione sociale di Bernardino Verro, uno dei capi del movimento dei fasci siciliani, il quale, dopo aver fondato il 3 aprile 1893 il Fascio di Corleone, fu l'ideatore dei nuovi Patti Agrari che vennero stipulati tra contadini e gabelloti nel congresso agricolo siciliano del 30 luglio 1893, tenutosi a Corleone tanto che la citt\u00e0 cominci\u00f2 ad assumere il titolo di \u201cCapitale Contadina\u201d.\nIl 13 settembre 1893, a seguito della trattativa tra Bernardino Verro e Gaetano Palazzo Dara, che rappresentava i proprietari Marchese Carlo Sarzana di Sant'Ippolito, Avvocato Nicol\u00f2 Provenzano e Angelo Streva, fu concluso il primo contratto quale \"Patti colonici stabiliti dall'arbitrato per lo sciopero 1893-1894, tra il Fascio dei Lavoratori di Corleone ed i signori Streva Angelo e Palazzo Gaetano\".\nAlla Grande Guerra Corleone contribu\u00ec con 105 morti sul campo e numerosi feriti. Tra gli altri servitori della patria si distinsero il capitano Guglielmo Triolo, pi\u00f9 volte medaglia d'argento al valore, e l'ardimentoso generale Vincenzo Streva (1870\u00a0\u2013 1949) passato da Adua al fronte austriaco. Il seme sociale di Bernardino Verro sarebbe germogliato a Corleone ancora una volta nel secondo dopoguerra, con la nascita del movimento contadino per l'occupazione delle terre incolte, capeggiato dal sindacalista Placido Rizzotto, ucciso dalla mafia.\nA partire dal secondo dopoguerra, Corleone \u00e8 diventata nota per aver dato i natali ad alcuni banditi e mafiosi (tra cui spiccavano Michele Navarra, Luciano Liggio, Bernardo Provenzano, Salvatore Riina e i fratelli Calogero e Leoluca Bagarella), i quali si resero protagonisti di episodi di cronaca nera che sconvolsero l'opinione pubblica siciliana ed italiana dell'epoca. Legato alla cosca corleonese era anche il sindaco di Palermo Vito Ciancimino, nato a Corleone.\nSimboli.\nLo stemma di Corleone, riconosciuto con D.P.C.M. del 30 ottobre 1929, ha la seguente blasonatura:\nmentre il gonfalone \u00e8 \u00abformato da un drappo di color porpora della foggia regolamentare caricato dello stemma sopradescritto, sormontato dalla iscrizione centrata in argento \u00bb.\nRicorrenze.\n12 gennaio 1556: Carlo V conferisce a Corleone il titolo di \"Animosa Civitas\".\nMonumenti e luoghi d'interesse.\nL'aspetto di Corleone \"\u00e8 quello del barocco spagnolo che segn\u00f2 il culmine del rinnovamento della citt\u00e0 e della sua espansione, arrestatasi con l'inizio dell'et\u00e0 contemporanea e poi ripresa verso nord dopo la seconda guerra mondiale. Il vecchio nucleo storico, peraltro ben tenuto e selciato, ha vie strette con isolati da abitazioni con tipico fondaco, ingresso abitativo al piano terra e balconcini con ringhiere panciute in ferro battuto; la nuova espansione ha l'aspetto anodico del volto di tante citt\u00e0 nuove\" (Librici Alfio).\nIl nucleo antico della citt\u00e0 era delimitato da una cinta muraria medioevale che collegava il castello Soprano con il castello Sottano, seguendo a Sud il corso del torrente Corleone e lambendo a Nord il fianco dell'esistente Chiesa Madre. Nel corso dei secoli XV, XVI, XVII, dentro e fuori le mura s'insediarono vari ordini religiosi: dai Minori Osservanti 1446 ai Domenicani 1554, dai Cappuccini 1570 ai Carmelitani 1572, dalle clarisse 1594 ai Padri Filippini 1626 mentre i Padri Agostiniani risultavano presenti gi\u00e0 nel XIV secolo.\nLa chiesa di Sant'Agostino presenta all'interno un paliotto prospettico del Settecento, una statua in legno policromo della Madonna della Mazza XVIII secolo, una cinquecentesca statua di San Giuseppe ed un martirio di San Bartolomeo, tela di Giuseppe Ribera. Alla chiesa \u00e8 annesso in oratorio interamente affrescato da Santo Governali nel XVIII secolo.\nLa chiesa Madre, dedicata a San Martino, ha impianto basilicale a tre navate. Di origine trecentesca, ma ampliata nei secoli successivi, assunse l'aspetto attuale nel XVIII secolo allorch\u00e9 fu affrescata nella cupola da Carmelo Salpietra 1783 e poi da Giuseppe Genzardi 1854. Notevole il coro ligneo di Giovan Battista Li Volsi 1635 e una tavola con l'adorazione dei magi attribuita a Tommaso De Vigilia. Le due tele agli altari del transetto, reffiguranti San Leoluca e San Bernardo da Corleone, sono opere di Fra Felice da Sambuca. Ai modi di Vincenzo La Barbera \u00e8 da riferire il quadro di \"Santa Rosalia che prega per Corleone\". All'interno della Chiesa Madre vi sono poi due sale museali dove \u00e8 possibile osservare altre tele e argenteria. Nella cappella laterale di San Francesco \u00e8 custodito il corpo della serva di Dio, suor Maria Cira Destro (1782-1818), mistica corleonese.\nNotevole \u00e8 pure la chiesa di Santa Rosalia, in piazza Vasi, edificata nel XVII secolo. Custodisce all'interno due acquesantiere cinquecentesce e diverse tele di varia provenienza, ritenute di Pietro Novelli, Vito D'Anna, Gioacchino Martorana e Giuseppe Velasquez.\nMeritano ancora di essere ricordate:\nL'architettura civile corleonese annovera, oltre al seicentesco Palazzo Pretorio, diversi palazzi sette-ottocentesci, dovuti all'aristocrazia cittadina. L'ex-palazzo Cammarata, in piazza Garibaldi, restaurato, ospita la nuova sede del municipio. \u00c8 impreziosito da un portone in bronzo, opera dello scultore corleonese Biagio Governali. Molto bello \u00e8 anche Palazzo Provenzano, con sale finemente affrescate, sede del museo archeologico, ricco di reperti archeologici provenienti dal territorio (tra cui il famoso miliariumm romano del 252 a.C. con inciso il nome del console Aurelio Cotta).\nDa Corleone provengono due notevolissime opere d'arte custodite nella Galleria Regionale della Sicilia di Palermo (palazzo Abatellis): il cosiddetto polittico di Corleone raffigurante \"l'incoronazione della vergine tre i santi Michele, Giovanni Battista, Giovanni Evangelista e Leoluca\"; opera magnifica di Guglielmo Pesaro (1450 c.a.) gi\u00e0 nel monastero del SS. Salvatore; e la cosiddetta Madonna di Corleone, delicata statua di Antonello Gagini gi\u00e0 nel monastero della Maddalena.\nAll'ingresso di Corleone, l'impatto immediato \u00e8 con le sue Rocche \u00abgemelle\u00bb la Sottana, ad Occidente, e la Soprana, ad Oriente, su cui svetta la Torre Saracena.\nNella cittadina si possono ammirare i portali chiaramontani dei Palazzi e delle Chiese di Via Cammarata e Firmaturi, le facciate barocche delle Chiese e dei Palazzi di via S. Martino, le diverse sculture bronzee (statue e portoni di Palazzi e Chiese) opere del corleonese Biagio Governali, percorrendo la via Bentivegna si possono invece ammirare i diversi \"murales\" che raffigurano luoghi e tradizioni di Corleone.\nProseguendo, lungo la SS 118, a \"Tagliavia\", nell'oasi di silenzio dell'ottocentesco santuario della Madonna del Rosario, si conservano affreschi e tele di Giuseppe Carta. Ancora qualche chilometro e si possono visitare le Gole del Drago, un biotopo naturale con la sua macchia mediterranea, con le sue pietre scavate dall'acqua del fiume di Frattina, con la sua flora lussureggiante.\nSociet\u00e0.\nTradizioni e folclore.\nLa principale festa dei corleonesi \u00e8 dal 1594 la ricorrenza del \"Corpus Domini\", detta \"a fera ru Sacramentu\". Ogni anno viene allestita la grande fiera, il cui momento centrale \u00e8 la processione del Sacramento cui partecipano tutte le confraternite del paese. Dal 1954 non si svolge pi\u00f9 il tradizionale corteo di tutte le statue dei santi delle chiese.\nIl primo marzo si festeggia San Leoluca protettore del paese, con una processione e l'accensione di fal\u00f2. A maggio, poi, c'\u00e8 la corsa del santo, che rinnova la leggenda di San Leoluca che ferma l'esercito borbonico insieme a sant'Antonio abate. Tradizione vuole che durante la corsa vinca sempre San Leoluca.\nNel periodo delle Festivit\u00e0 Pasquali si svolgono suggestive e imponenti manifestazioni: Il gioved\u00ec Santo si visitano gli altari della Reposizione. Il venerd\u00ec Santo grande corteo processionale dei \"Fratelli\" Salita al Calvario, Deposizione dalla Croce e grande processione in notturna con l'Urna del Cristo e il Simulacro dell'Addolorata.\nDal 1\u00b0 al 15 agosto si svolge presso la chiesa dei Cappuccini la \"festa dell'Assunta\". Il 15 sera si svolge la solenne processione. L'ultima settimana di agosto si festeggia la festa della Madonna della Rocca.\n\"San Bernardo da Corleone\" viene festeggiato il 12 gennaio con la novena in suo onore nella piccola chiesa (la sua casa natale). La processione del santo viene fatta nel mese di settembre. La vigilia la statua del santo viene portata in chiesa madre, il giorno della festa viene allestita una piccola fiera, la sera infine, si svolge la processione per le vie della citt\u00e0.\nIl 13 dicembre presso la chiesa di Santa Maria si svolge la festa di Santa Lucia. La sera per le vie della citt\u00e0 si snoda la processione. La confraternita offre ai fedeli la cucc\u00eca.\nCultura.\nIstruzione.\nScuole.\nA Corleone hanno sede varie scuole superiori di secondo grado, tra cui il liceo classico, scientifico e socio psicopedagogico annessi all'istituto d'istruzione superiore statale \"Don Giovanni Colletto\". Vi sono, inoltre, un istituto professionale per l'agricoltura e l'ambiente e scuole primarie e secondarie inferiori.\nMusei.\nIl Museo Civico di Corleone \u00e8 stato realizzato grazie all'acquisto, nel 1991, da parte dell'Amministrazione Comunale di un immobile di propriet\u00e0 della famiglia Provenzano, ubicato nel centro storico del paese. L'edificio, risalente alla meta del XIX secolo, presenta le caratteristiche architettoniche dell'edilizia alto borghese tipica di quell'epoca; gli ambienti interni presentano tutti una copertura a volta a cuscino, i decori sono realizzati con stucchi e dipinti e la pavimentazione \u00e8 in maiolica.\nIl museo \u00e8 intitolato al pittore futurista corleonese Pippo Rizzo (1897\u00a0\u2013 1964) che ottenne il suo primo grande successo nel 1926, alla Biennale di Venezia, con il quadro intitolato \u201cI Lampi\u201d.\nLe otto sale del museo ospitano reperti di varia tipologia. La collezione archeologica comprende oggetti rinvenuti nel sito archeologico sulla Montagna Vecchia, che appartengono a diverse epoche: paleolitico, mesolitico, neolitico, et\u00e0 del bronzo, et\u00e0 del ferro, periodo greco classico, periodo ellenistico e romano, epoca medievale. Tra gli oggetti pi\u00f9 interessanti, l'unico miliario romano rinvenuto in Sicilia, che attesta le LVII miglia che separavano Agrigento dal sito dov'era collocato.\nL'epigrafe \u201cAurelio Cotta Console\u201d fa risalire il pezzo al 252 a.C.\nNella sezione etno-antropologica la civilt\u00e0 contadina \u00e8 rappresentata dal ciclo del grano, della pastorizia e della tessitura, oltre che da alcuni oggetti di lavoro o d'uso domestico: aratri, selle, tridenti, \u201ccriva\" con corde in budello e la \"Ruota\" dell'ex Orfanotrofio, rappresentano i pezzi pi\u00f9 interessanti. Sono esposti anche alcuni cimeli garibaldini. ;\nNei pressi del prezioso Oratorio di Sant'Agostino, la parrocchia di San Leoluca, raccogliendo alcune donazioni di privati, ha realizzato un museo demo-etno-antropologico, la cui parte centrale \u00e8 costituita da due stanze arredate come era in uso fino alla prima met\u00e0 del Novecento. Le stanze sono, ovviamente, le pi\u00f9 importanti per una famiglia di contadini, ovvero la cucina e la camera da letto. Sono esposti anche numerosi utensili ed oggetti di lavoro utilizzati dai contadini nella vita quotidiana.\nCampagne sociali di promozione della legalit\u00e0.\nLe attivit\u00e0 criminali di Cosa nostra documentate nei processi per mafia del corso del XX secolo, unitamente alla produzione cinematografica hollywoodiana che ha ripreso stereotipi della mafia siciliana e di Cosa nostra statunitense, con il personaggio di don Vito Corleone (letterario e cinematografico, ma da molti erroneamente ritenuto realmente esistito), hanno arrecato un danno di immagine sia al comune di Corleone che ai Corleonesi stessi, erroneamente associati al clan mafioso dei Corleonesi.\nCome risposta, la comunit\u00e0 di Corleone, a partire dagli anni novanta, ha avviato programmi e progetti tali da essere un esempio di marketing territoriale spontaneo. Gruppi di volontari in varie associazioni no profit hanno contribuito a cambiare l'immagine di Corleone mediante delle campagne sociali a favore della legalit\u00e0. Una di queste campagne ha avuto attenzione nazionale e si basa sullo slogan \"Corleone Capitale Mondiale della Legalit\u00e0\", sostenuta dalla Regione Autonoma Valle d'Aosta su iniziativa di una associazione no-profit della Valle d'Aosta. Le campagne sociali a favore della legalit\u00e0 declinate in giornate per la legalit\u00e0, percorsi di educazione nelle scuole, concorsi artistici, mostre fotografiche sulla mafia, presentazione di libri, ecc. si sono sovrapposte alle cooperative che lavorano i terreni confiscati ai boss mafiosi.\nGeografia antropica.\nFrazioni.\nLa frazione di Ficuzza presenta un bosco esteso circa 5.000 ettari e dominato dal massiccio di Rocca Busambra (1613 s.l.m.), dove ancora nidifica l'aquila reale, insieme alla palazzina di Re Ferdinando di Borbone, costruita sul finire del Settecento, su progetto dell'architetto Giuseppe Venanzio Marvuglia di stile neoclassico e molto simile alla Reggia di Caserta.\nEconomia.\nCorleone rappresenta un importante centro di allevamento bovino ed ovino e di produzione di prodotti caseari. Conosciuta \u00e8 infatti la sagra dei prodotti caseari, che avviene ogni anno nei mesi di maggio e giugno. Il suo fertilissimo terreno produce anche cereali e diverse qualit\u00e0 di uva. Rilevante \u00e8 la lavorazione artigianale locale del legno e del ferro. Da diversi decenni il centro vitivinicolo con una produzione rilevante di uve (Nero d'avola, Catarratto, Syrah, Chardonnay) e una ottima produzione di vini di qualit\u00e0 esportati in tutto il mondo. Importante \u00e8 anche la produzione del pomodoro (detto \"pomodoro corleonese\") dalle caratteristiche uniche. Le caratteristiche pedo-climatiche e fisiche del territorio corleonese (terreni alluvionali e poco argillosi) rendono l'agricoltura del comprensorio potenzialmente fiorente.\nInfrastrutture e trasporti.\nFerrovie.\nDal 1886 al 1959 la citt\u00e0 era servita dall'omonima stazione posta sulla Palermo-Corleone-San Carlo.\nAmministrazione.\nIl 10 agosto 2016, il Governo Renzi, sulla base di una proposta del Ministro dell'Interno Angelino Alfano, scioglie il comune per infiltrazioni mafiose.\nAltre informazioni amministrative.\nIl comune di Corleone fa parte delle seguenti organizzazioni sovracomunali:\nSport.\nImpianti sportivi.\nCampo di Calcio Santa Lucia. Regolamentare a 11 giocatori, privo di manto erboso. Dal 2011 \u00e8 attiva una scuola calcio riconosciuta dalla FIGC, dal 2013 affiliata a scuola calcio A.C. Milan. Punto di riferimento per la struttura \u00e8 l'Associazione Sportiva Dilettantistica Animosa Civitas Corleone."}
{"id": "1715513", "revid": "125843363", "url": "https://it.wikipedia.org/wiki?curid=1715513", "title": "Il corvo 3 - Salvation", "text": "Il corvo 3 - Salvation (\"The Crow: Salvation\") \u00e8 un film del 2000, diretto da Bharat Nalluri. Nelle sale cinematografiche italiane dal 1\u00ba giugno 2001. La storia \u00e8 ispirata ad un fumetto di James O'Barr intitolato \"Il corvo\", da cui erano gi\u00e0 stati ispirati due film precedenti a questo.\nTrama.\nAlex Corvis viene ingiustamente accusato di aver ucciso la sua ragazza, Lauren Randall, ma lui ricorda che il vero, misterioso assassino con una cicatrice nel braccio sinistro per incastrarlo aveva infilato il coltello nella sua auto. Una volta ucciso sulla sedia elettrica, viene riportato in vita da un corvo che gli dona poteri soprannaturali quali invulnerabilit\u00e0, immortalit\u00e0, agilit\u00e0 superumana e una grande forza.\nDopo aver ucciso i veri assassini della ragazza dovrebbe ritornare nell'aldil\u00e0 per stare con lei per sempre. Alex come prima cosa, una volta tornato in vita, arriva nel dipartimento di polizia e nella stanza dei reperti dove trova la lista dei testimoni al suo processo e decide di andare dal testimone oculare, Thomas Leonard, il quale rivela che i poliziotti lo hanno costretto a testimoniare. Va quindi dal primo poliziotto, Philip Dutton, impegnato a fermare due ragazze con metodi alquanto discutibili, ed interviene, lasciando libere di andare le ragazze. Dopo aver resistito agli innocui colpi di pistola di Dutton, gli pone le mani sulla fronte cercando nella mente i ricordi e riesce a vedere chiaro sulla morte di Lauren. Uccide quindi Dutton.\nLa seconda vittima di Alex \u00e8 Elrich, colui che ha inferto le pugnalate fatali a Lauren. Alex entra nella macchina di Elrich e mostra al poliziotto la propria invulnerabilit\u00e0, dopodich\u00e9 inizia ad accelerare e attirare su di s\u00e9 tutta la polizia della citt\u00e0. A quel punto, arrivati in un deposito di auto, si schianta su un autobus con l'auto stordendo Elrich e, successivamente, d\u00e0 fuoco alla macchina di Elrich facendo esplodere tutte le auto della polizia intorno ed anche un elicottero della polizia.\nUn altro obiettivo di Alex \u00e8 rendere Erin Randall, sorella di Lauren, consapevole del coinvolgimento del padre nella vicenda. Dopo aver fatto visita alla ragazza al cimitero, davanti alla lapide di Lauren riesce a convincerla; le mostra anche il biglietto trovato nella macchina di Elrich, grazie al quale Erin scopre il coinvolgimento di suo padre; con lo stesso bigliettino l'avvocato di Alex riesce a scoprire gli intrighi della societ\u00e0 di Randall e della D.E.R.T. che controlla traffici di droga e prostituzione in citt\u00e0.\nLo spregevole capo della polizia della citt\u00e0, John L. Book, amico e socio di Nathan Randall, non \u00e8 disposto a sopportare a lungo la morte di cos\u00ec tanti suoi poliziotti e si mette sulle tracce di Alex scoprendo che \u00e8 veramente resuscitato dai morti e capisce che deve dargli quello che cerca e cio\u00e8 l'uomo con la cicatrice. John, allora, si libera di Nathan Randall, rapisce Erin ed uccide l'avvocato di Alex tagliandogli il braccio sul quale crea una cicatrice simile a quella descritta da Alex durante il processo. Tutto questo mentre Alex entra nel locale degli spogliarelli nel quale trova e uccide gli ultimi due poliziotti rimasti, ovvero Roberts e Toomey, e nell'esplosione del locale vede il braccio piazzato da John perdendo cos\u00ec tutti i suoi poteri.\nAlex decide allora di cercare comunque di salvare Erin e va nell'ufficio di John. Dopo un breve combattimento uccide Alex a pugnalate. Decide quindi insieme alla compagna e ad uno scagnozzo di imbalsamarlo, ma in quel momento il corvo preleva il ciondolo donato da Alex ad Erin e lo posiziona vicino ad Alex che recupera tutti i suoi poteri giusto un attimo prima che John gli possa dare il colpo finale.\nJohn allora scappa con Erin mentre Alex uccide la compagna e l'ultimo scagnozzo e si lancia all'inseguimento di John, raggiungendolo e scoprendo che \u00e8 proprio lui il misterioso uomo con la cicatrice che aveva messo il coltello nella sua macchina. Viene quindi portato nella sala dell'elettroesecuzione del carcere dove questa volta sulla stessa sedia elettrica c'\u00e8 John. Alex ed Erin osservano soddisfatti il capitano mentre viene ucciso."}
{"id": "1715515", "revid": "228587", "url": "https://it.wikipedia.org/wiki?curid=1715515", "title": "Costruttivismo (psicologia)", "text": "In psicologia e in psicologia clinica il costruttivismo \u00e8 un approccio derivante da una concezione della conoscenza come costruzione dell'esperienza personale anzich\u00e9 come rispecchiamento o rappresentazione di una realt\u00e0 indipendente.\nLe origini.\nL'iniziatore del costruttivismo pu\u00f2 essere considerato lo psicologo statunitense George A. Kelly che gi\u00e0 negli anni cinquanta (con il suo \"The Psychology of Personal Constructs\", del 1955) precorse gli sviluppi epistemologici e metateorici della pi\u00f9 recente scienza cognitiva, detta \"di secondo ordine\".\nNon si tratta per\u00f2 di un movimento completamente nuovo, in quanto le prime concezioni costruttiviste risalgono al filosofo Giambattista Vico (1668-1744), il quale diceva: \"Il vero \u00e8 identico al fatto\", o anche \"... la verit\u00e0 umana \u00e8 ci\u00f2 che l'uomo conosce costruendolo con le sue azioni, e formandolo attraverso di esse\".\nOltre al citato Kelly, possono essere considerati padri \u201cmoderni\u201d del costruttivismo George Herbert Mead, Jean Piaget, Humberto Maturana, Ernst von Glasersfeld, Francisco Varela, Kurt Lewin, Heinz von Foerster, Niklas Luhmann, Paul Watzlawick, Lev Vygotskij, Gregory Bateson e Ludwig Wittgenstein.\nI concetti di base.\nNell'ambito della matrice epistemologica costruttivista, viene messa in discussione la possibilit\u00e0 di una conoscenza \"oggettiva\", in quanto sapere totale che rappresenti, in modo fedele, un ordine esterno indipendente dall'osservatore; la stessa osservazione diretta dei fenomeni non \u00e8 pi\u00f9 considerata fonte privilegiata di conoscenza obiettiva.\n\"Tutto ci\u00f2 che \u00e8 detto \u00e8 detto da un osservatore ad un altro osservatore, che pu\u00f2 essere s\u00e9 stesso\".\nQuest'affermazione di H. Maturana ben riflette i cambiamenti avvenuti nel campo dell'epistemologia moderna da Karl Popper in poi. Non esistono fatti \"nudi\", ovvero al di fuori delle teorie. Al contrario, ogni osservazione, \u00e8 ritenuta possibile solo alla luce di teorie, e nessuna conoscenza \u00e8 data dall'ambiente, ma \u00e8 sempre sviluppo di una conoscenza precedente.\nL'approccio si dice costruttivista in quanto tiene in considerazione il punto di vista di chi osserva, di chi esamina; esso considera il sapere come qualcosa che non pu\u00f2 essere ricevuto in modo passivo (come affezione del mondo esterno) dal soggetto, ma che risulta dalla relazione fra un soggetto attivo e la realt\u00e0. La realt\u00e0, in quanto oggetto della nostra conoscenza, sarebbe dunque creata dal nostro continuo \"fare esperienza\" di essa. \nLa determiniamo dal modo, dai mezzi, dalla nostra disposizione nell'osservarla, conoscerla e comunicarla. Si forma nei processi d'interazione ed attraverso l'attribuzione di significati alla nostra esperienza. In questi processi il linguaggio ha certamente un ruolo fondamentale. La \"costruzione\" si poggia quindi su mappe cognitive che servono agli individui per orientarsi e costruire le proprie interpretazioni.\nIn sostanza ciascun individuo costruisce una sua \"mappa di significati\" personali, che gli consentano di vivere in quello che ciascuno sperimenta come il suo mondo. D'altra parte appare fondamentale, in questo processo di costruzione, il mondo sociale nel quale il soggetto \u00e8 inserito, e del quale egli condivide i significati. Anche l'azione e l'intervento sulla realt\u00e0 hanno spesso carattere sociale, sia in quanto avvengono attraverso o all'interno di gruppi, sia in quanto avvengono attraverso la mediazione del linguaggio (Jean Piaget;Lev Vygotskij). L'ambiente in quest'ottica cessa d'essere luogo denso di \"informazioni\" precostituite all'esterno, da \"trarre\" o \"raccogliere\", per divenire luogo di esperienza, che offre diverse possibilit\u00e0 ed opportunit\u00e0 di costruire informazioni e conoscenze. Nella prospettiva di Niklas Luhmann l'informazione \u00e8 il risultato dell'elaborazione da parte del sistema (ad esempio il sistema psichico) delle sollecitazioni provenienti dall'ambiente.\nConseguenze dell'approccio costruttivista.\nLe prime dirette conseguenze riguardano l'impossibilit\u00e0 di una distinzione netta tra colui che osserva e chi \u00e8 osservato, perch\u00e9 entrambi si definiscono come tali attraverso la reciproca interazione. Ci\u00f2 che viene osservato non sono cose, propriet\u00e0 o relazioni di un mondo che esiste indipendentemente dall'osservatore, bens\u00ec delle distinzioni effettuate dall'osservatore stesso, in seguito alla propria attivit\u00e0 nell'ambiente.\nSpesso, questo approccio che si contrappone certamente ad una visione positivistica della scienza, viene considerato come una minaccia per la razionalit\u00e0 e per la scienza intesa come visione \"unica\" della realt\u00e0 e della verit\u00e0. Ma, come si \u00e8 gi\u00e0 affermato, \nIl costruttivismo psicologico.\nGeorge A. Kelly (1905-1967) ha il merito di aver sviluppato una teoria psicologica in grado di conciliare le tesi del costruttivismo con la possibilit\u00e0 di conoscere il mondo reale e migliorare tale conoscenza. Egli suppone che le attivit\u00e0 di una persona siano psicologicamente \"canalizzate\" dai modi in cui essa anticipa gli eventi, e queste anticipazioni, che Kelly chiama \"costrutti\", sono verificate attraverso un comportamento in grado di validarle o invalidarle.\nConseguenza di maggior spessore di questo presupposto \u00e8 l'assimilazione di tutta l'attivit\u00e0 psicologica ad un particolare tipo di processo di apprendimento e crescita della conoscenza.\nDa questi presupposti, e dalla concezione (condivisa con il modello costruttivista) di sapere/conoscenza come costruzione soggettiva, si elabora la \"Psicologia dei Costrutti Personali\", il cui scopo \u00e8 arrivare a conoscere il significato e il valore che le persone attribuiscono alla propria esperienza, e le modalit\u00e0 con cui sviluppano le loro conoscenze e le utilizzano nelle esperienze successive, anticipandone i fatti.\nPer anticipare eventi in modo pi\u00f9 utile, ogni persona sviluppa, con caratteristiche particolari, un sistema costruttivo che comporta relazioni ordinali tra i costrutti (corollario dell'organizzazione). Questo significa che i costrutti sono ordinati gerarchicamente: si collocano al vertice quelli che si riferiscono a dimensioni pi\u00f9 centrali e nucleari e che rispondono ai \"perch\u00e9\" fondamentali per la propria esistenza. Si collocano in posizione periferica quelli che si riferiscono a dimensioni concrete e che rappresentano la \"manifestazione visibile\" dei propri perch\u00e9.\nFunzione fondamentale di ogni sistema individuale di conoscenza (\"sistema di significati soggettivi\") \u00e8 quindi considerata la \"capacit\u00e0 di costruire previsioni\" rispetto a ci\u00f2 che potr\u00e0 accadere, in modo da programmare adeguatamente le proprie azioni in funzione degli scopi attivati in ogni specifico momento. Le previsioni costruite possono essere pi\u00f9 o meno vere rispetto alla realt\u00e0 ontologica, ma ci\u00f2 che pi\u00f9 ha importanza \u00e8 che rappresentino modelli utili per orientarsi e muoversi all'interno del proprio mondo.\nL'invalidazione di una previsione rappresenta la possibilit\u00e0 per il sistema di arricchirsi di nuove informazioni, articolando e rendendo pi\u00f9 complesso il nostro modello rappresentativo del mondo. \u00c8 per\u00f2 importante che l'invalidazione sia riconosciuta ed accolta come tale, ci\u00f2 implica che il sistema deve essere in grado di adattare le proprie strutture conoscitive ai nuovi dati. La crescita della conoscenza \u00e8 perci\u00f2 data dalla capacit\u00e0 del sistema conoscitivo di riconoscere il nuovo, adattare il sistema, e costruire su questo nuove strutture di previsione. L'esperienza sarebbe dunque un complesso processo di costruzioni di aspettative, di loro invalidazioni, e nuove costruzioni.\nL'apprendimento deriva dall'invalidazione di un'aspettativa, e dalla possibilit\u00e0 per il sistema di compiere nuove costruzioni. Obiettivo principale di tale psicologia \u00e8 una maggiore conoscenza (ad opera del soggetto stesso) degli schemi prevalenti nel proprio sistema di conoscenze, della loro influenza sul proprio comportamento, e dei processi di costruzione dei significati, al fine di ottenere un maggior controllo sugli eventi personali attraverso l'evoluzione sperimentale di un efficace sistema di previsione. Si noti come qui i dati osservativi non costituiscono pi\u00f9 la base di costruzioni teoriche, piuttosto rappresentano \"controlli\" sperimentali, verifiche di ipotesi.\nSi tratta di una teoria completa e formale, un atto di costruzione spiegato dalla teoria stessa. \u00c8 perci\u00f2 riflessiva, e nella persona che tale teoria modella si pu\u00f2 ritrovare chiunque. \u00c8 formulata in termini astratti, per evitare il pi\u00f9 possibile di essere legata ad un periodo e/o una particolare cultura.\nFormalmente, la Psicologia dei Costrutti Personali si articola e definisce in un postulato fondamentale e undici corollari. Il postulato fondamentale recita: \"I processi di una persona sono psicologicamente canalizzati dai modi in cui essa anticipa gli eventi\". Questo racchiude parecchie implicazioni: non si reagisce al passato, ma ci si estende verso il futuro; si appura il senso trovato nel mondo guardando quanto quel senso ci permette di \"anticiparlo\"; e la personalit\u00e0 \u00e8 il modo in cui si costruisce senso e significato al mondo.\nSecondo Kelly, l'attivit\u00e0 primaria del soggetto \u00e8 un continuo lavoro psichico per comprendere la sua natura e quella del mondo, e verificare costantemente quanto tale comprensione la guidi e le consenta di anticipare il suo futuro a breve e lungo termine. In linea con la metafora dell'uomo scienziato, Kelly sostiene che ciascuno ha la propria visione del mondo (la teoria), le proprie aspettative rispetto a ci\u00f2 che accadr\u00e0 in determinate situazioni (ipotesi), e che il comportamento \u00e8 un continuo esperimento dotato di significato, che pu\u00f2 cambiare, venire elaborato, ed \u00e8 socialmente negoziato.\nPersonalit\u00e0 e schemi.\nDa un punto di vista costruttivista, per Personalit\u00e0 si intende un insieme di processi auto-organizzati, relativi ai significati propri ad una situazione.\n\"Le inferenze che lo psicologo trae sulla personalit\u00e0 di qualcuno, sono il prodotto di un processo socialmente e culturalmente mediato, tramite il quale egli assume il ruolo di osservatore, applicando un particolare insieme di significati condivisi. Vale a dire un linguaggio teorico predisposto per la categorizzazione, interpretazione o spiegazione di informazioni desunte dal comportamento o da altri indicatori psicologici\".\nSi tratta di schematizzazioni basate su astrazioni categoriali (effettuate a scopi valutativi e diagnostici), che rendono possibile attribuire un certo numero di caratteristiche psicologiche ad individui accomunabili per qualche aspetto distintivo. in termini tecnici, si dice che sono \"strutture organizzative che preordinano il processo di attribuzione\".\n\u00c8 importante sottolineare che tali \"schemi\" dipendono dal tipo di relazione che si stabilisce tra osservatore ed osservato, dalle loro reciproche attribuzioni e dagli scopi che guidano l'interazione stessa. Caratteristica importante \u00e8 la loro valenza anticipatoria, in grado di condizionare anche le valutazioni successive.\nIl processo cognitivo di categorizzazione svolto dagli Schemi, se da un lato fornisce propriet\u00e0 e funzioni utili nel costruire la rappresentazione dell'altro, dall'altro non \u00e8 esente da errori (li implica) e deformazioni, che risultano ancor pi\u00f9 gravi se si considera che la categorizzazione di particolari comportamenti, sentimenti ed emozioni, non ha possibilit\u00e0 di un \"feedback\" correttivo. \u00c8 stata dimostrata infatti la tendenza a confermare le impressioni e i giudizi di personalit\u00e0, pi\u00f9 che a falsificarli (effetto Forer).\nAd esempio, l'assegnazione categoriale pu\u00f2 svilupparsi scorrettamente (in termini tecnici, utilizzare una classe psicologicamente non pertinente), magari per una limitatezza della categoria usata, attribuendo cos\u00ec un significato inadatto alla situazione. In ambito psicologico, inoltre, la limitatezza categoriale pu\u00f2 essere occultata dal lessico professionale.\nCome gi\u00e0 detto infatti, i contenuti delle categorie che permettono di attribuire determinate caratteristiche ad una persona, sono il risultato di uno \"schema attributivo\", che pu\u00f2 venire condizionato dal sistema di conoscenze posseduto (che fornisce anche prototipi, mezzi linguistici e concettuali), e dal come siamo soliti trattare l'informazione. \nFrequenti imprecisioni favorite dalla categorizzazione sono l'\"errore inferenziale\" e la cosiddetta \"letteralizzazione\".\nL'errore inferenziale d\u00e0 luogo alla costruzione di falsi nessi di causalit\u00e0, nonostante il fatto che tra asserti descrittivi (dotati di significato soggettivo, pi\u00f9 che di consistenza empirica) non sia possibile stabilire rapporti di causa-effetto.\nLo stesso termine \"personalit\u00e0\", \u00e8 generalmente pensato come un insieme di tratti, dinamismi, propriet\u00e0 individuali, sintomi che sono indicati da specifiche etichette linguistiche, e che si generano con il loro uso. Tali rappresentazioni rischiano di divenire cos\u00ec pervasive che arrivano a \"costruire\" una realt\u00e0; cos\u00ec tali \"etichette\" finiscono per diventare pi\u00f9 che semplici descrizioni di comportamento, assegnando forma agli eventi psicologici.\n\"Il linguaggio con le sue regole costruisce la percezione, modellando le attribuzioni e l'esperienza psicologica\".\nIn breve, secondo i costruttivisti quando parliamo della personalit\u00e0 di qualcuno, ci\u00f2 che attribuiamo all'altro non \u00e8 che il risultato di una narrazione, che, attraverso il linguaggio (quotidiano o specialistico che sia), le impongono dei significati precostituiti."}
{"id": "1715516", "revid": "135224", "url": "https://it.wikipedia.org/wiki?curid=1715516", "title": "Lady Grey", "text": "Il t\u00e8 Lady Grey \u00e8 una variet\u00e0 di t\u00e8 Earl Grey, ottenuta miscelando t\u00e8 nero, aromatizzato con olio di bergamotto, scorza di limone e d'arancia.\nLa versione commercializzata da Twinings \u00e8 formata da t\u00e8 nero, bergamotto, arancia amara, limone e fiordaliso (\"Centaurea cyanus\").\nIl t\u00e8 Lady Grey prende il nome da Mary Elizabeth Grey, moglie del primo ministro Charles Grey."}
{"id": "1715518", "revid": "184755", "url": "https://it.wikipedia.org/wiki?curid=1715518", "title": "Operatore telefonico", "text": "Un operatore telefonico \u00e8 un'azienda che fornisce il servizio di telefonia sulla rete telefonica generale.\nTipologie.\nGli operatori telefonici si distinguono in varie tipologie:\nGli operatori di telefonia fissa si distinguono in:\nGli operatori di telefonia mobile si distinguono in:\nUn particolare operatore di telefonia mobile \u00e8:\nOperatori di telefonia fissa.\nRelativamente alla telefonia fissa si pu\u00f2 avere con il medesimo numero telefonico un operatore di accesso diretto e pi\u00f9 operatori di accesso indiretto, sempre che tali operatori di telefonia fissa lo prevedano. \nUn utente per utilizzare un operatore di accesso indiretto con cui ha sottoscritto un contratto per la fornitura del servizio di telefonia fissa deve utilizzare la cosiddetta \"carrier selection\" o anche, se disponibile, la cosiddetta \"carrier preselection\"."}
{"id": "1715519", "revid": "2223137", "url": "https://it.wikipedia.org/wiki?curid=1715519", "title": "C\u00e9sar Meneghetti", "text": "Biografia.\nDopo aver studiato ed essersi laureato in design e comunicazione visiva presso l'universit\u00e0 della sua citt\u00e0 natale, si trasferisce a Londra e successivamente, all'inizio degli anni novanta, in Italia. Frequenta il Centro Sperimentale di Cinematografia di Roma, facendosi conoscere, all'epoca, pi\u00f9 come artista d'avanguardia che come cineasta. Attorno al 2000, dopo aver diretto alcuni servizi per RAISAT, si impone, da solo, o in coppia con Elisabetta Pandimiglio, in una serie di documentari o di film-documentari di forte impatto visivo realizzati sia in Italia che in Brasile.\nFra i suoi film pi\u00f9 significativi si segnala \"Zappaterra\", realizzato con Elisabetta Pandimiglio nel 2002, su invito di Nanni Moretti. Presentato con successo al 55\u00ba Festival di Locarno e al Torino Film Festival, si configura come una testimonianza di vita vissuta nelle campagne di Marzabotto, prima, durante e dopo la tristemente celebre strage, da parte di una superstite. La donna, una contadina semi-analfabeta, trover\u00e0 in et\u00e0 matura la volont\u00e0 di tornare a studiare per poter raccontare in un libro l'orrore vissuto.\nRicerca artistica.\nTestimone implacabile del degrado delle realt\u00e0 urbane, nel suo paese e nel mondo, come l'emarginazione in cui vivono centinaia di migliaia di ragazzi cresciuti troppo in fretta (\"Motoboy\"), della dura vita rurale di una \"serva della gleba\" in Emilia Romagna e degli orrori della guerra (\"Zappaterra\"), dei sogni di una ventina di oriundi, che dall'Uruguay e dall'Argentina tornano nella terra dei loro avi, l'Italia, inseguendo un sogno di riscatto personale e sociale impossibile (\"Sogni di cuoio\"), Meneghetti ama ritrarre nei suoi film-documentari, biografie di persone comuni, vite che dal punto di vista della societ\u00e0 mediatica sono senza futuro, fagocitate dalla brutalit\u00e0 della societ\u00e0 violenta e globalizzata che li circonda. Scrive Simonetta Lux nel suo libro \"Arte Ipercontemporanea - un certo loro sguardo\": \"La composizione delle tracce \u00e8 il modo in cui C\u00e9sar Meneghetti ci offre la sua arte, mettendo in gioco il suo soggetto nomadico e mettendo noi in gioco, istituendo un'opera d'arte in cui i soggetti in questione (l'autore e l'altro, il pubblico) interferiscono con la realt\u00e0 interpretandola e immaginificamente ricreandola. Grazie all'eccellenza dell'artificio (regia, sceneggiatura, fotografia, montaggio, disposizione di tracce materiali o immateriali ricodificate in scultura o in installazioni plurimediali), da artista o regista sui generis quale \u00e8, Meneghetti pu\u00f2 far rifluire, nelle sue opere da artista, sia video sia filmiche, lacerti e resti di quelle esperienze, che vengono problematizzate come ricerche di linguaggio e che comunque conterranno legami incancellabili con i suoi racconti docu-filmici. Nei suoi film C\u00e9sar Meneghetti, c'\u00e8 sempre un doppio registro: una tematica che va alle sue lontane radici d'origine- la nascita e gli studi in Brasile-, ad una universalizzazione delle questioni fatte emergere in quanto intercettate per cos\u00ec dire dalla condizione nomadica od emigrante che egli condivide con la maggior parte degli uomini di questo mondo globalizzato. La condizione, gli affetti, le problematiche che intercetta e vive nel suo percorso nel mondo, dal Brasile, all'Italia, all'Asia, all'Africa, egli le impugna nell'arte, trova inedite interconnessioni transnazionali e ne fa linguaggio, opera, arte: un modo unico di comunicare e condividere, che solo l'arte pu\u00f2 svelare.\"\nFilmmaker e artista visuale, Meneghetti \u00e8 uno sperimentatore di nuove tecnologie che spesso associa a media tradizionali. In uno dei suoi film-documentari pi\u00f9 riusciti, \"'Sogni di Cuoio\", combina riprese in Betacam, Super 8 e VHS, avvalendosi sia del dispositivo elettronico-digitale che del supporto fotografico classico. Spesso estrae dalle sue immagini fotogrammi che successivamente rielabora in vario modo attraverso l'uso delle tecnologie digitali oltre che del disegno e della pittura. Nascono in tal modo pannelli e oggetti che vengono inseriti in spazi e ambiti diversi da quelli originari. \nNel 2007, con K_lab interacting on the reality interface (mixed media, Niger, 2007-2008), realizzata in Africa, ha iniziato una nuova fase della sua carriera, allargando la sua ricerca nella confluenza delle arti visive, cinema e mixed media all'arte relazionale e processuale. Da questo processo sono emerse le mostre This_orient (2009-2011), This Placements (2011-2012) e I\\O - Io \u00e8 un altro (2010-2013).\nProduzione e mostre.\nHa realizzato vari film e video sperimentali di carattere sociale e narrativo esposti in numerose mostre collettive e individuali in gallerie, musei e festival in molti paesi del mondo, in rilevanti sedi istituzionali, tra le quali citiamo: 55.Biennale di Venezia - Partecipazioni Nazionali, Sharjah Biennial, Bienal de Cerveira, Bienal de La Paz, Biennale Adriatica di Arti Nuove, MIS Museu da Imagem e do Som (San Paolo), il Centro per l'arte contemporanea Luigi Pecci (Prato), Electronic Art Caf\u00e9 Palazzo delle Esposizioni (Roma), MASP - Museu de Arte de S\u00e3o Paulo, Museu de Arte Brasileira (San Paolo), Smiths Gallery (Londra), Galleria C\u00e2ndido Portinari (Roma), Galleria Comunale d'Arte Moderna e Contemporanea di Roma, Galleria Paola Verrenghia (Salerno), Evento Speciale Isola della poesia, 51 Biennale di Venezia, Galleria Neon (Bologna), 48th Mostra Internazionale del Nuovo Cinema, Pesaro, Festival di Torino, II e IV Inter-American Biennial of video art del IDB cultural Centre di Washington D.C, 51 e 55 Festival di Locarno, 69 Mostra d'arte cinematografica di Venezia, Festival international du court m\u00e9trage de Clermont-Ferrand, Festival do Rio, FIC Bras\u00edlia, Festival It's All true e Cannes mostra mercato.\nCollaborazioni.\nNell'industria cinematografica e TV ha inoltre collaborato negli anni 90 e 2000 ad oltre quaranta film di autori vari tra cui: Jane Campion, Daniele Cipr\u00ec e Franco Maresco, Gianni Zanasi, Jason Brandemberg, Aurelio Grimaldi, Jacopo Quadri, Ricardo Pais, Paolo Benvenuti, Fabio Iaquone, Giorgio Barberio Corsetti, Roberto Benigni, Francesco de Gregori, Antonello Venditti, Nello Correale (primo lungometraggio italiano totalmente digitale).\nLa collaborazione decennale con gli artisti e le artiste dei Laboratori d'Arte della Comunit\u00e0 di Sant'Egidio di Roma \u00e8 sfociata in diverse mostre, progetti ed eventi, fra i quali: \n\"I/O_IO \u00e8 un altro\", Biennale Session 2011; LV Biennale di Venezia 2013; MAXXI Roma 18 novembre 2015 - 17 gennaio 2016\n\"INCLUSION / EXCLUSION\", Complesso del Vittoriano Roma, 7 dicembre 2018 - 31 gennaio 19\n\"DIS/INTEGRATION\", Rettorato della Sapienza Universit\u00e0 di Roma, 29 novembre 2021 - 28 gennaio 2022"}
{"id": "1715521", "revid": "15407322", "url": "https://it.wikipedia.org/wiki?curid=1715521", "title": "Carrier preselection", "text": ""}
{"id": "1715522", "revid": "15407353", "url": "https://it.wikipedia.org/wiki?curid=1715522", "title": "Reti telefoniche", "text": ""}
{"id": "1715524", "revid": "1748167", "url": "https://it.wikipedia.org/wiki?curid=1715524", "title": "Flooding", "text": "In informatica il flooding \u00e8 un protocollo di instradamento usato dai router che inoltrano un pacchetto in ingresso su tutte le linee ad eccezione di quella da cui proviene.\nOgni pacchetto in arrivo viene inoltrato su ogni linea di uscita eccetto quella da cui \u00e8 arrivato. Questo algoritmo genera un vasto numero di pacchetti duplicati; in effetti, un numero infinito, a meno di non prendere qualche misura per fermare il processo.\nPer evitare l\"'invio infinito di pacchetti duplicati\" si possono utilizzare due accorgimenti: \nUtilizzo.\nIl flooding pu\u00f2 tornare utile in applicazioni militari dove non \u00e8 tollerato il malfunzionamento di un router durante il percorso di inoltro.\nHa utilizzi pratici anche nelle reti wireless dove tutti i messaggi trasmessi da una stazione possono essere ricevuti da tutte le altre che si trovano nel suo campo. \nPu\u00f2 essere utilizzato, infine anche come metrica di confronto per altri algoritmi di routing: il flooding segue sempre il percorso pi\u00f9 breve poich\u00e9 utilizza ogni possibile percorso in parallelo, ne segue che nessun altro protocollo riesce ad ottenere ritardi inferiori.\n\u00c8 un protocollo di routing molto semplice da implementare e con limitate necessit\u00e0 di elaborazione da parte dei router; il problema associato \u00e8 dovuto al fatto che esso va ad utilizzare la capacit\u00e0 trasmissiva della rete in maniera ridondante utilizzando un numero di link che cresce allontanandoci dal router iniziale e aumentando quindi le probabilit\u00e0 di congestione di rete.\nFlooding selettivo.\nIn questa variante i router non spediscono ogni pacchetto in arrivo in ogni linea di uscita, ma solo su quelle linee che vanno approssimativamente nella giusta direzione.\nHa poco senso spedire un pacchetto diretto ad ovest in una linea diretta a est, a meno che la topologia sia estremamente particolare."}
{"id": "1715528", "revid": "15407536", "url": "https://it.wikipedia.org/wiki?curid=1715528", "title": "Operatori telefonici", "text": ""}
{"id": "1715529", "revid": "74801", "url": "https://it.wikipedia.org/wiki?curid=1715529", "title": "Andover (Regno Unito)", "text": "Andover \u00e8 una cittadina dell'Hampshire, situata sulle sponde del fiume Anton. Si trova a a nord della citt\u00e0 di Southampton.\nCuriosit\u00e0.\nInsieme alle citt\u00e0 di Bexhill, Churston e Doncaster, Andover compare in un libro di Agatha Christie, dal titolo \"La serie infernale\"."}
{"id": "1715533", "revid": "63756", "url": "https://it.wikipedia.org/wiki?curid=1715533", "title": "Anton (fiume)", "text": "Il fiume Anton \u00e8 un fiume della contea inglese di Hampshire, ed \u00e8 un affluente del fiume Test.\nHa origine a nord della citt\u00e0 di Andover e scorre al centro della citt\u00e0 stessa. Attraversa poi le localit\u00e0 di Upper Clatford, Goodworth Clatford e Cottonworth prima di immettersi nel fiume Test, a sud di Chilbolton."}
{"id": "1715534", "revid": "135224", "url": "https://it.wikipedia.org/wiki?curid=1715534", "title": "Fiume Anton", "text": ""}
{"id": "1715535", "revid": "135224", "url": "https://it.wikipedia.org/wiki?curid=1715535", "title": "Plutei", "text": ""}
{"id": "1715539", "revid": "767487", "url": "https://it.wikipedia.org/wiki?curid=1715539", "title": "I liga 1992-1993", "text": "La I liga 1992-1993 fu la 67\u00aa edizione della massima serie del campionato polacco di calcio, la 59\u00aa edizione nel formato di campionato. La stagione inizi\u00f2 l'8 agosto 1992 e si concluse il 20 giugno 1993. Il vinse il campionato per la quinta volta nella sua storia, la seconda consecutiva. Capocannoniere del torneo fu Jerzy Podbro\u017cny, attaccante del Lech Pozna\u0144, con 25 reti realizzate.\nStagione.\nNovit\u00e0.\nDalla I liga 1991-1992 vennero retrocessi in II liga il , lo , lo e l'; mentre vennero promossi dalla II liga 1992-1993 il , lo , il e il .\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1993-1994. La squadra classificata al secondo posto si qualificava per il turno preliminare della Coppa UEFA 1993-1994. La vincitrice della Coppa di Polonia veniva ammessa al turno preliminare della Coppa delle Coppe 1993-1994. Le ultime quattro classificate venivano retrocesse direttamente in II liga.\nAvvenimenti.\nAd una giornata dalla fine del campionato, Legia Varsavia e \u0141KS \u0141\u00f3d\u017a erano prime a pari punti: l'assegnazione del titolo quindi, in caso di vittoria per entrambe, sarebbe stata decisa dalla migliore differenza reti. Le due partite, che vedevano entrambe le pretendenti al titolo affrontare squadre senza pi\u00f9 obbiettivi, rispettarono il pronostico con le favorite che si imposero con un ampio margine di reti (Wis\u0142a-Legia 0-6 e \u0141KS-Olimpia 7-1). La federazione polacca decise, per\u00f2, di aprire un'indagine in seguito alle polemiche scaturite dallo svolgimento delle partite: all'esito del procedimento, entrambe le gare furono annullate. Venne quindi dichiarato vincitore del campionato il Lech Pozna\u0144, terzo classificato. Intervenne anche la UEFA che, dichiarato immorale quanto avvenuto, tolse al paese i posti in Coppa UEFA distribuendoli ad altre nazioni.\nClassifica finale.\nLegenda:\nNote:"}
{"id": "1715540", "revid": "1632387", "url": "https://it.wikipedia.org/wiki?curid=1715540", "title": "Impianto telefonico", "text": "Un impianto telefonico, nel campo delle telecomunicazioni \u00e8 un impianto tecnologico che nella telefonia fissa viene allestito in un edificio per predisporre punti di connessione degli apparecchi telefonici. Tali punti di connessione sono chiamati prese telefoniche.\nSe l'impianto telefonico permette anche telefonate interne (cio\u00e8 telefonate che non passano per la rete telefonica generale) tra i telefoni collegati alla prese telefoniche, l'impianto telefonico \u00e8 anche una rete telefonica (una rete telefonica privata). In questo caso l'impianto telefonico presenta uno o pi\u00f9 centralini telefonici (anche chiamati PBX o PABX). Il centralino telefonico eventualmente pu\u00f2 essere inglobato in un telefono o, nel caso di telefonia IP, in un router."}
{"id": "1715541", "revid": "339392", "url": "https://it.wikipedia.org/wiki?curid=1715541", "title": "Centralini telefonici", "text": ""}
{"id": "1715542", "revid": "54193", "url": "https://it.wikipedia.org/wiki?curid=1715542", "title": "Centralino telefonico", "text": ""}
{"id": "1715543", "revid": "287204", "url": "https://it.wikipedia.org/wiki?curid=1715543", "title": "I liga 1993-1994", "text": "La I liga 1993-1994 fu la 68\u00aa edizione della massima serie del campionato polacco di calcio, la 60\u00aa edizione nel formato di campionato. La stagione inizi\u00f2 il 21 luglio 1993 e si concluse il 15 giugno 1994. Il vinse il campionato per la quinta volta nella sua storia. Capocannoniere del torneo fu Zenon Burzawa, attaccante del , con 21 reti realizzate.\nStagione.\nNovit\u00e0.\nDalla I liga 1992-1993 vennero retrocessi in II liga lo , lo , l' e lo ; mentre vennero promossi dalla II liga 1992-1993 il , lo , il e il .\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1994-1995. La squadra classificata al secondo posto si qualificava per il turno preliminare della Coppa UEFA 1994-1995. La vincitrice della Coppa di Polonia veniva ammessa al turno preliminare della Coppa delle Coppe 1994-1995. Le ultime quattro classificate venivano retrocesse direttamente in II liga.\nClassifica finale.\nLegenda:\nNote:"}
{"id": "1715545", "revid": "287204", "url": "https://it.wikipedia.org/wiki?curid=1715545", "title": "I liga 1994-1995", "text": "La I liga 1994-1995 fu la 69\u00aa edizione della massima serie del campionato polacco di calcio, la 61\u00aa edizione nel formato di campionato. La stagione inizi\u00f2 il 30 luglio 1994 e si concluse il 20 giugno 1995. Il vinse il campionato per la sesta volta nella sua storia, la seconda consecutiva. Capocannoniere del torneo fu Bogus\u0142aw Cygan, attaccante dello , con 16 reti realizzate.\nStagione.\nNovit\u00e0.\nDalla I liga 1993-1994 vennero retrocessi in II liga il , il , il e lo ; mentre vennero promossi dalla II liga 1993-1994 lo , il , il e l'.\nFormula.\nLe diciotto squadre partecipanti si affrontavano in un girone all'italiana con partite di andata e ritorno, per un totale di 34 giornate. La squadra prima classificata era campione di Polonia e si qualificava per il primo turno preliminare della UEFA Champions League 1995-1996. La squadra classificata al secondo posto si qualificava per il turno preliminare della Coppa UEFA 1995-1996. La vincitrice della Coppa di Polonia veniva ammessa al turno preliminare della Coppa delle Coppe 1995-1996. Due ulteriori posti venivano assegnato per la partecipazione alla Coppa Intertoto UEFA 1995. Le ultime quattro classificate venivano retrocesse direttamente in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1715546", "revid": "124626101", "url": "https://it.wikipedia.org/wiki?curid=1715546", "title": "Wind", "text": ""}
{"id": "1715550", "revid": "47767", "url": "https://it.wikipedia.org/wiki?curid=1715550", "title": "Specie di Dictynidae", "text": "Di seguito vengono descritte tutte le 578 specie della famiglia di ragni Dictynidae note a giugno 2014.\nAdenodictyna.\n\"Adenodictyna\" \nAebutina.\n\"Aebutina\" \nAjmonia.\n\"Ajmonia\" \nAltella.\n\"Altella\" \nAnaxibia.\n\"Anaxibia\" \nArangina.\n\"Arangina\" \nArchaeodictyna.\n\"Archaeodictyna\" \nArctella.\n\"Arctella\" \nArgenna.\n\"Argenna\" \nArgennina.\n\"Argennina\" \nAtelolathys.\n\"Atelolathys\" \nBanaidja.\n\"Banaidja\" \nBannaella.\n\"Bannaella\" \nBlabomma.\n\"Blabomma\" \nBrigittea.\n\"Brigittea\" \nBrommella.\n\"Brommella\" \nCallevophthalmus.\n\"Callevophthalmus\" \nChaerea.\n\"Chaerea\" \nChorizomma.\n\"Chorizomma\" \nCicurina.\n\"Cicurina\" \nDevade.\n\"Devade\" \nDictyna.\n\"Dictyna\" \nDictynomorpha.\n\"Dictynomorpha\" \nEmblyna.\n\"Emblyna\" \nHackmania.\n\"Hackmania\" \nHelenactyna.\n\"Helenactyna\" \nHoplolathys.\n\"Hoplolathys\" \nIviella.\n\"Iviella\" \nLathys.\n\"Lathys\" \nMallos.\n\"Mallos\" \nMarilynia.\n\"Marilynia\" \nMashimo.\n\"Mashimo\" \nMastigusa.\n\"Mastigusa\" \nMexitlia.\n\"Mexitlia\" \nMizaga.\n\"Mizaga\" \nNigma.\n\"Nigma\" \nParadictyna.\n\"Paradictyna\" \nPenangodyna.\n\"Penangodyna\" \nPhantyna.\n\"Phantyna\" \nQiyunia.\n\"Qiyunia\" \nRhion.\n\"Rhion\" \nSaltonia.\n\"Saltonia\" \nScotolathys.\n\"Scotolathys\" \nShango.\n\"Shango\" \nSudesna.\n\"Sudesna\" \nTahuantina.\n\"Tahuantina\" \nTandil.\n\"Tandil\" \nThallumetus.\n\"Thallumetus\" \nTivyna.\n\"Tivyna\" \nTricholathys.\n\"Tricholathys\" \nViridictyna.\n\"Viridictyna\" \nYorima.\n\"Yorima\" "}
{"id": "1715553", "revid": "123494897", "url": "https://it.wikipedia.org/wiki?curid=1715553", "title": "Operatore di telefonia cellulare", "text": ""}
{"id": "1715554", "revid": "1318658", "url": "https://it.wikipedia.org/wiki?curid=1715554", "title": "Operatore di telefonia fissa", "text": ""}
{"id": "1715555", "revid": "12468", "url": "https://it.wikipedia.org/wiki?curid=1715555", "title": "Giovanni Torlonia", "text": ""}
{"id": "1715562", "revid": "28592", "url": "https://it.wikipedia.org/wiki?curid=1715562", "title": "Sverdvlosk", "text": ""}
{"id": "1715565", "revid": "287204", "url": "https://it.wikipedia.org/wiki?curid=1715565", "title": "Vichorevka", "text": "Vichorevka (anche come \"Vihorevka\" o \"Vikhorevka\") \u00e8 una cittadina della Siberia sudorientale (Oblast' di Irkutsk), situata 916 km a nordovest del capoluogo Irkutsk, lungo il piccolo fiume omonimo, affluente dell'Angara, nella zona delle alture dell'Angara; \u00e8 compresa amministrativamente nel distretto di Bratsk.\nLa fondazione della cittadina risale al 1957, come insediamento operaio sorto presso la stazione ferroviaria omonima situata sulla allora costruenda linea da \"Taj\u0161et\" a \"Bratsk\"; pochi anni dopo, nel 1966, ottenne lo \"status\" di citt\u00e0.\nPopolazione.\n\"Fonte: mojgorod.ru\""}
{"id": "1715566", "revid": "80339", "url": "https://it.wikipedia.org/wiki?curid=1715566", "title": "Vihorevka", "text": ""}
{"id": "1715567", "revid": "80339", "url": "https://it.wikipedia.org/wiki?curid=1715567", "title": "Vikhorevka", "text": ""}
{"id": "1715568", "revid": "1318658", "url": "https://it.wikipedia.org/wiki?curid=1715568", "title": "Presa telefonica", "text": "Una presa telefonica \u00e8 un dispositivo, inserito a muro, che consente il collegamento di un apparecchio telefonico di telefonia fissa alla rete telefonica."}
{"id": "1715572", "revid": "834", "url": "https://it.wikipedia.org/wiki?curid=1715572", "title": "Municipalit\u00e0 di Arboga", "text": ""}
{"id": "1715573", "revid": "174925", "url": "https://it.wikipedia.org/wiki?curid=1715573", "title": "Lex Aquilia de damno", "text": ""}
{"id": "1715574", "revid": "1573940", "url": "https://it.wikipedia.org/wiki?curid=1715574", "title": "Diguetidae", "text": "Diguetidae \u00e8 una famiglia di ragni appartenente all'infraordine Araneomorphae.\nDa alcuni aracnologi \u00e8 considerata una sottofamiglia della famiglia Plectreuridae.\nEtimologia.\nIl nome deriva dal collezionista e raccoglitore Diguet, i cui esemplari furono esaminati dall'aracnologo Eug\u00e8ne Simon che da questo studio trasse un articolo scientifico pubblicato sul \"Bulletin du Mus\u00e9um National d'Histoire Naturelle\" del 1895.\nCaratteristiche.\nSono ragni piuttosto primitivi, hanno sei occhi, le femmine sono aplogine, prive cio\u00e8 di genitali veri e propri e le loro ragnatele sono irregolari e aggrovigliate, nelle quali costruiscono un rifugio a guisa di cono (da cui il nome inglese \"coneweb spiders\"), dove all'occorrenza si nascondono e depongono le uova.\nDistribuzione.\n\u00c8 una piccola famiglia composta di soli due generi; prediligono l'ambiente desertico degli stati occidentali degli USA, del Messico e di alcuni stati dall'America Meridionale (Cile, Brasile e Per\u00f9).\nEtologia.\nI membri del genere \"Diguetia\" costruiscono le loro ragnatele fra arbusti o tra fusti di cactus. \nHanno la stessa conformazione degli occhi della famiglia \"Sicariidae\", ragni velenosi, ma non si ha notizia che il loro morso sia pericoloso per gli esseri umani. Comunque alcune specie del genere \"Diguetia\" hanno ghiandole velenifere molto sviluppate e altri caratteri che, secondo l'aracnologo Gertsch, li avvicinerebbe tassonomicamente alla famiglia \"Plectreuridae\".\nTassonomia.\nAttualmente, a novembre 2020, si compone di 2 generi, 15 specie e due sottospecie:"}
{"id": "1715575", "revid": "78273", "url": "https://it.wikipedia.org/wiki?curid=1715575", "title": "Ulrich von Wilamowitz-M\u00f6llendorf", "text": ""}
{"id": "1715576", "revid": "31886", "url": "https://it.wikipedia.org/wiki?curid=1715576", "title": "Specie di Diguetidae", "text": "Di seguito sono descritte le 13 specie e 2 sottospecie della famiglia di ragni Diguetidae note a giugno 2013.\nDiguetia.\n\"Diguetia\" \nSegestrioides.\n\"Segestrioides\" "}
{"id": "1715581", "revid": "104458", "url": "https://it.wikipedia.org/wiki?curid=1715581", "title": "Armin Assinger", "text": "Biografia.\nCarriera sciistica.\nSpecialista delle prove veloci originario di Hermagor-Pressegger See e fratello di Roland, a sua volta sciatore alpino, Assinger in Coppa del Mondo ottenne il primo risultato di rilievo il 14 dicembre 1985, piazzandosi 14\u00ba in discesa libera sul classico tracciato della Saslong in Val Gardena, sal\u00ec per la prima volta sul podio il 22 febbraio dell'anno seguente, con il 3\u00ba posto nella discesa libera di \u00c5re alle spalle dello svizzero Franz Heinzer e dell'austro-lussemburghese Marc Girardelli, e colse la prima vittoria il 22 dicembre 1992 a Bad Kleinkirchheim in supergigante. Ai Mondiali di Morioka 1993, sua unica partecipazione iridata, fu 14\u00ba nella discesa libera; l'anno dopo prese parte ai suoi unici Giochi olimpici invernali, , classificandosi 15\u00ba nella discesa libera e 11\u00ba nel supergigante.\nLa stagione 1994-1995 fu l'ultima disputata da Assinger in Coppa del Mondo, nel corso della quale ottenne l'ultima vittoria (il 17 dicembre a Val-d'Is\u00e8re in discesa libera) e l'ultimo podio (il 21 gennaio nella discesa libera di Wengen, dove giunse 3\u00ba dietro allo statunitense Kyle Rasmussen e al compagno di squadra Werner Franz); disput\u00f2 l'ultima gara nel circuito il 16 marzo a Bormio, arrivando 17\u00ba in supergigante. Negli anni seguenti, fino al dicembre del 1998, partecip\u00f2 sporadicamente a gare FIS e locali.\nCarriera televisiva.\nDopo il ritiro dal Circo bianco Assinger intraprese la carriera televisiva, iniziando come commentatore delle gare di sci alpino per la ORF . Nel 1999 assunse la conduzione del programma \"Gl\u00fcck gehabt\", sempre per la ORF, e nel settembre del 2002 sostitu\u00ec Barbara St\u00f6ckl alla guida di \"Die Millionenshow\", la versione austriaca di \"Chi vuol essere milionario?\". , riconoscimento assegnato allo stesso Assinger per tre anni consecutivi (2000-2002) come \"miglior presentatore sportivo\" e per altre tre volte (2003-2005) come \"presentatore pi\u00f9 popolare\". Nell'ottobre del 2012 ha assunto la conduzione del programma \"Einser Team\", sempre per la ORF. .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1715590", "revid": "49022", "url": "https://it.wikipedia.org/wiki?curid=1715590", "title": "Cenred", "text": ""}
{"id": "1715593", "revid": "78273", "url": "https://it.wikipedia.org/wiki?curid=1715593", "title": "\u00c6thelbald", "text": ""}
{"id": "1715595", "revid": "49022", "url": "https://it.wikipedia.org/wiki?curid=1715595", "title": "Cynan Dindaethwy", "text": ""}
{"id": "1715599", "revid": "158286", "url": "https://it.wikipedia.org/wiki?curid=1715599", "title": "Caradog", "text": ""}
{"id": "1715600", "revid": "49022", "url": "https://it.wikipedia.org/wiki?curid=1715600", "title": "Cynan", "text": ""}
{"id": "1715605", "revid": "79520", "url": "https://it.wikipedia.org/wiki?curid=1715605", "title": "Famiglia di acrobati con scimmia", "text": ""}
{"id": "1715606", "revid": "339392", "url": "https://it.wikipedia.org/wiki?curid=1715606", "title": "Nordkaukasische Sonderkommando Schamil", "text": ""}
{"id": "1715609", "revid": "49022", "url": "https://it.wikipedia.org/wiki?curid=1715609", "title": "Hiwell Dda", "text": ""}
{"id": "1715619", "revid": "1582900", "url": "https://it.wikipedia.org/wiki?curid=1715619", "title": "Gran Premio d'Austria 1976", "text": "Il Gran Premio d'Austria 1976 \u00e8 stata l'undicesima prova della stagione 1976 del Campionato mondiale di Formula 1. Si \u00e8 corsa domenica 15 agosto 1976 sull'\u00d6sterreichring. La gara \u00e8 stata vinta dal britannico John Watson su Penske-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo il francese Jacques Laffite su Ligier-Matra e lo svedese Gunnar Nilsson su Lotus-Ford Cosworth. Per la Penske si tratt\u00f2 del primo, e unico, successo in Formula 1.\nVigilia.\nAspetti tecnici.\nLa pista fu lievemente modificata dopo l'incidente mortale subito alla \"V\u00f6st-H\u00fcgel\" dal pilota Mark Donohue nel corso del \"warm up\" dell'edizione del 1975: la suddetta curva venne riprofilata, allargando la sede stradale di tre metri (la lunghezza \"scese\" a 5910 metri), aggiungendo guard-rails all'esterno e arretrando il guard-rail interno di qualche metro, ma fu una soluzione provvisoria, in attesa di lavori definitivi che sarebbero stati realizzati nei mesi successivi e che avrebbero portato alla realizzazione (per la gara dell'anno seguente) di una chicane che avrebbe allungato il circuito fino a 5.942 metri.\nAspetti sportivi.\nNiki Lauda, ricoverato a Mannheim, venne dichiarato fuori pericolo solo il 5 agosto, dopo che nei giorni precedenti aveva lottato tra la vita e la morte a causa dei gas respirati nella fase del suo soccorso che potevano infettare i polmoni e poi il sangue, con conseguenze letali. L'8 agosto Lauda lasci\u00f2 l'ospedale di Mannheim, per ritrasferirsi a quello di Ludwigshafen, specializzato nella cura delle grandi ustioni.\nLa Ferrari annunci\u00f2, proprio il 5 agosto, la decisione di voler abbandonare immediatamente il mondiale di Formula 1, in protesta per le decisioni della Federazione di riammettere in classifica del gran premio di Spagna James Hunt e per il mancato sostegno delle autorit\u00e0 sportive italiane. L'ultima assenza della scuderia italiana in una gara valida per il mondiale era stata nel Gran Premio di Germania 1973, con Merzario iscritto ma che non aveva preso parte alle prove.\nLa mancanza della Ferrari, e di Lauda in particolare, mise addirittura in dubbio la tenuta del gran premio.\n La scelta della Scuderia Ferrari port\u00f2 James Hunt, principale contendente di Lauda per la corsa al mondiale, ad affermare che:\nAnche Bernie Ecclestone, patron della Brabham e capo dell'associazione dei costruttori afferm\u00f2:\nL'austriaco Hans Binder prese, sulla Ensign, il posto lasciato da Chris Amon, che venne licenziato per essersi rifiutato di prendere parte alla seconda partenza del gran premio di Germania, dopo l'incidente di Lauda. Binder era all'esordio nel mondiale di F1, dopo una breve gavetta in Formula 2. Ed oltre a Binder e ad Harald Ertl, uno dei \"salvatori\" di Niki Lauda dalle recentissime fiamme del circuito tedesco, altri due piloti austriaci vennero iscritti alla gara: Karl Oppitzhauser con una March del team \"Sports cars of Austria\" e Otto Stuppacher, con la terza Tyrrell. I due avevano partecipato a una gara promossa dallo stesso Automobile Club Austriaco (\u00d6ASC) che organizzava il Gran Premio d'Austria, che consentiva ai primi due classificati di ottenere una somma di denaro al fine di partecipare al gran premio. Vennero per\u00f2 considerati troppo inesperti e non fatti partecipare alla gara.\nLa RAM, dopo essersi vista sequestrare le sue due vetture nel gran premio di Germania per una causa promossa da Loris Kessel, torn\u00f2 a schierare proprio lo svizzero, assieme a Lella Lombardi. L'ex pilota della RAM, il tedesco Rolf Stommelen, che era poi passato, nel corso del \"weekend\" del N\u00fcrburgring alla Brabham, non venne confermato invece dal team di Bernie Ecclestone. Guy Edwards, iscritto dalla Hesketh, non prese parte alle prove.\nQualifiche.\nResoconto.\nNella prima giornata di prove il miglior tempo fu fatto da James Hunt su McLaren-Ford Cosworth in 1'35\"02, oltre otto decimi meno di John Watson su Penske. La seconda fila provvisoria venne conquistata da due piloti svedesi Ronnie Peterson e Gunnar Nilsson. La giornata di prove del sabato fu caratterizzata da pioggia, ci\u00f2 che non consent\u00ec ai piloti di migliorare i tempi del venerd\u00ec. Si qualific\u00f2 anche Lella Lombardi sulla Brabham del team RAM. Per l'ultima volta una donna prese il via di un gran premio di F1 valido per il campionato del mondo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nL'assenza della Scuderia Ferrari penalizz\u00f2 fortemente l'interesse degli spettatori. Si calcol\u00f2 che vi fossero circa 50.000 persone, contro le abituali 130.000.\nLa pioggia inizi\u00f2 a cadere sul circuito circa mezz'ora prima delle 14, orario previsto della partenza. Per tale ragione la direzione di corsa decise di posticipare la partenza alle 14:30. La prima curva, la riprofilata \"Hella-Licht\", era per\u00f2 ancora umida: ne approfitt\u00f2 John Watson che pass\u00f2 a condurre davanti a James Hunt, Ronnie Peterson, Gunnar Nilsson, Tom Pryce e Jacques Laffite. Poche curve dopo anche Peterson prese una posizione a Hunt.\nNel corso del secondo giro Jody Scheckter entr\u00f2 in zona punti passando prima Pace e poi Pryce, che era stato gi\u00e0 passato da Laffite. Davanti, intanto, si infiamm\u00f2 il duello per il primo posto, con Peterson che fu capace di passare Watson all'inizio del terzo giro. Jochen Mass stava recuperando posizioni, tanto che pass\u00f2 Pace, Andretti e Scheckter, cogliendo il sesto posto provvisorio.\nIl giro seguente Laffite fu protagonista di un'escursione di pista, che gli fece perdere due posizioni, a favore di Mass e Jody Scheckter. Il sudafricano poi pass\u00f2 nuovamente Mass. Ora, dopo 5 giri, Peterson comandava su John Watson, Hunt, Nilsson, Scheckter, Mass, Laffite e Andretti.\nLa lotta per le prime posizioni fu estremamente serrata per diversi giri, con i primi sei piloti molto vicini. Scheckter pass\u00f2 Nilsson, poi Hunt e Watson, fino, al termine del decimo giro riuscire a passare sul traguardo anche Ronnie Peterson. I due per\u00f2, gi\u00e0 nella salita alla prima curva ripresero le prime due posizioni. Nello stesso giro Laffite prese una posizione a Jochen Mass. Al dodicesimo giro, alla \"Texaco\", Watson prese il comando, passando lo svedese della Lotus. Due giri dopo Scheckter sub\u00ec la rottura della sospensione della sua vettura, sempre sulla salita della prima curva. La vettura si distrusse contro il \"guard-rail\", ma senza conseguenze per il pilota.\nAl giro 19 Gunnar Nilsson conquist\u00f2 il secondo posto, dopo un sorpasso sul connazionale Ronnie Peterson. La lotta tra Nilsson, Peterson e Hunt dur\u00f2 per parecchi giri. Sette tornate dopo per\u00f2, Jacques Laffite, sfruttando un doppiaggio, pass\u00f2 Hunt. Ora la classifica vedeva sempre in testa Watson, seguito da Nilsson, Peterson, Laffite, Hunt e Mass. Quest'ultimo per\u00f2 era penalizzato da un assetto misto, che con la pista asciutta era poco competitivo. Al giro 28 Mario Andretti lo pass\u00f2, entrando tra i primi sei. Al giro 33, dopo una bella lotta durata pi\u00f9 tornate, Laffite fu capace di passare Peterson, che, per non finire fuori pista, fu costretto a cedere una posizione anche a Hunt.\nLe posizioni di testa rimase congelate fino al giro 45, quando Laffite pass\u00f2 Gunnar Nilsson. Al giro seguente Mario Andretti guadagn\u00f2 la quinta piazza ai danni di Peterson, in crisi coi freni. Il giro 47 fu caratterizzato da un incidente tra Vittorio Brambilla ed Emerson Fittipaldi, in lotta per l'undicesimo posto. Le due vetture finirono fuori pista, ma i due piloti rimasero incolumi.\nJohn Watson vinse il suo primo gran premio, che fu anche il primo e unico per la Penske in Formula 1, esattamente un anno dopo, e sulla stessa pista, in cui era deceduto il suo pilota Mark Donohue. Per la prima volta dal primo posto della Eagle al Gran Premio del Belgio 1967, una vettura statunitense vinceva un gran premio di F1 valido per il mondiale. A completare il podio vi furono Jacques Laffite e Gunnar Nilsson. Il nordirlandese, per festeggiare la vittoria, decise di tagliarsi la folta barba.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1715621", "revid": "712828", "url": "https://it.wikipedia.org/wiki?curid=1715621", "title": "Shutaro Mendo", "text": ""}
{"id": "1715623", "revid": "125919763", "url": "https://it.wikipedia.org/wiki?curid=1715623", "title": "Albenga", "text": "Albenga (\"Arb\u00e9nga\" in ligure, \"Albingaunum\" in Latino) \u00e8 un comune italiano di abitanti della provincia di Savona in Liguria. \u00c8 il secondo comune e il secondo agglomerato urbano della provincia per popolazione, perno di un'area urbana di circa abitanti, preceduto soltanto dal capoluogo Savona. Albenga ha l'appellativo di \"Citt\u00e0 delle cento torri\".\nGeografia fisica.\nTerritorio.\nAlbenga si trova nella Riviera ligure di ponente, nell'omonima piana, presso la foce del fiume Centa che nel corso dei secoli ha fatto da \"architetto naturale\" della pianura ingauna, rimodellando pi\u00f9 volte il terreno e costringendo gli albenganesi a dotarsi di argini e ponti gi\u00e0 dalla sua fondazione.\nFino al XVII secolo ha basato la sua economia sul commercio marittimo, poich\u00e9 la citt\u00e0 sorgeva sul delta del Centa ed era circondata da mura e da ponti. Con la chiusura delle altre vie di sfocio del delta, avvenuta prima per mano dei Genovesi e successivamente per opera della natura, ora il fiume costeggia il centro storico ingauno sfociando a estuario. Dei vecchi ponti anche il ricordo \u00e8 andato cancellandosi, con l'eccezione delle rovine del Pontelungo.\n\u00c8 il centro principale del comprensorio albenganese, che si estende da Ceriale ad Andora e relativo entroterra.\nComprende anche la riserva naturale regionale dell'Isola Gallinara (o \"Gallinaria\"), dove si rifugi\u00f2 san Martino di Tours verso la fine del IV secolo. Proprio a questo santo era dedicato l'antico monastero di San Martino nell'isola, fondato dai monaci benedettini di San Colombano.\nClima.\nIl clima si presenta mite lungo la linea di costa, con inverni miti e raramente freddi ed estati calde ma mitigate dalla brezza di mare; nella parte pi\u00f9 interna della piana, si fanno sentire maggiormente le caratteristiche continentali, che creano una maggiore escursione termica, temperature minime invernali pi\u00f9 rigide e massime estive pi\u00f9 elevate.\nOrigini del nome.\nIl nome attuale arriva dal latino \"Alb\u00edngaunum\" che \u00e8 identico ad \"Albium Ingaunum\", cio\u00e8 \"citt\u00e0 capoluogo\" + genitivo plurale ligure in -um. L'etnonimo \"Ingauni\" \u00e8 formato da \"ing\", di origine indoeuropea, e \"auno\", comune alla zona gallo-ligure. Quanto ad \"Albium\" deriverebbe da \"alb/alp\" un'antica radice preindoeuropea (roccia, altura), spesso associata erroneamente all\"'albium\" latino che significa bianco o chiaro.\nIl primo nome fu \"Albium Ingaunum\", ma quando venne conquistata dai Romani il nome divenne \"Albingaunum\", subito dopo la caduta di Roma divenne \"Albingauno\" e intorno all'anno mille il nome diventa \"Albingano\" con varianti come \"Albengana\".\nStoria.\nChiamata in lingua latina prima \"Albium Ingaunum\" e in seguito \"Albingaunum\" (crasi del termine originale), traducibile in \"Citt\u00e0 degli Ingauni\" (dalla popolazione dei Liguri che l'ebbe in origine come centro principale), Albenga fu assai importante per le vicende di conquista ed espansione di Roma nella Liguria occidentale e non solo. Fu alleata dei Cartaginesi durante la Seconda guerra punica (III secolo a.C.) e divenne la base navale del fratello di Annibale Barca, Magone, che da qui, nel 205 a.C., salp\u00f2 alla volta di Genova per saccheggiarla. Conquistata dai Romani nel 181 a.C., grazie alla campagna del proconsole L. Emilio Paolo, ottenne il diritto latino nell'89 a.C. e la cittadinanza romana nel 45 a.C., divenendo il cuore della romanizzazione dell'entroterra e del territorio circostante. Divenuta municipium gi\u00e0 con Giulio Cesare, con la nascita dell'Impero romano Albenga acquis\u00ec sempre pi\u00f9 importanza anche sotto il profilo economico e, di conseguenza, urbanistico, in quanto punto di riferimento per gli abitanti di una vasta zona che andava da Sanremo a Finale Ligure e, nell'entroterra, alla valle del Tanaro in Piemonte. La fine dell'Impero romano d'Occidente, con la conseguente crisi a pi\u00f9 livelli, non lasci\u00f2 indenne Albenga: nel corso del V secolo, a esempio, la citt\u00e0 sub\u00ec l'attacco e l'invasione dei Goti, con conseguenti saccheggi, uccisioni e distruzione di edifici; lo stesso secolo, per\u00f2, vide la nascita della diocesi di Albenga, o meglio la sua organizzazione territoriale e strutturale maggiormente definita, con una pi\u00f9 capillare diffusione del Cristianesimo (giunto in citt\u00e0 sicuramente nel corso del II secolo, forse anche prima) e l'affermazione del vescovo anche come autorit\u00e0 civile. Conquistata dai Longobardi di Rotari, Albenga pass\u00f2 poi sotto il dominio dei Franchi e, nel X secolo, a seguito della loro sconfitta da parte di Berengario II, entrer\u00e0 nella marca Arduinica, mantenendo lo \"status\" di capoluogo per la vasta area circostante.\nIntanto stava emergendo in citt\u00e0 la forza, non solo spirituale, dell'abbazia di Santa Maria e San Martino dell'isola Gallinara, fondata forse nel V secolo sul luogo dove si ritir\u00f2 San Martino di Tours circa un secolo prima. Nel 940 il vescovo Ingolfo assegn\u00f2 all'abbazia benedettina il monastero di San Martino in Albenga, che divenne la sede in terraferma dei monaci, assieme ad altre chiese e possedimenti nei dintorni; pi\u00f9 avanti, nel 1044, il monastero ottenne da papa Benedetto IX l'esenzione dalla giurisdizione vescovile e diverse propriet\u00e0 in Italia, che si aggiunsero ad altre in Catalogna (nei dintorni di Barcellona), in Provenza (zona di Fr\u00e9jus) e in Corsica. La potenza dell'abbazia subir\u00e0 una lenta e progressiva decadenza a partire dal XIII secolo.\nSotto il profilo civile, nel corso dell'XI secolo inizia a formarsi il comitato di Albenga, retto sino al 1091 da Adelaide di Susa che aveva in citt\u00e0 una sua \"corte regia\"; questo aspetto denota l'importanza assunta dalla citt\u00e0, la quale partecip\u00f2 alla prima Crociata e alle lotte per il predominio dei traffici marittimi nel Tirreno. Divenuta libero comune, non pass\u00f2 molto che si trov\u00f2 a lottare con la sempre pi\u00f9 potente Genova, sotto il cui dominio Albenga si mise con un'onerosa convenzione nel 1251; pur avendo perso gran parte della sua libert\u00e0, la citt\u00e0 godette di una certa autonomia (nel 1288 gli abitanti riuscirono a ottenere statuti propri) e non mancarono periodi di prosperit\u00e0. Coinvolta nelle lotte tra guelfi e ghibellini, fu sotto la signoria dei Del Carretto del Marchesato di Finale, dei Visconti (1355-1379), dei francesi (1396-1413) e nuovamente di Genova.\nFu occupata dal Ducato di Savoia nel 1625 e nel 1746; pi\u00f9 tardi, con i cambiamenti dovuti alle conquiste napoleoniche, divenne capoluogo della giurisdizione del Centa e capoluogo dell'omonima provincia sotto il Regno di Sardegna (1815-1859).\nCon la nascita del Regno d'Italia, Albenga fu scelta come capoluogo dell'omonimo circondario nella provincia di Genova; dal 1927 appartiene alla provincia di Savona, istituita proprio quell'anno. Il comune di Albenga sub\u00ec gli ultimi aggiustamenti ai propri confini amministrativi nel 1929, quando gli fu aggregato il territorio del soppresso comune di Campochiesa.\nDurante la Seconda guerra mondiale la citt\u00e0 non fu risparmiata dalla barbarie tedesca: tristemente famoso \u00e8 l'episodio dei cosiddetti \"martiri della Foce\", che \u00e8 tra le motivazioni che contribuirono al conferimento ad Albenga, nel 2019, della medaglia d'oro al Merito Civile. Dal 1973 al 1\u00ba gennaio 2009 \u00e8 stata la sede amministrativa della Comunit\u00e0 montana Ingauna.\nSimboli.\nLo stemma ufficiale \u00e8 stato approvato con l'apposito decreto datato al 22 giugno del 1933. \nSimbolo di Albenga \u00e8 il suo centro storico e in special modo le torri che sono oggi considerate il simbolo della sua storia. Si hanno le 2 torri affiancate, quella comunale e quella della cattedrale di San Michele Arcangelo, a simboleggiare il conflitto tra i poteri ecclesiastici e quelli comunali. Oggi queste torri sono presenti su molti loghi e insegne di societ\u00e0 e associazioni.\nOnorificenze.\nAlbenga \u00e8 tra le citt\u00e0 decorate al valor militare per la guerra di Liberazione, insignita, il 3 marzo 1975 della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale ed \u00e8 membro dell'Istituto Nazionale del Nastro Azzurro che raggruppa tutti i combattenti decorati al valor militare. Nel 2019 viene insignita della medaglia d'oro al merito civile per la lotta di liberazione.\nMonumenti e luoghi d'interesse.\nLa citt\u00e0 di Albenga presenta uno dei centri storici pi\u00f9 suggestivi e ben conservati della Riviera ligure di ponente, per gran parte ancora circondato da mura e nel quale svettano numerose torri, palazzi e altre pregevoli architetture di epoca medievale. Conservato oggi nelle sue antiche strutture, \u00e8 comparabile con le descrizioni dei secoli passati come quella del 1739:\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Albenga sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nScuole.\nAlbenga \u00e8 sede, oltre che di numerosi sedi di scuole primarie e secondarie di primo grado, dei seguenti istituti inerenti al ciclo scolastico della scuola secondaria di secondo grado:\nLetteratura.\nSecondo alcuni critici letterari, la citt\u00e0 di Albenga sarebbe nominata (anche se la descrizione corrisponderebbe pi\u00f9 ad Andora) nel romanzo \"Il fu Mattia Pascal\" di Luigi Pirandello, col nome di \"Alenga\" (\u00e8 il paese dove il protagonista si ferma per comprare un giornale).\nNel romanzo \"Ad\u00e8le e Theodore\" con finalit\u00e0 pedagogiche di Madame de Genlis, l'autrice francese dipinge Albenga - ma pi\u00f9 precisamente la frazione di Lusignano - con queste parole:\nMedia.\nStampa.\nI principali quotidiani che si occupano di cronaca e politica di Albenga sono \"Il Secolo XIX\" e \"La Stampa\". Esistono tuttavia dei settimanali e mensili cartacei di tiratura inferiore che se ne occupano e vari siti online che si occupano della citt\u00e0 albenganese e del circondario ingauno, quali \"Il Vostro Giornale\" o \"IVG\", \"Liguria 2000 News\", \"AlbengaCorsara News\", \"Il carciofino\".\nRadio.\nIl principale mezzo di comunicazione con sede locale \u00e8 l'emittente radiofonica Radio Onda Ligure 101.\nTelevisione.\nNel 1960 Albenga fu protagonista, grazie alla partecipazione del prof. Tommaso Schivo, del primo gioco collettivo in onda su Raiuno \"Campanile sera\", condotto da Mike Bongiorno.\n\"Memories\", trasmissione televisiva olandese in onda sul primo canale nazionale KRO, seguita da oltre due milioni di spettatori, nel 2005 ha scelto il centro storico di Albenga come luogo di scenografia per far incontrare vecchi amori.\nNel 2006 \u00e8 andato in onda su History Channel il programma televisivo \"Delitti\" incentrato sulla ricostruzione dei pi\u00f9 importanti delitti e serial killer italiani, l'ottava puntata era dedicata al \"Boia di Albenga\".\nLa rete televisiva TV2000 nel 2011 ha scelto la famiglia Pesce di Albenga e la citt\u00e0 stessa come set, per il reality show \"Romanzo Familiare\".\nCinema.\nAlbenga, oltre ad essere stata scelta per vari spot pubblicitari (venne usata come location per lo spot pubblicitario della Comix e della Agricola Italiana Alimentare S.p.a.), \u00e8 stata utilizzata quale location per diversi film prodotti da registi italiani e non quali \"Io no spik inglish\" del 1995 di Carlo Vanzina con protagonista Paolo Villaggio e \"Inkheart - La leggenda di cuore d'inchiostro\" del 2008 di Iain Softley e con protagonisti Brendan Fraser, Andy Serkis e Helen Mirren.\nCucina.\nTra i pi\u00f9 noti prodotti gastronomici locali si trovano quattro prodotti tipici della produzione della piana ingauna, e sono conosciuti come i \"4 d'Albenga\":\nAltri prodotti:\nTra le bevande:\nGeografia antropica.\nIl territorio comunale \u00e8 costituito, oltre al capoluogo, dalle frazioni di Bastia, Campochiesa, Leca, Lusignano, Salea e San Fedele per una superficie territoriale di 36,58\u00a0km\u00b2.\nConfina a nord con i comuni di Arnasco, Cisano sul Neva e Ceriale, a sud con Ortovero, Villanova d'Albenga e Alassio, ad ovest con Arnasco e ad est \u00e8 bagnato dal mar Ligure.\nEconomia.\nL'economia si basa principalmente sul commercio agricolo e floricolo, ma con la presenza di un forte settore terziario. Vi sono numerose imprese di servizi e anche alcune industrie, inoltre da pochi anni si sta sviluppando in modo deciso il settore turistico, sia enogastronomico sia culturale.\nLe coltivazioni sono orticole (la maggioranza fino a pochi anni fa) ma, soprattutto, piante aromatiche e floricoltura. Attorno a questo c'\u00e8 un vero settore economico composto dalle aziende agricole (quasi tutte a conduzione familiare), dalle strutture e operatori del settore (consulenza tecnica, vendita di prodotti per la coltivazione, ecc.) e dai commercianti, che spesso esportano i prodotti della piana e della zona verso i paesi del nord (soprattutto Germania). Attiva anche la coltivazione viticola e quella olivicola, la produzione di vino e olio e altri prodotti agricoli. Ma vi sono alcune ditte di import-export famose e leader a livello nazionale ed europeo in questo settore come la Noberasco per quanto riguarda la frutta secca, la \"Fruttital\" per import-export di frutta fresca, la \"Fitimex\" per quanto riguarda gli ortaggi e frutta esotica, \"italservice\" per l'esportazione di vasi di aromatiche e fiori in tutta Europa;\nMolti prodotti hanno ottenuto i riconoscimenti Denominazione di Origine Controllata (DOC), Denominazione di origine protetta (DOP), Indicazione Geografica Tipica (IGT), Indicazione geografica protetta (IGP).\nL'economia albenganese ha attratto, inoltre, un grande afflusso di lavoratori stranieri, in maggioranza nordafricani.\nInfrastrutture e trasporti.\nStrade.\nIl territorio comunale di Albenga \u00e8 attraversato principalmente dalla strada statale 1 Via Aurelia, che permette il collegamento stradale con Alassio, ad ovest, e Ceriale ad est. Questa strada un tempo passava per il centro della citt\u00e0 affiancando il centro storico, negli anni sessanta del Novecento venne progettata e aperta al traffico veicolare una variante che oltrepassava tutta la citt\u00e0: questo tracciato moderno ha permesso di collegare velocemente le due sponde di Albenga divise dal fiume Centa.\nLa citt\u00e0 \u00e8 inoltre il crocevia di altre strade provinciali: la provinciale 3 per Cisano sul Neva; la provinciale 6 per Villanova d'Albenga; la provinciale 19 per Arnasco; la statale 453 della Valle Arroscia; la statale 582 del Colle San Bernardo, quest'ultima storica via per il Piemonte.\nAutostrada.\nAlbenga \u00e8 raggiungibile tramite l'autostrada A10 mediante il proprio casello autostradale. Dal 1969 \u00e8 partito l'iter di un progetto per una bretella che possa unire la piana direttamente e velocemente con il suo entroterra, con la val Bormida, quindi con l'autostrada A6 e il Piemonte, quindi proseguire per la Lombardia e collegarsi con l'autostrada A26; tale progetto andr\u00e0 a formare l'autostrada Predosa-Albenga; nel 2010 \u00e8 stato dato il via per il progetto definitivo. Questo progetto consentir\u00e0 di alleggerire il traffico che nella stagione estiva e nei festivi \u00e8 sempre presente e abbondante sia sulla A10 che sulla A6.\nFerrovie.\nAlbenga \u00e8 dotata di una propria stazione ferroviaria, posta sulla linea Genova-Ventimiglia. La stazione venne aperta nel 1872, ma l'attuale fabbricato viaggiatori, progettato dall'architetto Roberto Narducci, risale agli anni trenta del XX secolo.\nL'attuale linea ferroviaria, per lunghi tratti a semplice binario, verr\u00e0 sostituita da una nuova linea a doppio binario, posta pi\u00f9 a monte; il nuovo progetto prevede un'ampia stazione nella frazione di Bastia.\nAeroporto.\nNel vicino comune di Villanova d'Albenga \u00e8 presente l'Aeroporto Internazionale \"C. Panero\", inaugurato nel 1922. In tale spazio \u00e8 presente anche la caserma del \"15\u00ba Nucleo Elicotteri - Villanova D'Albenga\" dell'Arma dei Carabinieri.\nAmministrazione.\nGemellaggi.\nAlbenga \u00e8 gemellata con:\nSport.\nGli sport pi\u00f9 diffusi sono la pallanuoto, il calcio e la vela.\nImportanza a livello regionale ha la locale squadra di pallanuoto - l'Ingaunia - che dal 1995 al 1999 ha militato nella massima serie la squadra femminile del Ponente Ligure; tra le giocatrici la savonese Eleonora Gay (oro ai mondiali di Perth 1998) e la genovese Elisa Casanova. Nonostante gli ottimi risultati (arriv\u00f2 anche ai play off) la squadra si sciolse per problemi gestionali.\nLa principale squadra di calcio \u00e8 l'A.S.D. Albenga 1928 nata nel 2010 e militante nel campionato di Eccellenza Liguria, dopo il fallimento dell'Albenga Calcio fondata nel 1928 e che in passato raggiunse quella che \u00e8 oggi la serie C. Lo stadio \u00e8 intitolato al partigiano Annibale Riva.\nRilevanza a livello calcistico \u00e8 da attribuire all'A.S.D. San Filippo Neri (attualmente in Prima Categoria) con sede sociale in via Trieste presso la parrocchia del Sacro Cuore; sebbene il calcio si svilupp\u00f2 successivamente, l'associazione sportiva \u00e8 nata nel 1893 ed \u00e8 una delle pi\u00f9 antiche d'Italia. Esistono attualmente in citt\u00e0 altre due squadre calcistiche: il Pontelungo (Prima Categoria) e il Vadino.\nManifestazioni sportive importanti sono il torneo di calcio a sei giocatori estivo \"Memorial Angelo Malco - Trofeo Citt\u00e0 di Albenga\".\nAltro sport rilevante per la citt\u00e0, specie nel settore giovanile, \u00e8 la vela. Le due scuole di vela qui ubicate hanno infatti un numero di iscritti ai corsi velici estivi molto elevato rispetto alla media delle altre scuole presenti in zona. Inoltre il Circolo Nautico Albenga pu\u00f2 vantarsi di prestigiose squadre agonistiche nelle classi 420, Optimist, 49er e Laser, che raggiungono sovente, grazie ai loro atleti, alti risultati a livello nazionale e internazionale.\nPer quanto riguarda la pallavolo, l'A.S.D. Albenga Volley ha militato per una stagione (2014.2015) nella serie B2 italiana di pallavolo femminile, e ora milita nella serie C italiana.\nInfine Albenga o pi\u00f9 precisamente la sua val Pennavaire rappresenta con i suoi oltre trenta siti di arrampicata sportiva un'ottima alternativa alla rinomata Finale Ligure.\nAlbenga ha ospitato l'inizio della seconda tappa del Giro d'Italia 2015, con conclusione a Genova, vinta poi da Elia Viviani del Team Sky."}
{"id": "1715624", "revid": "38120", "url": "https://it.wikipedia.org/wiki?curid=1715624", "title": "TANU", "text": ""}
{"id": "1715627", "revid": "834", "url": "https://it.wikipedia.org/wiki?curid=1715627", "title": "Bocca di fuoco", "text": ""}
{"id": "1715628", "revid": "110157", "url": "https://it.wikipedia.org/wiki?curid=1715628", "title": "Civico museo ingauno", "text": "Il Civico museo ingauno \u00e8 allestito dal 1933 presso il vecchio palazzo comunale di Albenga, in provincia di Savona, nel centro storico in via Nino Lamboglia. Le sale raccolgono importanti documenti epigrafici, cimeli e oggetti reperiti negli scavi archeologici presso Albenga e nel territorio circostante databili dall'et\u00e0 preromana al periodo medievale.\nLe sale.\nSala dei Consoli.\nNella sala denominata \"dei Consoli\", allestita nel pianterreno della torre comunale del Palazzo Vecchio, vengono conservati le principali testimonianze e reperti epigrafici dell'antica \"Albingaunum\" dell'epoca romana e bizantina. Tra i documenti dell'Impero Romano vi sono le iscrizioni di P. Aurelius Meleager del I secolo, di Valerius Severus del II secolo e la base onoraria di P. Mucius Verus databile alla fine del II secolo.\nDi epoca bizantina \u00e8 l'iscrizione di Honorata - quest'ultima moglie del conte e tribuno di Albenga Tzittano nel 568 - e longobarda dell'abate dell'isola Gallinara Marinaces - dell'VIII secolo - dove viene testimoniata il ritrovamento e la successiva sistemazione delle reliquie di san Calocero.\nPrimo piano.\nNel primo piano del vecchio palazzo comunale \u00e8 conservata la grande planimetria dei rinvenimenti archeologici della romana \"Albingaunum\" con un saggio dei vari reperti romani rinvenuti. La grande sala, con un caratteristico soffitto del 1507, ospita inoltre teche e vetrine contenenti oggetti di epoca preromana riportati alla luce negli scavi effettuati nell'alta val Pennavaira, zona geografica tra la Liguria e il Piemonte incastonata nelle Alpi Marittime.\nQui \u00e8 inoltre conservata la lapide di M. Valerius Braduanius Mauricus, su una stele di marmo rosa a forma di lira, rinvenuta dagli scavi effettuati nella locale cattedrale di San Michele Arcangelo.\nLa loggia comunale.\nNella loggia comunale \u00e8 visibile l'affresco della \"Crocifissione\", attribuito alla mano del pittore Giovanni Canavesio - dove sono ben raffigurati, tra l'altro, i due stemmi comunali di Albenga e Genova.\nQui sono conservati reperti di epoca romana, dell'alto medioevo e del medioevo. Databile alla dominazione romana \u00e8 il puteale in marmo con decorazioni; al I secolo \u00e8 invece attribuibile il pavimento a mosaico. Tra i reperti religiosi sono conservati la tomba a cappuccina detta \"di San Calocero\" - risalente al VI secolo e rinvenuta presso la basilica di San Calocero nella zona a sud di Albenga - e il sarcofago bizantino anch'esso del 500. Altri reperti sono le antiche unit\u00e0 di misura dotate dal Comune di Albenga in epoca medievale."}
{"id": "1715629", "revid": "1522738", "url": "https://it.wikipedia.org/wiki?curid=1715629", "title": "Frutti del mare", "text": ""}
{"id": "1715635", "revid": "6923", "url": "https://it.wikipedia.org/wiki?curid=1715635", "title": "Scalo Galdo", "text": ""}
{"id": "1715640", "revid": "1494169", "url": "https://it.wikipedia.org/wiki?curid=1715640", "title": "Armeria", "text": ""}
{"id": "1715643", "revid": "210936", "url": "https://it.wikipedia.org/wiki?curid=1715643", "title": "Differenziale totale", "text": ""}
{"id": "1715644", "revid": "15409047", "url": "https://it.wikipedia.org/wiki?curid=1715644", "title": "Variabile canonica", "text": ""}
{"id": "1715647", "revid": "22356", "url": "https://it.wikipedia.org/wiki?curid=1715647", "title": "Listriodon", "text": "Il listriodonte (gen. Listriodon) \u00e8 un suide estinto, vissuto in Europa e in Asia nel corso del Miocene superiore (circa 10 milioni di anni fa).\nDi forma e dimensioni simili a quelle di un odierno cinghiale, il listriodonte possedeva per\u00f2 una dentatura particolare, che ricordava quella dei tapiri. Probabilmente queste specializzazioni permettevano all'animale di cibarsi di tipi di piante differenti da quelle che nutrivano altri suidi primitivi, e in questo modo il listriodonte evitava la competizione alimentare. I resti di questo suide sono molto comuni in vari giacimenti europei, in particolare in Francia e Germania. La specie pi\u00f9 nota \u00e8 \"Listriodon splendens\"."}
{"id": "1715649", "revid": "1924342", "url": "https://it.wikipedia.org/wiki?curid=1715649", "title": "Happy Xmas (War Is Over)", "text": "Happy Xmas (War Is Over) \u00e8 un brano composto e registrato da John Lennon e Y\u014dko Ono, pubblicato come singolo natalizio, il 6 dicembre 1971 negli Stati Uniti. La melodia del brano \u00e8 tratta dallo standard folk \"Stewball\".\nIl brano.\nCanzone scritta da John Lennon e Y\u014dko Ono traendo spunto da un vecchio brano folk, da loro incisa ai Record Plant (East) Studios di New York il 28 e 29 ottobre 1971, sotto la produzione di Phil Spector, \u00e8 nato come brano di protesta contro la guerra in Vietnam ed \u00e8 successivamente diventato tra i pi\u00f9 noti classici natalizi.\nIl pezzo venne accreditato alla Plastic Ono Band assieme allo Harlem Community Choir, che partecip\u00f2 all'incisione, pubblicata negli Stati Uniti in concomitanza con le festivit\u00e0 natalizie del 1971, e l'anno successivo in Europa. Lennon compose il pezzo all'inizio dello stesso mese, registrandone anche una versione demo, con il testo ancora incompleto, soprattutto nella contromelodia che utilizzava il sottotitolo, slogan usato per la sua campagna per la pace della fine del 1969.\nAll'inizio del brano, Lennon e la Ono augurano un buon Natale ai loro due figli, rispettivamente Julian e Kyoko, dai quali all'epoca vivevano separati.\nLa fonte di ispirazione: \"Stewball\".\nNonostante con il passare degli anni il brano sia diventato una delle canzoni pi\u00f9 facilmente assimilabili a Lennon anche dal punto di vista melodico, per la composizione del brano John e Yoko si ispirarono al vecchio brano folk tradizionale \"Stewball,\" interpretato in passato da numerosi artisti come Woody Guthrie, Peter, Paul and Mary (ad inizio anni sessanta), ed in seguito anche dagli Hollies nel '69. Si tratta di una tipica canzone-racconto circa un cavallo da corsa che beve sempre troppo vino, conosciuta anche con il titolo \"Go 'Way F'om Mah Window\", con qualche modifica nel testo. Il musicologo Peter van der Merwe descrive la canzone come un \"canto di lavoro\" dei neri americani con parole provenienti dalla Gran Bretagna, \"derivante rispettivamente dalla ballata \"The Noble Skewball\" con un nuovo testo di epoca Elisabettiana intitolato \"Go from My Window\".\" Il suo andamento blueseggiante e la struttura a triadi, egli annota, proverebbero che il pezzo tragga le sue origini dalla musica dei neri.\nPubblicazione.\nIl brano venne pubblicato come singolo negli Stati Uniti il 6 dicembre 1971 su etichetta Apple, con \"Listen, the Snow is Falling\" (scritto da Yoko) sul lato B. In Inghilterra e nel resto d'Europa venne distribuito solo il 6 novembre 1972 e le prime copie erano in vinile verde; dopo la morte di Lennon venne ripubblicato il 20 dicembre 1980, raggiungendo la seconda posizione delle classifiche britanniche all'inizio del gennaio successivo.\nAnche negli anni successivi alle pubblicazioni ufficiali, in occasione del Natale, il brano \u00e8 pi\u00f9 volte entrato nella classifica britannica.\n\u00c8 stato edito in seguito sulle raccolte \"Shaved Fish\" (1975), \"John Lennon Anthology\" (1994), \"\" (1997), \"Gimme Some Truth. The Ultimate Mixes\" (2020) e in \"The U.S. vs. John Lennon\" (2006), colonna sonora del documentario \"U.S.A. contro John Lennon\".\nFormazione.\nAlcune fonti hanno inoltre menzionato Klaus Voormann al basso, che per\u00f2 non era potuto essere presente a causa di un ritardo nel suo volo. La sua parte di basso venne eseguita da uno dei quattro chitarristi presenti."}
{"id": "1715650", "revid": "6923", "url": "https://it.wikipedia.org/wiki?curid=1715650", "title": "Taag", "text": ""}
{"id": "1715652", "revid": "2130303", "url": "https://it.wikipedia.org/wiki?curid=1715652", "title": "Chiesa di Santa Maria Assunta (Augusta, Italia)", "text": "La chiesa di Santa Maria Assunta o chiesa madre \u00e8 la chiesa principale di Augusta e si trova in piazza Duomo con prospetto rivolto verso est.\nNel 1700 era l'unica parrocchia esistente in citt\u00e0. La chiesa attuale \u00e8 quella ricostruita sulle rovine della chiesa crollata con il terremoto del 1693.\nDescrizione.\nIl prospetto \u00e8 articolato su di un duplice ordine, raccordato da ampie volute laterali. Il piano basso presenta tre aperture che danno adito alle rispettive navate. Sull'ingresso principale si apre la finestra della cantoria. La cella campanaria \u00e8 composta da tre piccole aperture con balconcini in ferro battuto, opera di un artigiano locale. Un timpano con cornice e dentellatura chiude la parte superiore dell'edificio. L'interno \u00e8 a croce latina con tre navate e volta a botte sostenuta da pilastri adorni di lesene. Entrati nella chiesa percorretela in senso orario:\nL'abside \u00e8 accessibile tramite un'ampia scalinata centrale, alla cui sommit\u00e0, nei due lati, si trova un transetto in stile neoclassico; nella parti laterali il coro in legno e quattro tele, due per parte, raffiguranti episodi della vita di Maria, che, in vista del restauro della chiesa, sono state tolte; nella parte centrale, in alto, \u00e8 posta la tela raffigurante l'assunzione di Maria.\nL'altare maggiore \u00e8 in marmo; nella parte anteriore sono dei bassorilievi: in basso osserviamo: a sinistra la croce, simbolo della fede, al entro Ges\u00f9 con i due discepoli di Emmaus e a destra l'ancora, simbolo della speranza; in alto sono raffigurati: sinistra e a destra due altari, al centro il sacrificio di Isacco.\nNella parte alta delle due navate laterali si distinguono dieci lunette con ventri istoriati, illustranti vari episodi della vita della Madonna; quelle della navata di sinistra rappresentano: l'annunzio dell'Angelo a Maria, la visita di Maria a santa Elisabetta, lo sposalizio di Maria, la nascita di Ges\u00f9 e la Sacra Famiglia; quelle delle navate di destra descrivono: lo smarrimento ed il ritrovamento di Ges\u00f9 nel tempio, il miracolo delle nozze di Cana, Maria ai piedi della croce, Maria e gli apostoli nel cenacolo ed infine la Dormitio di Maria. Nelle navate laterali, inoltre, sono posti sei confessionali, tre per parte, di pregevole fattura. Nella navata centrale e precisamente sul lato sinistro, posto quasi al centro della chiesa, si nota un pulpito in legno scolpito nel secolo scorso dal maestro augustano Stagnaro; poco pi\u00f9 avanti si trova l'organo con cantoria, probabilmente del '700. Nella parte destra della navata, di fronte all'organo, un tempo vi era il \"banco senatorio\", cos\u00ec come testimoniano le due targhette in marmo poste nell'arcata. Sopra l'ingresso si pu\u00f2 ammirare un'altra vetrata istoriata, nella quale \u00e8 rappresentata Maria con il Bambino."}
{"id": "1715654", "revid": "101260", "url": "https://it.wikipedia.org/wiki?curid=1715654", "title": "Journal di Crelle", "text": ""}
{"id": "1715656", "revid": "28592", "url": "https://it.wikipedia.org/wiki?curid=1715656", "title": "Polizie", "text": ""}
{"id": "1715658", "revid": "729019", "url": "https://it.wikipedia.org/wiki?curid=1715658", "title": "Febbre emoglobinurica", "text": "La febbre emoglobinurica \u00e8 una rara complicanza della malaria, caratterizzata da una massiva emolisi con ematuria.\nEpidemiologia.\nTale febbre attualmente \u00e8 molto meno comune di quanto lo fosse prima del 1950. La sua incidenza \u00e8 maggiore negli infanti.\nSintomatologia.\nI sintomi e segni clinici sono in gran parte dovuti all'emolisi e possono comprendere febbre, ittero, colorazione scura dell'urina e manifestazioni di insufficienza renale acuta.\nEziologia.\nLa febbre \u00e8 una manifestazione di parassitosi provocata dal Plasmodium falciparum o, pi\u00f9 raramente, da Plasmodium vivax."}
{"id": "1715663", "revid": "322321", "url": "https://it.wikipedia.org/wiki?curid=1715663", "title": "Giuseppe Ronco", "text": "\u00c8 stato vescovo di Asti tra il 1881 ed il 1898, principe della Chiesa di Asti.\nBiografia.\nProveniente da una grossa parrocchia di campagna, Priore e vicario foraneo di Villafranca Piemonte, venne nominato vescovo di Asti nel concistoro del 18 novembre 1881 da Leone XIII. Due giorni dopo nella chiesa di San Rocco in Urbe a Roma, venne consacrato dal cardinale Gaetano Alimonda (diventato in seguito arcivescovo di Torino).\nIl 28 maggio 1898, il vescovo Ronco fece il suo ingresso in diocesi e subito manifest\u00f2 il desiderio di compiere la vista pastorale che comunic\u00f2 a tutti i parroci delle parrocchie astigiane con lettera del 12 marzo 1883.\nIl 3 agosto 1892 nomin\u00f2 provicario diocesano Giuseppino Gamba, in seguito cardinale e vescovo di Biella che lo affianc\u00f2 durante il sinodo diocesano del 24 agosto 1896.\nIl sinodo si rivel\u00f2 molto attento alla formazione clericale, obblig\u00f2 il ritorno di tutti i seminaristi al \"\"chiericato interno\", cio\u00e8 la permanenza del seminarista per tutto il periodo della frequenza nella sede del seminario, salvo \"una gravissima causa\"\".\nPromosse e diffuse la nascita di gruppi laici che durante la messa eseguissero i canti gregoriani.\nGenealogia episcopale.\nLa genealogia episcopale \u00e8:"}
{"id": "1715669", "revid": "15409271", "url": "https://it.wikipedia.org/wiki?curid=1715669", "title": "Tempo (fisica)", "text": ""}
{"id": "1715678", "revid": "15409340", "url": "https://it.wikipedia.org/wiki?curid=1715678", "title": "Lavoro virtuale", "text": ""}
{"id": "1715682", "revid": "729019", "url": "https://it.wikipedia.org/wiki?curid=1715682", "title": "Motomondiale 1989", "text": "La stagione 1989 \u00e8 stata la quarantunesima del motomondiale; il calendario si compose di 15 gran premi come l'anno precedente. Per la prima volta si disput\u00f2 per\u00f2 anche il Gran Premio motociclistico d'Australia, toccando cos\u00ec un nuovo continente e non venne disputato il Gran Premio motociclistico del Portogallo.\nIl contesto.\nNessun'altra modifica venne introdotta nel sistema di punteggi dopo quella entrata in vigore nel 1988; come gi\u00e0 stabilito fu questa l'ultima stagione di vita della classe 80 che corse peraltro in sole 6 occasioni.\nIl campionato, come gi\u00e0 precedentemente, si compose all'inizio di alcune trasferte extra-europee, al classico gran premio inaugurale in Giappone seguirono il nuovo Gran Premio motociclistico d'Australia e quello negli Stati Uniti; diversamente dagli anni precedenti, alle prime due prove partecip\u00f2 anche la classe 125 mentre solo le cilindrate superiori erano previste a Laguna Seca. Curiosamente negli Stati Uniti fu anche la prima volta in cui corsero le motocarrozzette.\nLa parte centrale del campionato fu come al solito disputata in Europa dove si svolsero 11 prove tra la fine di aprile e la fine di agosto e prima di trasferirsi in Sudamerica per la prova conclusiva in Brasile.\nIl campione uscente della classe 500 Eddie Lawson pass\u00f2 dalla Yamaha alla Honda, il cambio risult\u00f2 proficuo per il pilota statunitense, che divenne il primo a vincere due mondiali consecutivi della mezzo litro con due marche diverse.\nDominio dei centauri spagnoli nelle cilindrate minori, nella classe 250 secondo titolo per Sito Pons e la Honda, mentre in classe 125 il diciannovenne \u00c0lex Crivill\u00e9 fece suo il titolo con l'artigianale JJ Cobas motorizzata Rotax.\nNella classe 80, giunta all'ultima stagione, Manuel Herreros conquist\u00f2 l'iride senza vincere neanche una gara. Terzo titolo consecutivo nei sidecar per il britannico Steve Webster.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nPer quanto il titolo sia stato conquistato da Eddie Lawson (al suo quarto titolo) che aveva ottenuto anche 4 vittorie nei singoli gran premi, il pilota pi\u00f9 vittorioso dell'anno fu Kevin Schwantz su Suzuki RGV che si aggiudic\u00f2 6 gare. Tre tappe furono invece appannaggio di Wayne Rainey su Yamaha YZR e le due restanti di Wayne Gardner e Pierfrancesco Chili (entrambi su Honda).\nDa registrare nella stagione anche il rientro alle gare di Freddie Spencer, vincitore di due titoli con la Honda negli anni precedenti e passato alla guida di una Yamaha nel team gestito da Giacomo Agostini; non fu per\u00f2 un ritorno particolarmente brillante essendosi classificato in 16\u00aa posizione generale e con un 5\u00ba posto quale miglior risultato in gara. Meglio di lui durante la stagione fece invece un esordiente, l'australiano Mick Doohan, piazzandosi al 9\u00ba finale e ottenendo anche un piazzamento sul podio.\nNel Gran Premio motociclistico del Belgio, in un gran premio disturbato dalla pioggia venne assegnato solamente met\u00e0 punteggio a causa dell'eccessivo numero di ripartenze, contrario al regolamento FIM. La decisione finale della classifica di questo gran premio venne presa solo a distanza dalla sua effettuazione, annullando di fatto il risultato del terzo tratto di gara che era stato svolto.\nNel Gran Premio motociclistico d'Italia, anch'esso disturbato dalle avverse condizioni meteorologiche, molti dei principali piloti decisero di non riprendere la corsa dopo la prima interruzione e vi furono solamente 10 piloti che tagliarono il traguardo.\nCuriosamente John Kocinski che aveva iniziato la stagione nella 250 disput\u00f2 anche una prova della classe regina; situazione simile anche per Luca Cadalora, al via in entrambe le classi.\nClasse 250.\nDopo che due delle prime tre prove furono vinte dalla wild card statunitense John Kocinski su una Yamaha YZR 250, il pilota maggiormente vittorioso nell'anno fu Sito Pons su Honda NSR 250 che, oltre ad ottenere il titolo iridato, si aggiudic\u00f2 7 dei gran premi in programma. Fu questo il suo secondo titolo consecutivo.\nDue altre prove furono vinte da Reinhold Roth (Honda) che giunse al secondo posto finale e da Luca Cadalora (Yamaha) giunto poi quinto; una a testa invece tra Jacques Cornu e Carlos Card\u00fas (entrambi su Honda) rispettivamente terzo e quarto al termine dell'anno.\nDa registrare, in occasione del Gran Premio motociclistico di Germania, l'incidente mortale in cui \u00e8 incorso il pilota venezuelano Ivan Palazzese.\nClasse 125.\nPer quanto avesse iniziato la stagione con un incidente che gli imped\u00ec di prendere il via nel gran premio inaugurale, \u00c0lex Crivill\u00e9 ottenne 5 successi sulle 12 prove disputate e sulla sua JJ-Cobas riusc\u00ec ad ottenere il titolo iridato piloti.\nAlle sue spalle giunsero le due Honda di Hans Spaan e Ezio Gianola mentre il detentore del titolo 1988 Jorge Mart\u00ednez giunse al nono posto.\nLa Honda, che quest'anno aveva deciso di affidare la gestione delle sue motociclette ufficiali a strutture esterne scelte dai piloti, riusc\u00ec ad ottenere il titolo riservato ai costruttori grazie anche alle 4 vittorie ottenute da Spaan e alle 2 di Gianola.\nClasse 80.\nCon questa stagione termin\u00f2 la storia della classe 80, dopo l'effettuazione di 47 prove in totale nei 6 anni di presenza della classe nei calendari dal motomondiale 1984.\nL'ultimo pilota a potersi fregiare del titolo della categoria \u00e8 stato lo spagnolo Manuel Herreros su Derbi; l'albo d'oro della classe oltre a lui presentava il nome di soli altri due piloti, il connazionale Jorge Mart\u00ednez vincitore in tre occasioni (quest'anno ottavo) e lo svizzero Stefan D\u00f6rflinger iridato due volte e quest'anno giunto al secondo posto.\nL'ultimo titolo costruttori fu della Krauser che ottenne la vittoria in 5 delle 6 gare dell'anno; curiosamente il pilota maggiormente vittorioso fu Peter \u00d6ttl con tre successi ma non riusc\u00ec ad andare oltre il terzo posto finale, preceduto da due piloti che di vittorie non ne avevano ottenute nessuna.\nClasse sidecar.\nPer l'equipaggio Steve Webster/Tony Hewitt si tratt\u00f2 del terzo titolo mondiale consecutivo.\nDa registrare anche il ritiro a fine stagione di Rolf Steinhausen pluriiridato della categoria."}
{"id": "1715690", "revid": "22356", "url": "https://it.wikipedia.org/wiki?curid=1715690", "title": "Metridiochoerus", "text": "Il metridiochero (gen. \"Metridiochoerus\") \u00e8 un suide estinto, vissuto in Africa tra il Pliocene e il Pleistocene (3-1,5 milioni di anni fa).\nDi forma simile a quella di un facocero, questo suide era di dimensioni imponenti: lungo circa un metro e mezzo, possedeva un corpo massiccio sorretto da potenti arti. Il cranio era solido e dotato di due paia di zanne che sporgevano ai lati ed erano ricurve verso l'alto. Basandosi sulla complessa struttura dei molari, i paleontologi ritengono che il metridiochero fosse un onnivoro. Tra le specie pi\u00f9 note, da ricordare \"Metridiochoerus compactus\"."}
{"id": "1715693", "revid": "2207031", "url": "https://it.wikipedia.org/wiki?curid=1715693", "title": "Rosana (cantante)", "text": "Nata e cresciuta nelle Canarie, ultima di otto fratelli, ha iniziato a comporre dopo essersi trasferita a Madrid a inizio anni ottanta. Cantautrice, nel 1996 ha pubblicato il suo primo album \"Lunas rotas\" e da allora ha venduto pi\u00f9 di 4 milioni di dischi, ma il pubblico italiano la ricorda quasi esclusivamente per la colonna sonora del film \"Curdled\" in cui comparivano le sue due canzoni \"Lunas Rotas\" e soprattutto \"El talisman\". Nel 1998 ha duettato con Zucchero in \"Blu\" (\"Lo Que Sue\u00f1o\"), contenuta nella versione spagnola dell'album \"Blue Sugar\" del cantautore emiliano. Nello stesso anno collabora con il noto gruppo Rap italiano Articolo 31 nel brano \"Non so cos'\u00e8\", presente nell'album \"Nessuno\"."}
{"id": "1715694", "revid": "15409487", "url": "https://it.wikipedia.org/wiki?curid=1715694", "title": "Spazio tempo", "text": ""}
{"id": "1715697", "revid": "287204", "url": "https://it.wikipedia.org/wiki?curid=1715697", "title": "S\u00e3o Bentinho", "text": "S\u00e3o Bentinho \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Sousa."}
{"id": "1715698", "revid": "599013", "url": "https://it.wikipedia.org/wiki?curid=1715698", "title": "Nigel Spink", "text": "Biografia.\nCresciuto nelle giovanili del West Ham, Spink approd\u00f2 all' nel 1977, diciannovenne, come secondo di Jimmy Rimmer.\nDopo cinque anni in cui totalizz\u00f2 una sola presenza in campionato, nella stagione 1981-1982 gioc\u00f2 la finale di Coppa dei Campioni contro il Bayern Monaco: essendosi infortunato dopo dieci minuti il portiere titolare, Spink ne prese il posto ottenendo il successo.\nPreso definitivamente il posto di Rimmer nel 1983, rimase ai \"Villans\" fino al 1996, totalizzando 361 presenze e vincendo una Supercoppa UEFA nel 1983 e una Football League Cup nel 1994.\nDopo una stagione al West Bromwich, Spink si trasfer\u00ec al totalizzando in tre anni 44 presenze. Concluse la carriera con una stagione al Forest Green Rovers, all'et\u00e0 di quarantadue anni.\nDopo aver fatto l'allenatore dei portieri in varie squadre, gestisce una ditta di traslochi."}
{"id": "1715700", "revid": "287204", "url": "https://it.wikipedia.org/wiki?curid=1715700", "title": "S\u00e3o Domingos de Pombal", "text": "S\u00e3o Domingos de Pombal, o anche soltanto S\u00e3o Domingos, \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Sousa."}
{"id": "1715701", "revid": "1543377", "url": "https://it.wikipedia.org/wiki?curid=1715701", "title": "Apertura di gioco chiuso", "text": "Con la locuzione apertura di gioco chiuso (o partita chiusa) si indica un'apertura scacchistica caratterizzata dalle mosse:\nRisposte diverse da 1\u2026d5 danno origine alle aperture di gioco semichiuso.\nAnalisi.\nLa mossa 1.d4 offre gli stessi vantaggi allo sviluppo e al controllo del centro che offre 1.e4, ma a differenza che nell'apertura di re, dove il pedone rimane indifeso in e4, il pedone in d4 \u00e8 protetto dalla donna. Questa leggera differenza ha un notevole impatto sull'apertura, ad esempio, mentre il gambetto di re \u00e8 giocato raramente al giorno d'oggi ai pi\u00f9 alti livelli, il gambetto di donna rimane popolare a ogni livello di gioco; inoltre le trasposizioni di mosse sono molto pi\u00f9 comuni nelle partite chiuse rispetto a quelle aperte.\nL'attacco Richter-Veresov, il sistema Colle, l'attacco Stonewall e il gambetto Blackmar sono classificati come partita di pedone di donna dato che il bianco gioca d4 senza giocare c4. Il Richter-Veresov \u00e8 poco giocato nei tornei e i Colle e Stonewall sono dei \"sistemi\" pi\u00f9 che delle specifiche aperture. Qui lo sviluppo del bianco mira a costituire una particolare formazione senza troppa preoccupazione per come il nero sceglie di difendersi. Entrambi questi sistemi sono popolari tra i giocatori di circolo perch\u00e9 abbastanza semplici da imparare, ma raramente vengo utilizzati dai professionisti, dato che un avversario preparato li pu\u00f2 neutralizzare facilmente. Il gambetto Blackmar \u00e8 un tentativo del bianco di aprire le linee e ottenere delle possibilit\u00e0 di attacco, la maggior parte dei professionisti lo considera per\u00f2 troppo rischioso, sebbene sia abbastanza popolare nel gioco rapido.\nLa pi\u00f9 importante partita chiusa \u00e8 la famiglia del gambetto di donna, caratterizzata da 2.c4. In effetti questa apertura non \u00e8 un gambetto propriamente detto, in quanto il bianco pu\u00f2, se vuole, sempre riprendere il pedone.\nNel gambetto di donna accettato il nero gioca 2\u2026dxc4, rinunciando al centro in cambio di uno sviluppo pi\u00f9 libero e la possibilit\u00e0 di isolare il pedone di donna del bianco con c5 e cxd4. Il bianco ottiene maggiore attivit\u00e0 e possibilit\u00e0 di attacco.\nIl nero ha due modi per rifiutare il pedone, la difesa slava (2\u2026c6) o il gambetto di donna rifiutato (2\u2026e6). Entrambe questa scelte conducono a un immenso intrigo di variazioni che richiedono grande studio per un gioco corretto. Tra le possibilit\u00e0 offerte dal gambetto di donna rifiutato troviamo la partita ortodossa, la difesa Lasker, la difesa Cambridge-Springs, la variante Tartakover e la difesa Tarrasch.\nRisposte del nero diverse da 2\u2026dxc4, 2\u2026e6 o 2\u2026c6 sono rare:"}
{"id": "1715704", "revid": "110157", "url": "https://it.wikipedia.org/wiki?curid=1715704", "title": "S\u00e3o Jos\u00e9 da Lagoa Tapada", "text": "S\u00e3o Jos\u00e9 da Lagoa Tapada \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Sousa."}
{"id": "1715708", "revid": "287204", "url": "https://it.wikipedia.org/wiki?curid=1715708", "title": "Vieir\u00f3polis", "text": "Vieir\u00f3polis \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Sousa."}
{"id": "1715712", "revid": "110157", "url": "https://it.wikipedia.org/wiki?curid=1715712", "title": "Vista Serrana", "text": "Vista Serrana \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Sousa."}
{"id": "1715721", "revid": "114189239", "url": "https://it.wikipedia.org/wiki?curid=1715721", "title": "Armeria (armi)", "text": "Una armeria \u00e8 un tipo di negozio specializzato nella vendita di armi, soprattutto armi da fuoco. Il termine viene usato anche per indicare una raccolta, privata o pubblica di armature e armi antiche.\nStoria.\nGi\u00e0 nel XVIII secolo si aprirono importanti armerie in Italia che, nel corso degli anni, subirono spesso alcuni imprevisti, come accadde ad esempio alla rinomata armeria Bazzero di Milano, che nel 1848 venne saccheggiata dal popolo, durante la ribellione contro gli austriaci.\nLa pi\u00f9 prestigiosa armeria italiana, per ricchezza e vastit\u00e0 di materiale, fu per\u00f2 l'Armeria Reale di Torino, sorta per desiderio del re Carlo Alberto, nel 1833 e successivamente inserita all'interno del Palazzo Reale della citt\u00e0.\nUn'altra importante armeria ha trovato collocazione, in Italia durante il XX secolo, nel Palazzo del Podest\u00e0 a Firenze, raccogliendo l'eredit\u00e0 dell'armeria medicea, che nel lontano 1775 fu venduta all'asta.\nTra le armerie pi\u00f9 note in giro per il mondo, si annoverano: l'armeria della Torre di Londra, l'armeria di Madrid, Vienna e di Malta.\nCaratteristiche.\nIn questi esercizi \u00e8 possibile effettuare l'acquisto di armi da fuoco (corte e lunghe) ed anche di altro genere (per esempio le armi bianche, da taglio o da punta). \u00c8 possibile effettuarvi anche l'acquisto di munizioni sia per uso sportivo che per uso venatorio o per difesa.\nIn tutti gli stati oggi per poter avviare un'armeria c'\u00e8 bisogno di specifiche autorizzazioni prescritte dalla legge. A titolo esemplificativo in Italia, oltre a disporre delle normali autorizzazioni delle quali ogni negozio deve essere provvisto, l'armeria deve avere una particolare licenza rilasciata dalla Questura di appartenenza, data la potenziale pericolosit\u00e0 della merce venduta. Anche gli acquirenti di armi devono essere in possesso di particolari autorizzazioni all'acquisto, come ad esempio la licenza di porto d'armi."}
{"id": "1715722", "revid": "2136684", "url": "https://it.wikipedia.org/wiki?curid=1715722", "title": "Linea a monte del Vesuvio", "text": "La linea a monte del Vesuvio (anche detta \"ferrovia Napoli-Salerno via a monte del Vesuvio\" e abbreviata in L.M.V.) \u00e8 una linea ferroviaria a doppio binario, elettrificata a corrente continua a 3 kV, munita di segnalamento tradizionale con ripetizione segnali a 9 codici e SCMT; inaugurata nel giugno 2008 allo scopo di decongestionare il trafficatissimo nodo di Napoli.\nLunga 32 chilometri e ritenuta necessaria sin dagli anni ottanta \u00e8 stata realizzata sul modello delle linee veloci, con velocit\u00e0 massima di 250\u00a0km/h come la direttissima Firenze-Roma, nell'ambito del piano di potenziamento del sistema di trasporto ferroviario in Italia per quanto riguarda il traffico a lunga percorrenza nord-sud e di alleggerimento del traffico merci e passeggeri delle linee della Campania. Di fatto \u00e8 utilizzata da RFI come integrazione della propria rete ad Alta Velocit\u00e0.\nLa linea \u00e8 parte dell'\"Asse ferroviario 1\" della Rete ferroviaria convenzionale trans-europea TEN-T.\nStoria.\nAlla fine degli anni settanta del XX secolo il traffico ferroviario nel nodo di Napoli aveva raggiunto proporzioni tali da provocare intasamenti e disservizi a causa della sua congestione. Ci\u00f2 fece sorgere l'idea di una linea di disimpegno che alleggerisse il nodo dal traffico di transito e a lunga distanza mediante una linea corrente ad est del Vesuvio data la saturazione della Nola-Sarno e l'impossibilit\u00e0 di un suo quadruplicamento a causa dell'eccessiva antropizzazione dei luoghi attraversati. Il finanziamento venne provveduto all'interno del \"Programma integrativo di interventi per il riclassamento, potenziamento ed ammodernamento\" approvato\ncon legge 12 febbraio 1981, n. 17 che autorizzava l'azienda FS a dare esecuzione nel periodo 1980-1985 a tutta una serie di interventi sull'intero territorio nazionale con un finanziamento, ripartito nel periodo suddetto, di 12.450 miliardi di lire.\nI lavori procedettero con lentezza. L'utilizzazione della nuova linea venne rivista alla luce delle nuove direttive programmatiche della legge 910 del 22 dicembre 1986 che prevedeva l'attuazione di \"un programma nazionale per alta velocit\u00e0 sulla direttrice Battipaglia-Napoli-Roma-Milano nonch\u00e9 l'attuazione di un programma di adeguamento funzionale nella rete meridionale\"; le linee programmatiche di finanziamento vennero pi\u00f9 volte modificate dalle leggi finanziarie degli anni 1988 e 1990. Quest'ultima rimodulava il finanziamento degli interventi e rimodulava l'utilizzazione della (ancora costruenda) linea a monte del Vesuvio inserendola nel programma quale tratta del sistema AV tra Napoli e Battipaglia.\nUn ulteriore rimodulazione dei finanziamenti veniva disposta (assieme ai lavori su varie tratte e impianti della rete nazionale) con il decreto interministeriale 5 marzo 1987, n. 48 T bis che tuttavia subordinava gli stessi a determinate condizioni della legge finanziaria dell'anno successivo.\nLa linea venne infine attivata il 20 gennaio 2008 e aperta all'esercizio commerciale il successivo 15 aprile e ufficialmente al pubblico nel successivo mese di giugno permettendo il decongestionamento, mediante l'instradamento del traffico ferroviario a lunga percorrenza, della linea storica Napoli-Salerno.\nCaratteristiche.\nLa linea, di cui venne completata l'elettrificazione a corrente continua a 3000 V ad aprile 2008, permette di far viaggiare i convogli sul nuovo tracciato a velocit\u00e0 dell'ordine dei 250\u00a0km/h. Essa possiede caratteristiche tecniche che la rendono pi\u00f9 simile alla direttissima Firenze-Roma che non alla linea ad alta velocit\u00e0 Roma-Napoli e ci\u00f2 consente sia ai treni a lunga percorrenza che quelli non espressamente dedicati alle linee AV (compresi treni regionali ed InterCity) di percorrerla.\nPercorso.\nLa linea, chiudendo un ampio anello intorno al vulcano partenopeo, ha origine da Napoli Centrale. All'altezza della stazione di Gianturco ha inizio la progressiva chilometrica di Napoli Centrale e Napoli Piazza Garibaldi. Dopo aver imboccato una breve galleria la linea sottopassa il deposito di Smistamento e passa accanto al nuovo Impianto Dinamico Polifunzionale per la manutenzione dei rotabili, per poi proseguire affiancata alla Napoli-Cancello fino alla diramazione di Casoria e al bivio \"Casoria Sud\", dove si congiunge con la linea alta velocit\u00e0 Roma-Napoli, alla quale \u00e8 collegata anche attraverso il bivio \"Casoria Nord\", il quale consente, dopo aver transitato presso la stazione di Napoli Afragola, ai treni AV provenienti da Roma e diretti al sud di proseguire per Salerno, previo cambio di alimentazione, bypassando l'intero nodo di Napoli.\nDopo un'ampia curva il percorso piega decisamente verso sud-est tenendo il Vesuvio alla propria destra percorrendo un lungo viadotto fino all\u2019altezza di Somma Vesuviana, dove si abbassa in trincea per poi entrare nell'omonima galleria di circa 3\u00a0km di lunghezza. Poco oltre l\u2019uscita dal tunnel vi \u00e8 l\u2019unica localit\u00e0 di servizio, denominata P.C. \"Vesuvio\" e subito dopo i due binari di corsa si separano su due viadotti distinti, predisponendo la possibilit\u00e0 di realizzare un raccordo per immettere sulla linea i convogli merci provenienti dall'Interporto di Nola, per poi affiancarsi all'altezza di Sarno, dove la linea \u00e8 connessa tramite il \"bivio Sarno\" a un raccordo proviente da Sarno, che completa il collegamento tra Salerno e Caserta mediante la linea Cancello-Avellino.\nLa linea interessa i comuni di Volla, Casalnuovo di Napoli, Pomigliano d'Arco, Sant'Anastasia, Somma Vesuviana, Nola, Ottaviano, San Gennaro Vesuviano, Palma Campania, Poggiomarino e Striano, e attraverso una serie di piccole gallerie artificiali e di sopraelevate raggiunge il comune di San Valentino Torio, dove tramite il bivio \"Sarno\" si connette alla linea proviente da Sarno. La linea poi prosegue attraverso la galleria Torricchio, sotto l'omonima altura, posta nel comune di Nocera Inferiore e il P.M. \"Torricchio\", attraversando poi Nocera Superiore, dove, al P.C. \"Santa Lucia\", posto a ridosso della Galleria Santa Lucia, nel comune di Cava de' Tirreni, in essa vi confluisce la ferrovia Napoli-Salerno per poi raggiungere Salerno.\nQuadruplicamento Salerno-Battipaglia.\nGli interventi indicati nel DPEF del luglio 2004 prevedevano che il termine della linea nel comune di San Valentino Torio coincidesse con il punto di partenza del progettato proseguimento tra Salerno e Battipaglia (denominato \"Quadruplicamento Salerno-Battipaglia\"), a sua volta collegato a un progetto di costruzione di una nuova linea (AC) dorsale tirrenica sino a Reggio Calabria, ma i due progetti non hanno avuto seguito, vennero ripresi a febbraio 2021.\nIl primo progetto prevedeva che il \"Quadruplicamento Salerno-Battipaglia\" avesse inizio prima del raccordo con la linea proveniente da Sarno, presso il salto di montone a suo tempo predisposto, secondo il nuovo progetto invece dovrebbe partire subito dopo il P.M. \"Torricchio\"; in ogni caso il nuovo tracciato andrebbe a bypassare l'attuale stazione di Salerno. Per servire la citt\u00e0 di Salerno con l'alta velocit\u00e0, nei pressi di Fisciano o Baronissi, verrebbe realizzata una nuova stazione AV, come quella di Napoli Afragola, integrata con la linea di interesse Regionale Salerno-Mercato San Severino che garantirebbe continuit\u00e0 di collegamento con la stazione di Salerno \"storica\". La linea poi proseguirebbe verso sud bypassando Battipaglia, che sarebbe comunque sede di interconnessione con la Ferrovia Tirrenica Meridionale storica e proseguirebbe verso sud raccordandosi alla nuova linea ad alta capacit\u00e0 in progettazione per Reggio Calabria.\nProgetto di nuova stazione di interscambio Vesuvio est.\nNel comune di Striano, al confine con i comuni di Poggiomarino e Sarno, la Regione Campania e RFI S.p.A., dopo un attento studio preliminare, hanno individuato il sito per la costruzione di una nuova stazione viaggiatori denominata \"Vesuvio est\". Detta stazione, per la quale il 30 marzo 2007 \u00e8 stata firmata l'indizione del concorso internazionale per la progettazione preliminare e definitiva per un importo complessivo di 1\u00a0245\u00a0000 euro, permetter\u00e0 ai viaggiatori l'interscambio con la linea della Ferrovia Circumvesuviana Napoli-Ottaviano-Sarno.\nIl concorso internazionale \u00e8 stato vinto nel 2009 da un raggruppamento italo-belga guidato dallo studio di architetti e ingegneri Samyn and Partners.\nSecondo il piano della Regione Campania e di RFI S.p.A., i lavori della nuova stazione, del costo complessivo (a carico di Regione Campania, RFI S.p.A. e \"PON Trasporti 2000-2006\") di 30 milioni di euro, si sarebbero dovuti concludere tra il 2008 e il 2009. La nuova struttura, di 10\u00a0000\u00a0m\u00b2 interni e 50\u00a0000\u00a0m\u00b2 complessivi, avr\u00e0 un bacino di utenza previsto compreso tra l'Agro Nocerino Sarnese e la zona sud-est del Vesuvio, offrendo un collegamento rapido con Salerno e Napoli e in seguito anche con Roma, Battipaglia e Reggio Calabria.\nSecondo stime di RFI S.p.A., nella nuova stazione, a pieno regime del sistema AV-AC e delle linee della metropolitana regionale, dovrebbero transitare circa 196 treni al giorno (52 delle linee nazionali e 144 della metropolitana regionale, ossia un treno ogni 15 minuti) e circa diecimila passeggeri al giorno (duemila dei quali nella fascia di punta), mentre \u00e8 previsto che circa 1\u00a0500 non viaggiatori dovrebbero frequentare la stazione per altri motivi dato che all'interno della struttura \u00e8 prevista la costruzione di servizi commerciali, bancari, postali e di ristorazione, oltrech\u00e9 la realizzazione di un parcheggio auto da mille posti e di aree per \"taxi\" e \"terminal bus\" in considerazione di un possibile collegamento con l'autostrada A30 e la strada statale 268 del Vesuvio, ma il progetto non ha avuto seguito."}
{"id": "1715724", "revid": "31886", "url": "https://it.wikipedia.org/wiki?curid=1715724", "title": "Dipluridae", "text": "Dipluridae , 1889 \u00e8 una famiglia di ragni appartenente all'infraordine Mygalomorphae.\nEtimologia.\nIl nome deriva dal greco ', \"dipl\u00f2os\", cio\u00e8 doppio, duplice, duplicato, e ', \"ur\u00e0\", cio\u00e8 \"coda\" proprio per la caratteristica di possedere una doppia coda, ed il suffisso \"-idae\", che designa l'appartenenza ad una famiglia.\nCaratteristiche.\nI ragni di questa famiglia posseggono una doppia appendice posteriore, una doppia coda pi\u00f9 o meno manifesta. Non hanno il rastellum (spazio ravvicinato di creste parallele) su ognuno dei cheliceri. La filiera di mezzo \u00e8 molto pi\u00f9 corta di quelle laterale e posteriore, composte di tre segmenti molto allungati, fino a toccare l'opistosoma.\nHanno una certa variabilit\u00e0 di dimensioni, a partire da \"Microhexura montivaga\" (specie in via di estinzione) che misura solo 3 millimetri, fino ai 15 millimetri di specie del genere \"Euagrus\". La specie troglobia \"Masteria caeca\" \u00e8 completamente priva di occhi.\nComportamento.\nGli appartenenti a questa famiglia costruiscono ragnatele a forma di imbuto piuttosto grossolane ed irregolari in crepe del terreno, sotto alberi caduti o fogliame. I generi \"Diplura\", \"Trechona\" e alcuni \"Linothele\" formano cunicoli rigati di seta al posto delle tele.\nDistribuzione.\nAll'altezza dei tropici sono ragni pressoch\u00e9 cosmopoliti. La maggior parte si reperisce in America centrale e meridionale e alcuni generi in Australia.\nIl genere Indothele in India e Sri Lanka. Il genere Ischnothele \u00e8 neotropicale, cio\u00e8 diffuso in America centro-meridionale, con alcune specie in India. I generi Leptothele e Thelechoris sono reperibili in Africa e Madagascar. Il genere Phyxioschema in Asia centrale. Negli Stati Uniti \u00e8 comune l'Euagrus che costruisce le sue ragnatele sotto le pietre dei canyon dell'Arizona.\nInterazione umana.\nNon vi \u00e8 prova diretta della pericolosit\u00e0 del suo veleno, ma \u00e8 bene prendere precauzioni nei confronti delle specie di taglia pi\u00f9 grande appartenenti ai generi Diplura, Harmonicon, Linothele e Trechona. Il velenosissimo genere Atrax era inizialmente collocato in questa famiglia, ora fa parte degli Hexathelidae.\nTassonomia.\nAttualmente, a novembre 2020, si compone di 7 generi per complessive 92 specie e comprende anche tre generi e tre specie fossili, raggruppati qui in sottofamiglie seguendo la classificazione di Joel Hallan:"}
{"id": "1715725", "revid": "1100311", "url": "https://it.wikipedia.org/wiki?curid=1715725", "title": "Football Club de Martigues", "text": "Il Football Club de Martigues, noto come FC Martigues o Martigues, \u00e8 una societ\u00e0 di calcio di Martigues, citt\u00e0 della Francia. \u00c8 stata fondata nel 1921. Attualmente gioca nello Championnat National, la terza serie del campionato francese.\nRosa 2009-2010.\n "}
{"id": "1715727", "revid": "123014902", "url": "https://it.wikipedia.org/wiki?curid=1715727", "title": "Giovanni Cecini", "text": "Biografia.\nDopo aver prestato servizio come ufficiale di complemento nel 157\u00ba reggimento di fanteria \u201cLiguria\u201d, si specializza nello studio della storia politica, diplomatica e militare.\nDal 2003 inizia a collaborare con l'Ufficio Storico dello Stato Maggiore dell'Esercito alle ricerche e alla realizzazione di alcuni volumi dedicati all'organizzazione delle Forze Armate, allo studio delle uniformi e delle decorazioni dei reparti italiani. Diviene socio prima della Societ\u00e0 italiana di Storia militare, poi dell'Istituto per la Storia del Risorgimento italiano e della Societ\u00e0 Italiana per lo Studio della Storia Contemporanea. Dal 2008 collabora con il Museo storico della Guardia di Finanza e dal 2013 con l'Ufficio Storico dello Stato Maggiore della Difesa (gi\u00e0 Commissione Italiana di Storia Militare). Nel 2015 \u00e8 divenuto membro del Comitato di studi storici del Museo storico della Guardia di Finanza.\nScrive sui portali d'informazione \u00abWeb Tribune\u00bb, \u00abAltrenotizie\u00bb e sulle riviste \u00abNuova Storia Contemporanea\u00bb, \u00abUnuci\u00bb, \u00abHa Keillah\u00bb, \u00abIl Secondo Risorgimento d'Italia\u00bb, \u00abNike - La rivista delle scienze politiche\u00bb e \u00abDEP\u00bb dell'Universit\u00e0 \"Ca' Foscari\" di Venezia.\n\u00c8 laureato in Scienze Politiche e in Storia Contemporanea presso l'Universit\u00e0 degli Studi di Roma \"La Sapienza\", divenendo cultore della materia prima in \"Storia delle istituzioni militari\" (AA. 2009-2010) e poi in \"Diritto internazionale\" e in \"Diritto dell'Unione Europea\" (AA. 2011-2012). Dal 2018 \u00e8 docente nei Master di I livello \"Storia Militare Contemporanea 1796-1960\" e \"Politica militare comparata dal 1945 ad oggi. Dottrina, strategia, armamenti\" presso l'Universit\u00e0 degli Studi Niccol\u00f2 Cusano di Roma."}
{"id": "1715728", "revid": "22356", "url": "https://it.wikipedia.org/wiki?curid=1715728", "title": "Pulmonoscorpius kirktonensis", "text": " \nIl pulmonoscorpio (Pulmonoscorpius kirktonensis) \u00e8 un enorme scorpione estinto, vissuto nel Carbonifero inferiore (circa 345 milioni di anni fa). I suoi resti sono stati rinvenuti in Scozia.\nUno scorpione gigante.\nIn vita, questo gigantesco scorpione poteva raggiungere la lunghezza di un metro. Il pulmonoscorpio era probabilmente uno dei principali predatori del suo ambiente e, al contrario dei suoi antenati altrettanto grandi (come \"Brontoscorpio\"), questo scorpione probabilmente era gi\u00e0 un abitante della terraferma. Il suo aculeo velenifero era eccezionalmente grande rispetto alle chele e quindi si presume che il pulmonoscorpio utilizzasse quest'arma per bloccare e paralizzare le prede, piuttosto che farle a pezzi con le chele.\nGiacimento eccezionale.\nIl giacimento scozzese di East Kirkton, dove sono stati rinvenuti i resti di questo scorpione, ha restituito anche i fossili di alcuni anfibi e tetrapodi primitivi, tra cui \"Eucritta melanolimnetes\", \"Casineria kiddi\" e \"Westlothiana lizziae\"."}
{"id": "1715736", "revid": "148107", "url": "https://it.wikipedia.org/wiki?curid=1715736", "title": "Solvente protico", "text": "In chimica, un solvente protico \u00e8 un solvente la cui struttura molecolare presenta un atomo di idrogeno dissociabile come ione H+. Tale atomo di idrogeno \u00e8 generalmente legato ad un atomo di ossigeno o di azoto in un gruppo amminico, ma anche l'acido fluoridrico pu\u00f2 essere considerato un solvente protico.\nIn generale, un solvente protico \u00e8 un solvente capace di cedere uno ione H+; un solvente che non ha questa capacit\u00e0 (come ad esempio la dimetilformammide) \u00e8 invece un solvente aprotico.\nTra le caratteristiche comuni ai solventi protici si annoverano le seguenti\nEsempi di solventi protici sono l'acqua, il metanolo, l'etanolo, l'acido formico, l'acido fluoridrico e l'ammoniaca; in generale tutti gli alcoli e gli acidi carbossilici a basso peso molecolare.\nI solventi protici favoriscono le reazioni di tipo SN1."}
{"id": "1715741", "revid": "123619045", "url": "https://it.wikipedia.org/wiki?curid=1715741", "title": "Storia della Tanzania", "text": "La storia dell'odierna Tanzania \u00e8 fortemente denotata dall'incontro e dalla sovrapposizione, nel tempo, di diverse culture e influenze; inoltre, la storia della Tanzania continentale \u00e8 stata in gran parte disgiunta (sebbene non indipendente) da quella dell'isola di Zanzibar, unitasi politicamente al resto del paese solo nel 1964. In corrispondenza del medioevo europeo e oltre, tutta la regione conobbe l'influenza determinante degli arabi e dei persiani; in epoca coloniale, essa fu controllata (con diverse connotazioni formali) prima da portoghesi, poi dai tedeschi e infine dagli inglesi. Dopo l'indipendenza (ottenuta fra il 1961 e il 1963) vi fu un periodo di amministrazione monopartitica, conclusosi nel 1995 con le prime elezioni democratiche multipartitiche del paese.\nPreistoria.\nIn Tanzania sono stati ritrovati alcuni dei pi\u00f9 antichi reperti archeologici relativi all'evoluzione dell'uomo. La Gola di Olduvai, nella parte settentrionale del paese, viene spesso indicata come \"la culla dell'uomo\" da quando i celebri scavi di Louis Leakey iniziarono a portare alla luce il grande patrimonio di fossili umani nascosti negli strati rocciosi della gola. A Olduvai sono stati ritrovati, tra l'altro, ossa di \"Paranthropus\" di et\u00e0 stimata intorno ai due milioni di anni, e impronte di un antenato dell'uomo risalenti a circa 3,6 milioni di anni fa..\nFra le culture preistoriche della Tanzania si possono citare quelle paleolitiche acheuleana, sangoana e lupembana, di cui sono stati trovati importanti reperti nella zona delle cascate Kalambo, al confine con lo Zambia.\nSi ritiene che circa 10.000 anni fa la Tanzania fosse popolata da comunit\u00e0 di cacciatori-raccoglitori, forse di ceppo linguistico khoisan. Fra 5000 e 3000 anni fa sopraggiunsero nell'area dal nord popolazioni di lingua cuscitica, che gradualmente assorbirono le originarie popolazioni khoisan. Questi gruppi portarono l'agricoltura e l'allevamento.\nCirca 2000 anni fa nuove migrazioni portarono in Tanzania, dall'Africa occidentale, gruppi bantu, che a loro volta assorbirono le popolazioni preesistenti introducendo nuove tecnologie (in particolare la lavorazione del ferro) e una diversa organizzazione sociale e politica. In seguito, la popolazione della Tanzania fu anche arricchita dal continuo interscambio con le popolazioni di pastori nilotici del nord.\nAntichit\u00e0.\nLa regione costiera ha visto la presenza di commercianti e di influenze straniere fin dai tempi antichi.\nRhapta, antica citt\u00e0 commerciale situata a met\u00e0 strada tra la regione del Tanga e il delta del fiume Rufiji, nel sud dell'antico territorio di Azania, era un emporio familiare per i mercanti di epoca romana, provenienti soprattutto dalla Grecia, dall'Egitto, dalla Fenicia.\nMa \u00e8 con i mercanti della Penisola Arabica, del Golfo Persico e dell'India che le relazioni sono state pi\u00f9 forti. Le navi, i famosi dau che venivano guidati dai venti monsonici, arrivavano a Zanzibar verso dicembre dall'India e dalla penisola arabica. Nei mesi di marzo-aprile, ripartivano grazie agli alisei che soffiavano da sud-est.\nI commercianti antichi sfruttarono presto i benefici di questa costa africana per l'approvvigionamento di oro, avorio, legni preziosi, pelli, cera e forse gi\u00e0 schiavi.\nLa regione costiera e le isole erano abitate all'epoca dalle trib\u00f9 Bantu africane e le interazioni tra queste popolazioni indigene coi mercanti persiani e arabi sembravano fiorenti. Un manuale greco per marinai del I secolo, il \"Periplo del Mar Eritreo\", menziona gi\u00e0 questi mercanti che parlano la lingua locale e sono sposati con donne africane.\nArabi e persiani.\nA partire dai primi secoli del I millennio, i commercianti arabi e persiani iniziarono a stabilire insediamenti sulla costa orientale della Tanzania. L'incontro con la cultura locale port\u00f2 alla nascita della lingua e della cultura swahili, che uniscono elementi bantu, arabi e islamici. Questa cultura ebbe un grandissimo impatto sulla storia dell'Africa orientale, e la sua influenza si estese fino al Madagascar, alle Comore, all'Africa centrale, ai Regni dei Grandi Laghi e allo Zimbabwe. Nel VII secolo arabi e persiani costruirono numerose citt\u00e0 sulla costa e sulle isole di Zanzibar e Kilwa. Fra il XIII e il XV secolo queste citt\u00e0 conobbero un periodo di grande sviluppo, alimentato da un fiorente commercio di avorio, oro e altri beni, che arrivavano a essere venduti fino ai mercati di India e Cina. Complessivamente, questa epoca di ricchezza viene indicata con il nome di epoca shirazi. Nei primi anni del XIV secolo, Ibn Battuta, un viaggiatore berbero che aveva visto gran parte del mondo allora conosciuto, annoverava Kilwa fra le citt\u00e0 pi\u00f9 belle e ricche del mondo.\nNel 1498 l'esploratore portoghese Vasco da Gama raggiunse la costa orientale dell'Africa avendo doppiato il Capo di Buona Speranza. Allo scopo di consolidare i propri commerci in oriente, nel giro di pochi decenni i portoghesi conquistarono il controllo di gran parte della costa, dal Mozambico alla Tanzania. La colonizzazione portoghese in Tanzania fu complessa e cruenta; i mercenari che giungevano sulle coste insieme ai coloni sono ricordati per la loro efferatezza, ma non riuscirono comunque a ottenere la completa sottomissione dei bantu. Nel XVIII secolo, gli arabi del sultanato di Oman iniziarono a interessarsi alla regione, e sostennero gli indigeni nella lotta contro i portoghesi, che dovettero ritirarsi dai possedimenti a nord del fiume Ruvuma. Nel 1840, il sultano di Oman Majid bin Said spost\u00f2 la propria capitale a Zanzibar. Il nascente sultanato di Zanzibar estendeva il proprio controllo su buona parte delle coste orientali dell'odierna Tanzania.\nMajid bin Said e i suoi successori diedero inizio a un nuovo periodo di sviluppo economico della zona, creando rotte commerciali che mettevano in comunicazione le zone interne del lago Tanganica e dell'Africa centrale con l'Estremo Oriente. Fu in questo periodo che Zanzibar divenne una delle capitali della cosiddetta rotta orientale della tratta di schiavi africani. Gli arabi introdussero anche la produzione di chiodi di garofano, che valse a Zanzibar e ad alcune isole vicine l'appellativo di \"isole delle spezie\". Questo nuovo periodo di dominazione araba, seguito all'epoca \"shirazi\", contribu\u00ec a rafforzare il carattere medio-orientale della cultura di Zanzibar e della costa orientale della Tanzania.\nDall'esplorazione al colonialismo.\nSe la costa orientale della Tanzania era nota agli europei fin dal tempo della colonizzazione portoghese, la zona dei Grandi Laghi e in generale l'entroterra della regione furono esplorati molto solo a partire dalla met\u00e0 del XIX secolo. Quando gli europei iniziarono a spingersi verso l'interno del continente, la regione era suddivisa in un gran numero di piccoli regni come Karagwe e Buzinza, che a loro volta erano in un rapporto di vassallaggio con i pi\u00f9 potenti regni di Ruanda, Burundi e Buganda.\nUno dei primi esploratori dell'entroterra dell'Africa orientale fu il missionario tedesco Johannes Rebmann, che viene ricordato come il primo europeo ad aver visto il Kilimanjaro, nel 1848. Nel 1857 Richard Burton e John Speke giunsero sulle sponde del lago Tanganica. Nel 1866 part\u00ec da Zanzibar David Livingstone, che si spinse nell'entroterra alla ricerca delle sorgenti del Nilo; Livingstone stabil\u00ec la sua ultima base a Ujiji, sulle sponde del Tanganica, e poi perse per diversi anni i contatti con il mondo esterno. Dato per disperso, fu ritrovato nel 1871 da Henry Morton Stanley, che proprio sulle sponde del Tanganica pronunci\u00f2 le celebri parole: \"Il dottor Livingstone, suppongo?\"\nNel 1877 ebbero inizio una serie di spedizioni belghe, che portarono alla creazione di due insediamenti sul Tanganica: Kigoma sul lato orientale e Mpala su quello occidentale. Nel 1884, l'entroterra era abbastanza conosciuto da consentire al tedesco Karl Peters di condurre una serie di negoziati con i capi locali per convincerli ad accettare la protezione della Germania, gettando le basi per la successiva creazione di una vera e propria colonia.\nMentre gli esploratori si spingevano nell'entroterra continentale, i diplomatici e i politici soprattutto britannici stringevano rapporti sempre pi\u00f9 stretti con il sultanato di Zanzibar. Tra l'altro, gli inglesi cercarono di far pressioni sul sultano nel contesto del loro sforzo per l'abolizione della schiavit\u00f9. Nel 1876 il sultanato acconsent\u00ec a vietare formalmente la tratta di schiavi, e nel 1890, Zanzibar e la vicina isola di Pemba divennero protettorato britannico con il Trattato di Helgoland-Zanzibar, lo stesso con cui la Germania ottenne il controllo del Dito di Caprivi. Anche a Zanzibar gli inglesi applicarono una formula di governo indiretto, lasciando al sultano una larga autonomia sulle questioni locali. Nonostante qualche occasionale sommovimento indipendentista (come quello che condusse alla brevissima guerra anglo-zanzibariana del 1896, il controllo britannico su Zanzibar prosegu\u00ec senza sconvolgimenti fino a dopo la Seconda guerra mondiale.\nAfrica Orientale Tedesca.\nAlla Conferenza di Berlino (1884), in cui le potenze europee si accordarono sulle regole commerciali da rispettare nell'area, si decisero probabilmente le sorti della Tanzania continentale. Il Sultanato di Zanzibar non intervenne alle trattative, e rimase formalmente indipendente. Sull'entroterra avanzavano pretese il Belgio, il Regno Unito e la Germania. Il Belgio si ritir\u00f2 dalla contesa una volta assicuratosi il controllo del bacino del fiume Congo. Tedeschi e inglesi fissarono nei dettagli i rispettivi confini fra il 1886 e il 1890, ma gi\u00e0 del 1885 era nata formalmente la colonia dell'Africa Orientale Tedesca, amministrata dalla Compagnia dell'Africa Orientale Tedesca di Karl Peters su mandato del Kaiser. Nel 1886 la Compagnia acquist\u00f2 dal sultano di Zanzibar la striscia di costa antistante l'isola, collocandovi i propri centri amministrativi: prima a Bagamoyo e poi a Dar es Salaam, che divenne capitale della colonia nel 1891.\nI tedeschi portarono in Africa orientale molte innovazioni, costruendo ferrovie, strade e citt\u00e0, e introducendo numerosi nuovi tipi e tecniche di coltivazione. Allo stesso tempo, la loro amministrazione fu molto dura verso le popolazioni locali. Il primo tentativo di scacciare i tedeschi fu la rivolta del popolo hehe guidato dal capo Mkwawa (fra il 1891 e il 1894), brutalmente repressa dai tedeschi. Mkwawa si diede alla macchia e per alcuni anni cerc\u00f2 di opporsi ai tedeschi con la guerriglia; nel 1898 il suo gruppo di resistenti fu definitivamente sconfitto e Mkwawa si suicid\u00f2.\nNel 1902, il tentativo dell'amministrazione tedesca di introdurre un sistema di lavoro forzato nelle piantagioni di cotone caus\u00f2 una serie di agitazioni presso le popolazioni della zona del fiume Rufiji. Nel 1905, la crescente tensione sfoci\u00f2 in una nuova rivolta, questa volta da parte del popolo Matumbi guidato da Kinjikitile Ngwale. L'insurrezione dei Matumbi fu il segnale che molti altri gruppi attendevano, e in poco tempo gli scontri si estesero in gran parte della colonia, da Dar es Salaam ai monti Uluguru, nella valle di Kilombero, sugli altopiani di Mahenge e Makonde, presso il fiume Ruvuma, a Kilwa, Songea, Masasi, Kilosa e Iringa, fino alle sponde settentrionali del lago Malawi. Momento culminante di questo sconvolgimento fu la rivolta dei Maji Maji (1907), che viene fatta coincidere da alcuni storici con la nascita del sentimento nazionalista tanzaniano. Al movimento dei Maji Maji, iniziato dal popolo Ngoni, parteciparono diverse trib\u00f9 della Tanzania meridionale. Anche questa rivolta fu repressa dai tedeschi, con un numero di vittime molto alto su entrambi i fronti (gli africani che persero la vita nei combattimenti o per fame sono stimati intorno ai 120.000).\nPrima guerra mondiale.\nAllo scoppiare della prima guerra mondiale, il confine fra i possedimenti inglesi e quelli tedeschi in Africa orientale divent\u00f2 una linea di combattimento. Nelle prime fasi del conflitto, i tedeschi apparvero in vantaggio, e in condizione di sferrare numerosi attacchi nel territorio dell'Africa Orientale Britannica. I tentativi di contrattacco da parte inglese incontrarono enormi difficolt\u00e0, anche a causa delle caratteristiche morfologiche del territorio: le coste erano in gran parte inadatte allo sbarco e protette da una fascia di paludi, e dall'interno laghi e montagne rendevano l'accesso altrettanto difficile.\nGli inglesi contrattaccarono cercando di conquistare la citt\u00e0 di Tanga in una celebre battaglia (4 novembre 1914), ma furono sconfitti. Nello stesso anno, per\u00f2, la marina britannica conquist\u00f2 l'isola di Mafia e, sostanzialmente, impose la supremazia navale britannica nell'oceano. L'Africa Orientale Tedesca perse i contatti con la madrepatria e lo stesso Lettow-Vorbeck decise strategicamente di passare dallo scontro aperto alla guerriglia. Questo permise ai tedeschi di resistere per un periodo estremamente lungo, tanto che le ostilit\u00e0 si chiusero solo quando la Germania dichiar\u00f2 la propria resa nel 1918.\nIl lungo periodo di guerriglia contribu\u00ec a danneggiare molte delle infrastrutture che i tedeschi avevano costruito in Africa orientale. Il sistema scolastico creato dai tedeschi per i nativi della colonia, per esempio, era largamente superiore a quello introdotto da altre potenze europee nei rispettivi possedimenti in Africa; durante la guerra, molti edifici scolastici furono distrutti e cessarono di funzionare.\nNascita del Tanganica.\nCon la sconfitta della Germania nella prima guerra mondiale, la Lega delle Nazioni assegn\u00f2 al Regno Unito il mandato per amministrare l'ex Africa Orientale Tedesca. Dar es Salaam continu\u00f2 a svolgere il ruolo di capitale della colonia, e il primo amministratore britannico a insediarvisi fu Sir Horace Archer Byatt. I coloni tedeschi in parte rimpatriarono in Europa, e in parte accettarono di rimanere sotto l'amministrazione britannica. Nel 1920 la colonia fu ribattezzata Tanganica (Tanganyika). Nel 1924 il Regno Unito e il Belgio firmarono un trattato che definiva nel dettaglio i confini fra il Tanganica e i possedimenti belgi del Ruanda-Urundi.\nGli inglesi attuarono in Tanganica una politica di governo indiretto, promuovendo la nascita di istituzioni e organizzazioni composte da africani e consentendo gradualmente l'ingresso dei tanzaniani negli organi legislativi e amministrativi. Nel frattempo furono eseguiti importanti lavori pubblici, come la costruzione delle ferrovie fra Tabora e Mwanza (1928) e fra Moshi e Arusha (1929). Furono messe in atto campagne contro la diffusione della malattia del sonno, della malaria e della schistosomiasi (bilharziosi), e furono costruiti molti nuovi ospedali.\nIl mandato al Regno Unito fu confermato il 13 dicembre 1946 dalle Nazioni Unite. Negli anni successivi, il Tanganica inizi\u00f2 una graduale evoluzione verso l'indipendenza. Il ruolo di guida del processo spett\u00f2 al Tanganyika African National Union (TANU) fondato da Julius Nyerere, che all'epoca era maestro di scuola ed era uno dei due soli tanzaniani ad aver ricevuto un'istruzione di livello universitario all'estero.\nIndipendenza e Ujamaa.\nIl partito di Julius Nyerere, TANU, oper\u00f2 a favore dell'indipendenza del Tanganica a partire dalla sua fondazione nel 1954. Il Tanganica divenne formalmente autonomo nel maggio del 1961, e pienamente indipendente il 9 dicembre dello stesso anno; Nyerere fu eletto primo ministro. La nuova nazione fu accolta come repubblica nel Commonwealth un anno dopo.\nIl 9 dicembre del 1963, esattamente due anni dopo la dichiarazione d'indipendenza del Tanganica, anche Zanzibar divenne indipendente, formandosi come monarchia costituzionale sotto il governo del sultano. Il primo governo fu formato dal Partito Afro-Shirazi (Afro-Shirazi Party, ASP) che, come nel caso del Tanganica, era stata la principale forza politica a guida della transizione verso l'indipendenza.\nIl 26 aprile 1964 Tanganica e Zanzibar si unirono a formare la Repubblica Unita di Tanganica e Zanzibar (United Republic of Tanganyika and Zanzibar), ribattezzata Tanzania il 29 ottobre. Il nome \"Tanzania\" \u00e8 un portmanteau formato dall'unione di \"Tanganica\" e \"Zanzibar\". Nella costituzione della nuova repubblica, Zanzibar mantenne un elevato grado di autonomia rispetto alle autorit\u00e0 centrali. Nel 1977, per volere di Nyerere, il TANU e l'ASP si fusero in un partito unico, il Chama Cha Mapinduzi (CCM).\nLa nascita della Tanzania come unione di Tanganica e Zanzibar \u00e8 riconducibile a un progetto condiviso da Nyerere e dalle autorit\u00e0 coloniali britanniche, ma non realizzato, di creare in Africa orientale una pi\u00f9 ampia federazione di stati, che includesse Tanganica, Zanzibar, Kenya, Uganda ed eventualmente Nyasaland (l'odierno Malawi).\nLa politica di Nyerere e del TANU/CCM fu caratterizzata dal tentativo di riformare profondamente la societ\u00e0 tanzaniana, sradicando il retaggio lasciato dal colonialismo sul piano economico, politico e culturale e riscoprendo la tradizione africana in chiave socialista. Il progetto culturale e politico di Nyerere prende il nome di Ujamaa (in swahili \"famiglia estesa\"), e ha il suo principale manifesto nella dichiarazione di Arusha, su cui si basa in parte la costituzione della Tanzania stilata nel 1982 e modificata nel 1984. Il CCM aveva la funzione di guida di questa transizione e govern\u00f2 per diversi decenni in regime strettamente monopartitico, dedicando parte delle sue risorse alla diffusione della cultura dell'Ujamaa nelle scuole.\nL'Ujamaa identificava nel villaggio rurale con propriet\u00e0 collettiva dei mezzi di produzione l'unit\u00e0 fondamentale della societ\u00e0 e dell'economia del paese. Obiettivo di Nyerere era quello di portare la Tanzania all'autosufficienza, rifiutando energicamente l'ingresso del paese nelle logiche di mercato internazionali proprie del modello occidentale. L'Ujamaa rappresenta uno degli esempi pi\u00f9 eclatanti e tipici di socialismo africano, e pose in contrapposizione la Tanzania col vicino Kenya, che invece abbracci\u00f2 subito dopo l'indipendenza la logica del capitalismo internazionale.\nGuerra con l'Uganda.\nNel 1979 l'Uganda di Idi Amin tent\u00f2 di invadere la regione tanzaniana di Kagera. La Tanzania respinse l'offensiva, e prosegu\u00ec con l'invasione dell'Uganda. L'esercito tanzaniano avanz\u00f2 in Uganda con il sostegno degli esuli ugandesi oppositori di Amin, raccoltisi nell'Esercito di liberazione nazionale dell'Uganda. Questa coalizione prese la capitale ugandese Kampala l'11 aprile, costringendo Amin alla fuga e all'esilio.\nEventi recenti.\nNel 1985 Nyerere pass\u00f2 il governo del paese al numero due del CCM, Ali Hassan Mwinyi, che nel 1990 sostitu\u00ec Nyerere anche come segretario del partito. Sotto il governo di Mwinyi vennero messe in atto le riforme necessarie a consentire elezioni democratiche multipartitiche, che ebbero luogo per la prima volta dell'ottobre del 1995. Le elezioni furono vinte a larga maggioranza dal CCM, che elesse il proprio candidato Benjamin William Mkapa alla presidenza il 23 novembre.\nNel 1998, la citt\u00e0 di Dar es Salaam fu uno dei teatri della serie di attentati alle ambasciate statunitensi che coinvolse anche Nairobi.\nI risultati delle successive elezioni politiche del 2000, nuovamente vinte dal CCM, furono contestati dall'opposizione, e la tensione politica sfoci\u00f2 in una serie di scontri fra la polizia e i dimostranti a Zanzibar nel gennaio del 2001.. Ancora il CCM risult\u00f2 vincitore nella consultazione del dicembre 2005, con l'elezione dell'attuale presidente Jakaya Mrisho Kikwete."}
{"id": "1715743", "revid": "156341", "url": "https://it.wikipedia.org/wiki?curid=1715743", "title": "Nepalese", "text": ""}
{"id": "1715744", "revid": "112774716", "url": "https://it.wikipedia.org/wiki?curid=1715744", "title": "Colour All My Days", "text": "Colour All My Days \u00e8 il secondo album da solista del cantante britannico Limahl, pubblicato nel 1986 dalla EMI.\nDescrizione.\nSulla scia del successo internazionale di \"The Never Ending Story\", tema principale della colonna sonora dell'omonimo film del 1984, il secondo album solista di Limahl \u00e8 stato prodotto quasi per intero dal produttore italo-statunitense Giorgio Moroder (tranne alcune tracce, prodotte invece da Derek Nakamoto), gi\u00e0 responsabile del precedente singolo di successo. Moroder \u00e8 anche autore della musica in sette dei dieci brani che compongono il disco, mentre il cantante stesso ha scritto tutti i testi, tranne uno, oltre a comporre la musica per due pezzi e a suonare la tastiera su altre due canzoni.\nL'unica traccia a cui l'artista non ha collaborato in prima persona nella scrittura \u00e8 stata \"Inside to Outside\", il secondo singolo estratto dall'album, scritto da Colin Pearson e Achim Opperman (che ne ha composto anche la musica). La canzone otterr\u00e0 in seguito un grande successo nella versione italo dance reinterpretata nel 1999 dalla cantante Lady Violet.\nIl primo singolo estratto dall'album, \"Love in Your Eyes\", raggiungendo la posizione 80 nella classifica britannica, rappresenta l'ultimo singolo di Limahl ad essere entrato tra le prime 100 posizioni nel Regno Unito. Ha comunque ottenuto un discreto successo nel resto del mondo, in particolare in Germania e in Italia; ha inoltre vinto un'edizione dello show televisivo di Vittorio Salvetti, \"Azzurro\", insieme ad altre canzoni ed altri cantanti, in una gara a squadre."}
{"id": "1715746", "revid": "125851607", "url": "https://it.wikipedia.org/wiki?curid=1715746", "title": "Lo show dei record", "text": "Lo show dei record \u00e8 un programma televisivo italiano, andato in onda in prima serata su Canale 5 per le prime sei edizioni dal 7 gennaio 2006 al 6 aprile 2015, mentre la settima edizione \u00e8 andata in onda su TV8 dal 25 novembre al 23 dicembre 2018 con il titolo La notte dei record. Le prime due edizioni sono state condotte da Barbara D'Urso, la terza edizione da Paola Perego, la quarta, la sesta e l'ottava da Gerry Scotti, la quinta da Teo Mammucari, mentre la settima da Enrico Papi.\nIl programma.\nIl programma \u00e8 dedicato ai primatisti pi\u00f9 famosi e particolari del mondo appartenenti al \"Guinness dei primati\". La puntata pilota e le prime due edizioni furono condotte da Barbara D'Urso, la terza edizione da Paola Perego, la quarta, la sesta e l\u2019ottava da Gerry Scotti, la quinta da Teo Mammucari, mentre la settima da Enrico Papi.\nIn tutte le edizioni \u00e8 presente inoltre il Giudice ufficiale del \"Guinness World Records\" Marco Frigatti, che ha il compito di convalidare e certificare il raggiungimento effettivo dei nuovi record e il superamento di quelli precedenti, e Lorenzo Veltri, il suo assistente. Nel 2015, vista l'introduzione delle esterne che hanno come inviato Edoardo, il figlio di Gerry Scotti, era presente anche il giudice canadese Lisa Hoffman, che si occupava di convalidare i record delle esterne.\n\"Lo show dei record\" \u00e8 un programma di Tonino Quinti (2006-2009), Dario Viola (2008-2011) e Marco Salvati (2006).\nNella settima edizione, i giudici che avevano il compito di convalidare e certificare il raggiungimento effettivo dei nuovi record erano Sofia Greenacre e David Ferrini.\nEdizione Sky.\nIl 27 ottobre 2018, viene annunciata la notizia che il gruppo Sky ha acquistato il programma e che \u00e8 stato trasmesso sul canale free TV8 con il nuovo titolo \"La notte dei record\". La conduzione del programma era affidata a Enrico Papi e la produzione a Magnolia. Le registrazioni del programma partivano da novembre 2018, dagli studi De Paolis in Roma. Il 31 ottobre 2018, fu comunicata la notizia che la trasmissione \u00e8 andata in onda nel mese di novembre. Tramite gli spot pubblicitari viene ufficializzata la data di messa in onda che trov\u00f2 la sua collocazione dal 25 novembre al 23 dicembre in prima serata per cinque puntate.\nIl ritorno a Mediaset.\nIl 3 gennaio 2020 fu annunciata la notizia che l'ottava edizione del programma era prevista per la primavera di quell'anno su Canale 5 con la conduzione di Ilary Blasi e Claudio Amendola. Tuttavia, il 13 marzo 2020, la messa in onda viene dapprima rinviata a settembre per poi essere sospesa a causa dell'emergenza COVID-19. Soltanto nel marzo del 2022 l\u2019ottava edizione viene trasmessa su Canale 5 con la conduzione di Gerry Scotti, gi\u00e0 al timone del programma per le edizioni del 2011 e del 2015.\nSigla e musiche.\nNella puntata pilota e nelle prime tre edizioni la sigla era una musica realizzata per il programma. Nella quarta e quinta edizione la sigla del programma era la canzone \"The Time (Dirty Bit)\" dall'album \"The Beginning\" dei Black Eyed Peas. Nella sesta edizione la sigla era \"Feel This Moment\" cantata in duetto da Pitbull e Christina Aguilera, mentre invece ogni volta che entravano in studio ospiti o concorrenti che dovevano sfidarsi nei record era usata la hit di Katy Perry, \"Roar\"; sempre nella stessa edizione, quando veniva dichiarato un record a un concorrente veniva usata la sigla utilizzata nelle prime tre edizioni. Nella settima edizione targata Sky, la sigla era una musica creata per il programma. La direzione musicale \u00e8 di Danilo Vaona e Federico Vaona.\nRegia.\nLa regia \u00e8 stata curata da Maurizio Pagnussat nel 2006, da Sergio Colabona nel 2008 e nuovamente nel 2018, da Egidio Romio nel 2009, da Stefano Vicario nel 2010 e da Roberto Cenci dal 2011 al 2015.\nScenografia.\nLa scenografia \u00e8 stata realizzata da Massimiliano Degli Abbati dal 2006 al 2008 e da Marco Calzavara nel 2009.\nPuntate e ascolti.\nEdizione Pilota (2006).\nLa puntata zero e \"pilota\", registrata gioved\u00ec 5 gennaio 2006 e andata in onda sabato 7 gennaio 2006, \u00e8 stata condotta da Barbara D'Urso con la partecipazione di Raul Cremona e registrata a Milano negli studi \"Le Robinie\". Ha ottenuto un ottimo risultato di ascolti con il 24,68% di share e con picchi di oltre il 35-40%.\nPrima edizione (2008).\nDopo l'ottimo ascolto della replica della puntata pilota, riproposta gioved\u00ec 3 gennaio 2008 in prima serata su Canale 5, Mediaset decide di preparare tre nuove puntate, andate in onda di gioved\u00ec il 27 marzo, il 3 e il 10 aprile del medesimo anno, nuovamente con la conduzione di Barbara D'Urso e con la partecipazione straordinaria del campione subacqueo Umberto Pelizzari, riscuotendo un grandissimo successo con oltre il 25% di share e pi\u00f9 di 6 milioni di spettatori a puntata. Questa edizione \u00e8 stata registrata a Madrid negli studi dell'Europroduzione, proprietaria del format venduto in molti paesi del mondo.\nSeconda edizione (2009).\nNel 2009, dopo il grande successo della prima edizione, il programma \u00e8 stato proposto in cinque serate in onda ancora una volta il gioved\u00ec, dal 30 aprile al 28 maggio. La trasmissione \u00e8 stata condotta anche questa volta da Barbara D'Urso, con la partecipazione di Umberto Pelizzari e altre due presenze fisse femminili nel ruolo di \"vallette\" Barbara Faggioli e Federica di Bartolo. Presenza fissa anche di He Pingping (l'uomo pi\u00f9 basso del pianeta) e Xi Shun (l'uomo pi\u00f9 alto del pianeta). Le cinque puntate sono state registrate a Brugherio negli studi della \"Icet\".\nTerza edizione (2010).\nLa terza edizione del programma \u00e8 andata in onda per sette serate di sabato, dal 27 marzo all'8 maggio 2010, con la conduzione di Paola Perego (subentrata a Barbara D'Urso) e con la partecipazione di Umberto Pelizzari, ed \u00e8 stata registrata a Roma negli studi \"Elios\". La trasmissione ha riscosso un successo inferiore rispetto alle precedenti edizioni, raggiungendo una media di ascolti pari a 3.600.000 telespettatori ed il 19% di share circa, pagando anche una difficile collocazione e la forte concorrenza di Rai 1 con il programma campione d'ascolti \"Ti lascio una canzone\".\nPresenza fissa anche di questa stagione sarebbe dovuta essere quella di He Pingping, che \u00e8 deceduto il 13 marzo 2010 all'et\u00e0 di 22 anni, proprio durante il periodo di registrazione del programma. Per questo motivo, la prima puntata andata in onda il 27 marzo 2010 corrisponde alla terza puntata registrata, in cui l'ex uomo pi\u00f9 basso del mondo non era pi\u00f9 presente. Pertanto, gli autori de \"Lo show dei record\" hanno invertito l'ordine delle puntate per poter eliminare le scene delle prime due in cui egli compariva, per non speculare sullo spiacevole evento. La conduttrice ha comunque dedicato un piccolo spazio e un blocco a He Pingping durante l'ultima puntata del programma, andata in onda l'8 maggio 2010.\nQuarta edizione (2011).\nLa quarta edizione del programma \u00e8 stata proposta sempre da Canale 5 in 8 puntate dal 17 marzo al 5 maggio 2011, ogni gioved\u00ec in prima serata. La conduzione, questa volta \u00e8 stata affidata a Gerry Scotti con la partecipazione di Davide De Zan e di Max Vitale e con la presenza fissa di Jyoti Amge (la donna pi\u00f9 bassa del pianeta), mentre la registrazione delle puntate \u00e8 avvenuta nello studio 20 di Cologno Monzese, a Milano. Tra i record c'\u00e8 anche quello del presentatore, che \u00e8 risultato il conduttore di sesso maschile che ha condotto pi\u00f9 puntate in assoluto al mondo del format di \"Chi vuol essere milionario?\". In quest'edizione gli ascolti sono risaliti, con un'audience di 5 milioni e 22% di share.\nQuinta edizione (2012).\nLa quinta edizione del programma \u00e8 stata proposta sempre da Canale 5 in 7 puntate dal 13 settembre al 25 ottobre 2012, ogni gioved\u00ec in prima serata. La conduzione inizialmente doveva essere affidata nuovamente a Gerry Scotti che per\u00f2 dovette rinunciare per troppi impegni. Questa edizione \u00e8 stata quindi condotta da Teo Mammucari con la presenza fissa di Jyoti Amge (la donna pi\u00f9 bassa del pianeta) e la registrazione delle puntate \u00e8 avvenuta presso lo studio 8 del Centro Titanus Elios di Roma.\nSesta edizione (2015).\nLa sesta edizione del programma \u00e8 stata registrata nello studio 20 di Cologno Monzese durante l'estate 2014 ed \u00e8 stata proposta sempre da Canale 5 in 8 puntate dal 17 febbraio al 6 aprile 2015 con la conduzione di Gerry Scotti. Le prime sei puntate sono state trasmesse di marted\u00ec, mentre le ultime due sono state trasmesse di luned\u00ec. Per la prima volta compare insieme a Gerry suo figlio Edoardo in veste di inviato. I record delle esterne in Cina sono convalidati dal giudice canadese Lisa Hoffman, mentre per alcuni record in Italia ci si avvale del contributo di Elizabeth Smith (meglio nota come Liz Smith, conduttrice del programma prodotto da truTV \"Guinness World Records Gone Wild\"). Il 19 maggio 2015 su Canale 5, viene riproposto il meglio di questa edizione con una puntata dal titolo \"3...2...1... records\".\nSettima edizione (2018).\nLe registrazioni della settima edizione, partivano dal 10 novembre 2018 dagli studi De Paolis in Roma. La conduzione \u00e8 stata affidata a Enrico Papi, le puntate sono state trasmesse sul canale free del gruppo Sky TV8 nei mesi di novembre e dicembre 2018 con il titolo \"La Notte dei Record\". Tramite gli spot pubblicitari viene ufficializzata la messa in onda del programma, che ha trovato la sua collocazione dal 25 novembre al 23 dicembre 2018 in prima serata. Sono state trasmesse in totale 5 puntate di domenica. Ospite fisso della trasmissione \u00e8 stato Mr Cherry, il giapponese detentore del maggior numero di Guinness.\nOttava edizione (2022).\nL'ottava edizione del programma va in onda dal 6 marzo al 10 aprile 2022 per sei puntate in prima serata su Canale 5 con la conduzione di Gerry Scotti."}
{"id": "1715749", "revid": "1543377", "url": "https://it.wikipedia.org/wiki?curid=1715749", "title": "Fatica", "text": "La fatica o affaticamento \u00e8 una sensazione soggettiva di stanchezza ad insorgenza graduale, distinta quindi dall'astenia; a differenza di quest'ultima, inoltre, la fatica pu\u00f2 essere alleviata da un periodo variabile di riposo. L'affaticamento pu\u00f2 avere cause fisiche o mentali: la fatica fisica \u00e8 la temporanea inabilit\u00e0 di un muscolo a mantenere un'adeguata efficienza funzionale ed \u00e8 proporzionale all'intensit\u00e0 dell'esercizio.\nLa fatica mentale, invece, \u00e8 un transitorio declino delle funzioni cognitive in conseguenza di periodi prolungati di intensa attivit\u00e0 mentale. Pu\u00f2 manifestarsi con sonnolenza, letargia o facilit\u00e0 alla distrazione.\nDal punto di vista medico la fatica o affaticamento \u00e8 un sintomo (quindi soggettivo, a differenza di un segno clinico obiettivo e osservabile dall'esterno) non specifico, con diverse cause possibili.\nClassificazione.\nFatica fisica.\nLa fatica fisica o muscolare \u00e8 la temporanea inabilit\u00e0 dei muscoli a funzionare in modo ottimale. L'insorgenza della fatica durante l'esercizio \u00e8 graduale e dipende da vari fattori, come il grado di allenamento individuale, lo stato di salute generale e l'eventuale mancanza di sonno. Pu\u00f2 essere alleviata dal riposo. La fatica fisica pu\u00f2 essere provocata da una carenza di fonti di energia nei muscoli per ridotta efficienza della giunzione neuromuscolare o dell'impulso che parte dal sistema nervoso centrale.\nFra gli eventi scatenanti nella genesi della fatica ha probabilmente un ruolo chiave l'aumento della concentrazione di serotonina nel sistema nervoso centrale. Durante l'attivit\u00e0 motoria il rilascio di serotonina nelle sinapsi tra motoneuroni determina infine il potenziale d'azione che porta alla contrazione muscolare.\nDurante un'attivit\u00e0 motoria particolarmente intensa e prolungata le elevate concentrazioni di serotonina rilasciate nello spazio sinaptico possono portare a una dispersione di quest'ultima e al suo legame a recettori extrasinaptici localizzati nel segmento iniziale degli assoni dei motoneuroni, risultando in un'inibizione della contrazione muscolare\n. Esistono test per la valutazione della forza muscolare che possono essere usati per diagnosticare la presenza di una malattia neuromuscolare, ma non possono determinarne la causa. Altre indagini, come l'elettromiografia, possono fornire ulteriori informazioni. \nIl sistema muscolo-scheletrico si \u00e8 evoluto parallelamente alle corrispondenti strutture del sistema nervoso centrale in modo da adattarsi alle condizioni ambientali mediante la propriocezione.\nLe persone affette da sclerosi multipla provano una sensazione di estrema debolezza o stanchezza che pu\u00f2 insorgere in qualsiasi momento della giornata, di durata variabile e non sempre uguale a se stessa nel singolo paziente; tale sensazione \u00e8 spesso definita \"fatica neurologica\".\nFatica mentale.\nLa fatica mentale \u00e8 la temporanea incapacit\u00e0 di mantenere una funzione cognitiva ottimale. L'insorgenza \u00e8 graduale e dipende dalle caratteristiche cognitive individuali, nonch\u00e9 da altri fattori come lo stato di salute generale e l'eventuale deprivazione del sonno. La fatica mentale pu\u00f2 influire negativamente anche sulla \"performance\" fisica. Pu\u00f2 manifestarsi con sonnolenza (fino alla letargia) o con perdita della concentrazione mentale. La riduzione dell'attenzione si manifesta quando la capacit\u00e0 di autocontrollo \u00e8 ridotta. Questo stato pu\u00f2 essere descritto anche come una diminuzione del livello di coscienza. Esso \u00e8 in ogni caso pericoloso in situazioni che richiedono costante concentrazione, come l'uso di macchinari o la guida di veicoli, potendo portare anche a brevi addormentamenti noti come \"microsonni\".\nFatica e sonnolenza.\nLa fatica \u00e8 generalmente considerata una condizione di durata pi\u00f9 lunga rispetto alla sonnolenza. Anche la sonnolenza pu\u00f2 essere un sintomo di malattia, ma pi\u00f9 spesso dipende da carenza di sonno o di stimoli. Al contrario, la fatica cronica nella maggior parte dei casi rappresenta un problema clinico. Pu\u00f2 manifestarsi come stanchezza fisica o mentale che porta all'incapacit\u00e0 di eseguire semplici azioni quotidiane."}
{"id": "1715757", "revid": "1305772", "url": "https://it.wikipedia.org/wiki?curid=1715757", "title": "Stazione meteorologica di Crotone", "text": ""}
{"id": "1715758", "revid": "767487", "url": "https://it.wikipedia.org/wiki?curid=1715758", "title": "Brontoscorpio anglicus", "text": "Il brontoscorpio (Brontoscorpio anglicus) \u00e8 uno scorpione estinto, vissuto nel Siluriano. I suoi resti sono stati rinvenuti in Inghilterra.\nUno scorpione acquatico lungo un metro.\nLe dimensioni di questo scorpione erano eccezionali: raggiungeva un metro di lunghezza ed era uno dei pi\u00f9 importanti predatori del suo periodo, dal momento che gli artropodi erano tra i pi\u00f9 grandi animali del Siluriano. Al contrario degli odierni scorpioni, il brontoscorpio possedeva occhi composti di grosse dimensioni e, soprattutto, passava la maggior parte del suo tempo in acqua. L'esoscheletro dell'animale, infatti, non era in grado di sopportare il suo grande peso sulla terraferma se non per brevi periodi.\nTuttavia, dal momento che molti scorpioni paleozoici furono in grado di effettuare il passaggio dall'ambiente acquatico a quello terrestre (ad esempio \"Palaeophonus nuncius\", del Siluriano), si presume che anche il brontoscorpio fosse in grado di muoversi sulla terraferma. Forse queste prime \u201cescursioni\u201d si resero necessarie per sfuggire a predatori ancora pi\u00f9 grandi, come gli euripteridi (impropriamente noti come \u201cscorpioni di mare\u201d). In ogni caso, il brontoscorpio predava piccoli animali acquatici come i trilobiti, gli osteostraci, gli eterostraci e gli acantodi, che venivano stretti nelle sue chele e colpiti con il grande pungiglione velenifero posto all'estremit\u00e0 della coda.\nGli scorpioni giganti sopravvissero per molti milioni di anni, almeno fino al Carbonifero (ad es. \"Pulmonoscorpius\")."}
{"id": "1715761", "revid": "1522738", "url": "https://it.wikipedia.org/wiki?curid=1715761", "title": "Regno del Burundi", "text": "Il Regno del Burundi (\"Ubwami bw'i Burundi\" in kirundi) venne fondato attorno al 1680 da Ntare Rushatsi capostipite della dinastia dei Baganwa. \nLa successione regale dei \"bami\", o re, continu\u00f2 anche dopo l'instaurarsi del protettorato tedesco (1884-1890) e quindi della sovranit\u00e0 tedesca sulla colonia dell'Africa Orientale tedesca (1890-1916), il passaggio al Belgio (1916-1922), il mandato belga sul Ruanda-Urundi da parte della Lega delle Nazioni (1922-1946), e come territorio affidato al Belgio dalle Nazioni Unite (1946-1960) e infine nuovamente come regno prima autonomo (dal gennaio 1961) e poi indipendente (dal 1\u00ba luglio 1962), fino alla proclamazione della Repubblica del Burundi, il 28 novembre del 1966."}
{"id": "1715762", "revid": "682087", "url": "https://it.wikipedia.org/wiki?curid=1715762", "title": "Regno del Rwanda", "text": ""}
{"id": "1715764", "revid": "1632387", "url": "https://it.wikipedia.org/wiki?curid=1715764", "title": "Stockport County Football Club", "text": "Lo Stockport County Football Club \u00e8 una societ\u00e0 calcistica inglese con sede nella citt\u00e0 di Stockport. Milita nella National League, quinta serie del campionato inglese di calcio.\nStoria recente.\nA partire dagli anni '90 la squadra ha iniziato ad avere seri problemi finanziari, che hanno portato a retrocessioni in serie.\nDopo la retrocessione dalla Football League Two nella stagione 2010/11, in cui la formazione della Greater Manchester termin\u00f2 la stagione regolare come 24\u00aa ed ultima in classifica, lo Stockport County ha disputato due anni nella Conference National con risultati modesti. Dopo un sedicesimo posto in classifica nel primo anno, nella stagione 2012/2013 retrocede in Conference North a causa dello scarso rendimento (solo 13 vittorie su 46 gare), diventando la prima squadra inglese a passare dal secondo livello della piramide del calcio inglese al sesto.\nStrutture.\nStadio.\nGioca le partite casalinghe all'Edgeley Park."}
