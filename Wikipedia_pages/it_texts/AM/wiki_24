{"id": "1634252", "revid": "31886", "url": "https://it.wikipedia.org/wiki?curid=1634252", "title": "Roscoe Simons", "text": "Roscoe Simons \u00e8 un personaggio dei fumetti, creato da Steve Englehart (testi) e Sal Buscema (disegni), pubblicato dalla Marvel Comics. La sua prima apparizione avviene in \"Captain America and The Falcon\" n. 177, mentre veste i panni di Capitan America per la prima volta in \"Captain America and The Falcon\" n. 181.\nErano gli anni dello scandalo Watergate, e gli autori decisero che Steve Rogers, l'originale Capitan America, rinunciasse al suo costume, a simboleggiare la delusione che aleggiava tra il popolo americano in quel periodo, diventando Nomad, l'eroe senza patria. Roscoe fu un personaggio che cerc\u00f2 di sostituirsi a lui, ma che and\u00f2 incontro ad un tragico destino. La sua morte serv\u00ec a motivare il ritorno di Rogers nel ruolo di Capitan America.\nBiografia del personaggio.\nDurante il periodo in cui Steve Rogers, una volta appresa la corruzione che si celava nella Casa Bianca, smise i panni di Capitan America per vestire quelli di Nomad, molte persone iniziarono a chiedersi che fine avesse fatto l'eroe.\nUna di queste, un giovane ginnasta di nome Roscoe, decise di andare alla sua ricerca, e presto incontr\u00f2 il suo partner, l'eroe di Harlem chiamato Falcon. Roscoe chiese a Falcon di addestrarlo affinch\u00e9 lui potesse diventare il nuovo Capitan America, ma Wilson rifiut\u00f2.\nTutt'altro che scoraggiato, Roscoe si procur\u00f2 una copia del costume e dello scudo di Cap, intenzionato a dimostrare di avere la stoffa per sostituire l'eroe.\nMentre seguiva Falcon mentre questi pattugliava la citt\u00e0, i due s'imbatterono in tre uomini in costume che stavano rapinando una banca; Falcon cerc\u00f2 di convincerlo a farsi da parte, ma Roscoe si lanci\u00f2 in fretta sui criminali.\nMalgrado l'inesperienza, Roscoe riusc\u00ec a sconfiggere i rapinatori, grazie all'aiuto di Falcon, che iniziava a ricredersi, convincendosi che forse il ragazzo era tagliato per diventare un combattente del crimine. Tuttavia poco dopo entr\u00f2 nella banca un uomo incappucciato, che riusc\u00ec a catturare i due eroi.\nIl misterioso aggressore si rivel\u00f2 essere il Teschio Rosso che, una volta scoperto che il Capitano catturato non era quello vero, s'infuri\u00f2 e lo uccise brutalmente. Il Teschio poi fer\u00ec gravemente Falcon e appese su un tetto il corpo di Roscoe come avvertimento per Steve Rogers.\nLa morte di Roscoe spron\u00f2 Rogers a tornare sui suoi passi, tornando a essere Capitan America."}
{"id": "1634253", "revid": "14490148", "url": "https://it.wikipedia.org/wiki?curid=1634253", "title": "Simul stabunt simul cadent", "text": ""}
{"id": "1634255", "revid": "124235058", "url": "https://it.wikipedia.org/wiki?curid=1634255", "title": "Giuseppe Benassai", "text": "Biografia.\nAmico di Alfonso Frangipane si dedic\u00f2 al disegno sin da giovane, per interessarsi poi di pittura su tela e, a partire dal 1870, alla pittura della ceramica (specialmente della maiolica), si interess\u00f2 anche alla litografia.\nEbbe come primo maestro a Reggio Calabria Ignazio Lavagna Fieschi, che poi lo indirizz\u00f2 a Napoli al suo stesso maestro Salvatore Fergola. Malvisto dalla polizia borbonica per le sue idee liberali, lasci\u00f2 il Regno delle due Sicilie e si stabil\u00ec a Roma. Dopo l'Unit\u00e0 d'Italia si trasfer\u00ec a Firenze dove frequent\u00f2 i circoli dei macchiaioli e nel 1866 vinse il primo premio in un concorso di pittura bandito dal Governo, con il dipinto \"La quiete\" (opera oggi esposta alla Pinacoteca civica di Reggio Calabria).\nMandato dal governo italiano, nel 1869, all'inaugurazione del Canale di Suez dipinse durante il soggiorno un gran numero di dipinti di soggetti orientali, esposti poi al Museo dell'Accademia di Firenze. Fu poi direttore della fabbrica di ceramiche e maioliche \"Ginori\" a Sesto Fiorentino, in cui realizz\u00f2 parecchie pregevoli maioliche oggi esposte al Museo Richard-Ginori della Manifattura di Doccia. Designato professore onorario all'Istituto di Belle Arti di Napoli nel 1877, fu anche giornalista e scrittore collaborando con \"La Nazione\" di Firenze."}
{"id": "1634261", "revid": "1568601", "url": "https://it.wikipedia.org/wiki?curid=1634261", "title": "Calopinace", "text": "Il Calopinace, o Fiume Calopinace (dal greco \"\u03ba\u03b1\u03bb\u03cc\u03c2 \u03c0\u03b9\u03bd\u03b1\u03ba\u03b5\" - \"cal\u00f2s pin\u00e0ke\" - \"bella vista\"), detto anche Fiumara della Cartiera, \u00e8 una fiumara che attraversa la citt\u00e0 di Reggio Calabria che ha ereditato il bacino idrografico dall'antico fiume Aps\u00ecas (o \"Apsia\"), alla cui foce approdarono i coloni greci che nell'VIII secolo a.C., fondarono la citt\u00e0 di Rhegion. Nei secoli tale fiumara fu indicata anche con il nome di Taurocinio.\nLa fiumara nasce sull'Aspromonte per sfociare a Reggio nelle vicinanze della stazione centrale nei pressi di quella che anticamente era Punta Calamizzi (che si inabiss\u00f2 in seguito ad un terremoto nel 1562), separando il centro storico della citt\u00e0 dai quartieri Rione Ferrovieri e Sbarre.\nLe continue esondazioni del Calopinace hanno spinto l'amministrazione cittadina a creare degli argini in cemento lungo i quali passano importanti vie stradali (\"bretelle\") per risolvere i problemi legati alla viabilit\u00e0 urbana. Lungo una di tali arterie, presso la foce del fiume, fra il 1918 e il 1937 era presente il binario della tranvia di Reggio Calabria.\nNei suoi pressi \u00e8 stato costruito il CeDir e sar\u00e0 di prossimo completamento il Palazzo di Giustizia, entrambi sulla sponda destra del \"Calopinace\".\nIl fiume, durante la stagione estiva, \u00e8 costantemente secco. Durante quella invernale, invece, la sua portata aumenta."}
{"id": "1634264", "revid": "1982", "url": "https://it.wikipedia.org/wiki?curid=1634264", "title": "Angostillo", "text": "Angostillo \u00e8 una fattoria dedicata all'allevamento di bestiame fondata dal capostipite della famiglia Lagunes nei primi decenni del XIX secolo. Comprendente inizialmente un'estensione di diverse centinaia di ettari, in seguito alla Rivoluzione messicana del 1910 le sue terre furono in parte espropriate e distribuite tra i contadini della regione.\nOggi \u00e8 una frazione del Comune di Paso de Ovejas, nello Stato di Veracruz.\nConta circa 800 abitanti.\nAl centro del nucleo abitato sorge la piccola chiesa ottocentesca dedicata alla Immacolata Concezione, caratterizzata dal colore azzurro turchese della facciata e dai due campanili a vela che fiancheggiano il portale.\nConta una scuola elementare (primaria) e una scuola media (secundaria).\nLe attivit\u00e0 principali degli abitanti restano l'allevamento di bestiame (vacche e maiali) e l'agricoltura (mais, papaya, fagioli neri e peperoncino)."}
{"id": "1634268", "revid": "1602064", "url": "https://it.wikipedia.org/wiki?curid=1634268", "title": "Giovanni Buora", "text": "Lavor\u00f2, sotto la direzione di Mauro Codussi, alla Chiesa di San Zaccaria di Venezia, alla Chiesa di San Michele in Isola, alla Scuola Grande di San Marco e alla Scuola Grande di San Giovanni Evangelista.\nFu l'architetto del \"Dormitorio del Monastero di San Giorgio Maggiore\". Questo edificio era stato iniziato nel 1449 sotto l'abate Cipriano Rinaldini (1448 \u2013 1456) e rimase interrotto per molti anni.\nNel 1476 e 1477 Giovanni Buora con Luca da Isola e Domenico Duca, scolp\u00ec i grandi capitelli con aquile nella Chiesa di San Zaccaria.\nNel \"Duomo della Beata Vergine Immacolata\" di Montebelluna scolp\u00ec agli inizi del Cinquecento le statue dei \"Dodici Apostoli\" insieme a Bartolomeo di Domenico Lombardo. A Venezia scolp\u00ec nello stesso periodo le lunette della facciata della Chiesa di Santa Maria dei Carmini.\nI suoi due figli, Andrea e Antonio, furono anch'essi architetti."}
{"id": "1634273", "revid": "1957733", "url": "https://it.wikipedia.org/wiki?curid=1634273", "title": "Survival of the Sickest", "text": "Survival of the Sickest \u00e8 il quarto album in studio del gruppo musicale statunitense Saliva, pubblicato nel 2004.\nPosizioni in classifica.\nAlbum\nSingoli"}
{"id": "1634276", "revid": "110157", "url": "https://it.wikipedia.org/wiki?curid=1634276", "title": "Creatures of the Night Tour", "text": "Creatures of the Night Tour \u00e8 un tour del gruppo hard rock statunitense Kiss, intrapreso tra la fine del 1982 e il giugno del 1983 per promuovere l'uscita dell'album \"Creatures of the Night\". \u00c8 il primo tour intrapreso dal gruppo senza Ace Frehley (sostituito da Vinnie Vincent) nonch\u00e9 l'ultimo in cui il gruppo fa uso del trucco e dei costumi, prima del 1996, anno in cui i Kiss li riutilizzeranno."}
{"id": "1634279", "revid": "1186766", "url": "https://it.wikipedia.org/wiki?curid=1634279", "title": "Brusoni", "text": ""}
{"id": "1634280", "revid": "287204", "url": "https://it.wikipedia.org/wiki?curid=1634280", "title": "Claudio Di Pucchio", "text": "Carriera.\nGiocatore.\nInizia la carriera al Sora nelle serie minori per poi esordire in Serie C con Avellino prima e Chieti poi.\nAnd\u00f2 a segno nell'unica gara disputata in Serie A, Juventus-Lazio (2-1) del 1\u00ba giugno 1967, ultima giornata di campionato, realizzando un gol su rigore.\nIn seguito dopo aver vinto da riserva mai impiegata in gare ufficiali un campionato di Serie B con la Lazio prosegue la sua carriera in Serie C con le maglie di Sambenedettese, Alessandria, Massese e Salernitana.\nAllenatore.\nHa allenato per molti anni nelle serie minori. Ed ha vinto 2 campionati di interregionale Campionato Interregionale 1983-1984 con l'Aesernia e Campionato Interregionale 1991-1992 con il Sora e 2 campionati di serie C2 Serie C2 1993-1994 e Serie C2 2000-2001 sempre con il Sora.\nPalmar\u00e8s.\nCompetizioni regionali.\nAesernia: 1983-1984\nSora: 1991-1992\nCompetizioni nazionali.\nSora: 1993-1994\nSora: 2000-2001"}
{"id": "1634285", "revid": "287204", "url": "https://it.wikipedia.org/wiki?curid=1634285", "title": "Bugno", "text": "Un bugno \u00e8 una forma arcaica di alveare: si tratta di un'arnia la cui struttura pu\u00f2 essere fabbricata con delle tavole, sughero (corteccia ritagliata a regola d'arte a tempo debito), della paglia, un tronco cavo, un bigoncio o un contenitore di vimini, del tufo e una ferula (sorta di giunco o canna, comune nell'Italia Meridionale, la Sicilia e la Sardegna).\nIl termine compare nel XIII secolo.\nSviluppo.\nLe razze di api europee della specie \"Apis mellifera\" necessitano per poter sopravvivere in inverno, di una dimora a prova di intemperie. Per questo viene utile una cavit\u00e0 ampia in volume all'incirca 60 litri, che sia asciutta tutto l'anno, e riparata da pioggia, neve e vento. Originariamente le api vivevano in aperture naturali di alberi nei boschi. In primavera iniziava la ricerca del miele tirando fuori dalle corrispondenti cavit\u00e0 degli alberi le api per disporle in luoghi idonei. Con l'inizio del crescente pianificato allevamento delle api furono espressamente predisposti bugni dalle sistemazioni nei tronchi d'albero.\nPer questo furono realizzate con attrezzi, sistemazioni di idonea lunghezza, fino pochi centimetri. Nei corrispondenti fori furono intagliate una o pi\u00f9 aperture. All'interno dei fori venivano inserite varie bacchette di legno per traverso per dar luce all'alveare. Questi bugni furono sistemati su un fondo piatto e coperti da un asse. In alcune regioni dell'Europa i bugni venivano disposti anche orizzontalmente. In queste aperture venivano alloggiati sciami incipienti di api.\nLe prime prove archeologiche di bugni risalgono agli insediamenti su palafitte del primo neolitico, verso il 3380 a. C. In un bugno della tarda et\u00e0 del bronzo nel quartiere berlinese di Lichterfelde verso il 1080 a. C. fu provata la suddivisione in due parti dello spazio disponibile.\nIn una grata da un lato sulla parte superiore dell'arnia si poteva formare il favo. Ci\u00f2 consente una chiusura relativamente moderna, con la quale il miele pu\u00f2 essere raccolto con un semplice sollevamento del coperchio e il \"nido\" della formazione dello sciame non doveva essere disturbato."}
{"id": "1634287", "revid": "228587", "url": "https://it.wikipedia.org/wiki?curid=1634287", "title": "Lou Thesz Press", "text": ""}
{"id": "1634289", "revid": "1543377", "url": "https://it.wikipedia.org/wiki?curid=1634289", "title": "Sally Gunnell", "text": "Biografia.\nInizi\u00f2 con l'atletica nelle \"Essex Ladies\" praticando il salto in lungo ed il pentathlon, prima di convertirsi agli ostacoli; tuttora \u00e8 l'unica donna ad essere stata contemporaneamente campionessa olimpica, mondiale, europea e del Commonwealth nei 400 m ostacoli.\nIl suo pi\u00f9 importante successo \u00e8 il titolo olimpico dei 400 m ostacoli conquistato a Barcellona 1992, quando trionf\u00f2 con il tempo di 53\"23. A quella medaglia aggiunse, nella stessa edizione dei Giochi, il bronzo con la staffetta 4\u00d7400 metri.\nUn anno dopo aver vinto il titolo olimpico divent\u00f2 anche campionessa mondiale, battendo nella finale il record mondiale. Questo primato le verr\u00e0 sottratto da Kim Batten nel 1995, ma resta ancora oggi record nazionale britannico.\nAi Giochi olimpici di Atlanta 1996 prov\u00f2 a difendere il titolo, ma si dovette ritirare in semifinale per infortunio. Poco dopo part\u00ec come ambasciatrice della Croce Rossa in Angola e nel 1997 si ritir\u00f2 dall'attivit\u00e0 sportiva a causa di un infortunio al tendine di Achille.\nTra i suoi successi, oltre a quelli gi\u00e0 citati, ci sono un oro agli Europei 1994 e 3 ai Giochi del Commonwealth.\nNel 1993 \u00e8 stata eletta dalla federazione europea atleta donna dell'anno."}
{"id": "1634290", "revid": "1543377", "url": "https://it.wikipedia.org/wiki?curid=1634290", "title": "Back Into Your System", "text": "Back Into Your System \u00e8 il terzo album in studio del gruppo musicale statunitense Saliva, pubblicato nel 2002.\nTracce.\nTracce bonus:\nVideo bonus: (Edizione Speciale Regno Unito)"}
{"id": "1634293", "revid": "767487", "url": "https://it.wikipedia.org/wiki?curid=1634293", "title": "N (album)", "text": "N \u00e8 il quinto full-length della band melodic death metal Norther.\nIl disco.\nLa traccia \"Frozen angel\" \u00e8 la versione ri-registrata della traccia dallo stesso nome presente nell'EP \"No Way Back\".\nLa versione giapponese dell'album contiene la bonus track \"Sabotage\" (Beastie Boys cover).\nEsiste inoltre una versione dell'album a edizione limitata in cui sono presenti le tracce bonus \"C.U.S.\", \"No Way Back\" e \"Reach Out\", estratte da \"No Way Back\"."}
{"id": "1634294", "revid": "88740", "url": "https://it.wikipedia.org/wiki?curid=1634294", "title": "Andrea Buora", "text": "Nel periodo che va dal 1523 al 1525 fu fornitore del materiale per la costruzione della Scuola Grande di San Rocco a Venezia, insieme al fratello Antonio. Sempre col fratello lavor\u00f2 alla costruzione di un altare nella Chiesa di Santa Maria Mater Domini.\nLavor\u00f2 successivamente a Motta di Livenza alla chiesa di San Nicol\u00f2. Il cantiere si chiuse dopo un lunghissimo tempo, alla fine del Cinquecento, anche grazie alla provvidenziale intercessione del Cardinale Girolamo Aleandro che spinse Papa Paolo III (1534-1549) a offrire la somma di 281 ducati pro Fabrica Sancti Nicolai in Mothe. Tutte le parti in pietra d'Istriafurono opera di Andrea Buora figlio di Giovanni.\nDopo la morte del padre dimor\u00f2 nel \"Campo di Santa Maria Zobenigo\".\nSi conosce l'iscrizione proveniente dalla \"Chiesa dei Santi Rocco e Margarita\" per la sua sepoltura: \"Andreas Borea sibi et suis MDLVI . Octob. Marieta defuncta\"."}
{"id": "1634296", "revid": "88740", "url": "https://it.wikipedia.org/wiki?curid=1634296", "title": "Antonio Buora", "text": "Il 25 agosto 1536 i \"Preposti\" alla \"Confraternita di Maria Vergine\" di Venezia gli dettero l'incarico di erigere un altare nella Chiesa di Santa Maria Mater Domini, secondo il modello di Jacopo Sansovino, \"proto\" di quella chiesa. Egli vi lavor\u00f2 col fratello Andrea, col quale fu anche fornitore del materiale per la costruzione della Scuola Grande di San Rocco.\nSi ritiene che appartenga ad Antonio Buora anche il prospetto della Chiesa di Santa Maria Mater Domini.\nAntonio Buora lasci\u00f2 il testamento, dove esprimeva la volont\u00e0 di essere sepolto nel chiostro o nel portico della Chiesa di Santo Stefano."}
{"id": "1634306", "revid": "118031", "url": "https://it.wikipedia.org/wiki?curid=1634306", "title": "Mobili", "text": ""}
{"id": "1634308", "revid": "124651914", "url": "https://it.wikipedia.org/wiki?curid=1634308", "title": "Garret Dillahunt", "text": "Biografia.\nNato in California, ma cresciuto nello stato di Washington, inizialmente ha studiato giornalismo all'universit\u00e0 di Washington per poi concentrarsi sulla recitazione, frequentato dei corsi alla New York University. Dopo aver lavorato in teatro, inizia a lavorare in televisione, ottenendo piccole partecipazioni a serie televisive come \"X-Files\" e \"NYPD - New York Police Department\". Nel 2001 recita nel film \"The Believer\".\nDillahunt \u00e8 noto per aver interpretato due personaggi completamente diversi nella serie della HBO \"Deadwood\", Jack McCall nel 2004 e Francis Wolcott nel 2005, in seguito ha interpretato il ruolo di Ges\u00f9 Cristo nella serie \"The Book of Daniel\" e ha partecipato a 11 episodi di \"4400\". Ha interpretato la parte di Steve Curtis, delinquente ex-marito dell'infermiera Samantha Taggart, in \"E.R. - Medici in prima linea\".\nDopo aver partecipato alle serie \"John from Cincinnati\" e \"Criminal Minds\", ottiene due ruoli per il grande schermo in due film importanti, \"L'assassinio di Jesse James per mano del codardo Robert Ford\" e \"Non \u00e8 un paese per vecchi\". Partecipa alla serie televisiva \"\" nel ruolo di Cromartie.\nNel 2008 recita in \"Pretty Bird\", esordio alla regia dell'attore Paul Schneider, mentre nel 2009 lavora in \"L'ultima casa a sinistra\", remake dell'omonimo film horror, e in \"The Road\" di John Hillcoat.\nDal 2010 al 2014 \u00e8 stato tra i protagonisti della serie televisiva \"Aiutami Hope!\", dove ha interpretato la parte di Burt Chance.\nDal 2018 fa parte del cast principale della serie \"Fear the Walking Dead\", nel ruolo del sopravvissuto John Dorie.\nVita privata.\n\u00c8 sposato con l'attrice Michelle Hurd conosciuta durante la lavorazione della serie televisiva \"Leap Years\".\nDoppiatori italiani.\nNelle versioni in italiano dei suoi film, Garret Dillahunt \u00e8 stato doppiato da:"}
{"id": "1634318", "revid": "92723", "url": "https://it.wikipedia.org/wiki?curid=1634318", "title": "Paolo Benedetto Bellinzani", "text": "Biografia.\nNon si conosce con esattezza il luogo in cui nacque: i documenti d'archivio di Udine e Recanati indicano Mantova, mentre nella \"Serie cronologica de' principi dell'Accademia de' filarmonici di Bologna\" viene indicata Ferrara. Pur in assenza di documenti risolutivi, tra le due ipotesi \u00e8 da ritenere pi\u00f9 probabile quella che indica Mantova come luogo di nascita. Va osservato che il cognome Bellinzani \u00e8 attestato in questa citt\u00e0 gi\u00e0 nel XVII secolo: si conoscono un Francesco Bellinzani, mantovano, attivo alla corte francese come stretto collaboratore del primo ministro Colbert, in ruoli di alt\u00e0 responsabilit\u00e0, morto nel 1684, e il fratello di questo, il benedettino Simeone Bellinzani, abate di S. Benedetto in Polirone nel Mantovano. \nNulla si sa sui primi anni della sua vita e sugli studi compiuti. Visse a Verona fino al 15 aprile 1715, quando venne eletto maestro di cappella della cattedrale di Udine. Non soddisfatto dello stipendio percepito, nel 1717 partecip\u00f2 al concorso per il posto di maestro di cappella a S. Maria Maggiore a Bergamo, ma non ebbe successo. \nDurante il periodo trascorso nella citt\u00e0 friulana pubblic\u00f2 le prime tre opere a stampa: le \"Missae quatuor vocibus concinendae\", op. 1, dedicate al patriarca di Aquileia Dionisio Delfino, i \"Salmi brevi per tutto l'anno a otto voci\", op. 2 (Bologna, 1718), dedicati agli Deputati della citt\u00e0 di Udine, in cui si qualifica \u00abcensore de' signori accademici Risorti di Ferrara\u00bb, e le \"Sonate a flauto solo con cembalo o violoncello\", op. 3 (Venezia, 1720), dedicate a Jacopo Tessarini e Francesco Bertoli.\nIl 13 settembre 1721 si dimise dalla carica nella cattedrale di Udine per assumere il posto di maestro di cappella nella chiesa di S. Nicol\u00f2 a Fabriano, che dovette, tuttavia, tenere per breve tempo. Nel 1723 occupava infatti la stessa carica a Pergola, come si ricava dal frontespizio del suo oratorio \"Ester\". Il 3 gennaio 1724 venne chiamato come maestro di cappella della cattedrale di Pesaro. Nel 1727 fu ammesso nell'Accademia filarmonica di Bologna, nella classe dei compositori. Nel 1730 venne nominato maestro di cappella del duomo di Urbino, rimanendovi quattro anni. Il 5 agosto 1734 assunse la stessa carica nel duomo di Fano; tuttavia, l'anno successivo accett\u00f2 analogo posto, ma ben pi\u00f9 remunerato, al duomo di Orvieto. Infine nel 1737, si stabil\u00ec a Recanati, dove per trent'anni ricopr\u00ec la carica di primo cantore, con funzioni di maestro di cappella del duomo. In questa citt\u00e0 mor\u00ec il 26 febbraio 1757.\nTestimoniano della sua reputazione come autore di musica sacra i numerosi manoscritti delle sue composizioni da chiesa conservate nell'Archivio capitolare del duomo di Pesaro, e in altri archivi e biblioteche italiane ed europee, in molti casi copiate ancora nel XIX secolo. Esse comprendono messe, salmi, inni, antifone e mottetti per gli organici pi\u00f9 diversi, in stile a cappella, pieno, concertato con o senza strumenti.\nIl nipote Antonio Francesco Bellinzani (1714-1783) fu compositore e maestro di cappella, attivo in vari centri delle Marche, ma principalmente a Pesaro."}
{"id": "1634326", "revid": "198277", "url": "https://it.wikipedia.org/wiki?curid=1634326", "title": "Michelangelo Sulfaro", "text": "Carriera.\nCresciuto nel , Sulfaro si mise in mostra gi\u00e0 nelle giovanili della squadra siciliana in qualit\u00e0 di titolare della rappresentativa Primavera che sfior\u00f2 il titolo italiano di categoria. Fece parlare di s\u00e9 ancora qualche anno dopo quando, con la maglia della , venne eletto miglior giocatore della Serie C subendo 23 gol in 33 partite.\nNel 1969 esord\u00ec in Serie A nella in cui rimase per due stagioni, alternandosi tra i pali con il compagno di reparto Rosario Di Vincenzo. Nel luglio del 1971 pass\u00f2 alla .. In Toscana rimase esclusivamente in panchina, senza mai disputare un solo incontro, facendo da riserva a Franco Superchi.\nSuccessivamente pass\u00f2 alla dove fece da riserva ad Alberto Ginulfi. In quel periodo fece comunque parte della rappresentativa azzurra che sfior\u00f2 la vittoria ai mondiali militari tenutisi a Baghdad nel 1972, battuta in finale dai padroni di casa dell'Iraq.\nAcquistato dal , inizi\u00f2 la stagione 1973-1974 come secondo di Adriano Bardin rilevandolo poi a otto giornate dalla fine del campionato, dando un fattivo apporto alla salvezza della squadra veneta con alcune prestazioni particolarmente positive; tra queste, la vittoria a San Siro (2-1) contro il in cui par\u00f2 un calcio di rigore a Gianni Rivera.\nDopo un lustro di militanza nelle file biancorosse, concluse la carriera in Serie C2 nel , per poi abbandonare il calcio e intraprendere l'attivit\u00e0 di grossista per motivi familiari."}
{"id": "1634330", "revid": "1605525", "url": "https://it.wikipedia.org/wiki?curid=1634330", "title": "Fran\u00e7ois-Adrien Boieldieu", "text": "Artista nato sotto l'Ancien R\u00e9gime, Boieldieu si form\u00f2 durante il Terrore, divenne celebre durante il Consolato e l'Impero, fu onorato dai Borboni e declin\u00f2 con la Rivoluzione di luglio. Rimane il principale compositore francese d'opera del primo quarto del XIX secolo.\nBiografia.\nFu posto dal padre, segretario dell'arcivescovado di Rouen, come corista nella chiesa metropolitana, apprendendovi i primi elementi di musica dal maestro Urbain Cordonnier; pass\u00f2 poi sotto la direzione di Charles Broche, organista della cattedrale e \u00abartista di qualche merito\u00bb. Didatta ordinariamente severo nei confronti dei propri allievi, il Broche fu particolarmente duro nei confronti del giovanissimo \"Boiel\", secondo la sua convinzione che alle giovani promesse occorresse riservare un cattivo trattamento. Si dice, a questo riguardo, che Boieldieu dovesse svolgere per il suo maestro il servizio di cameriere, come aveva gi\u00e0 dovuto fare Haydn con Porpora e che un giorno, per evitare la punizione prevista per una lieve mancanza, sia scappato fino a Parigi.\nA sedici anni Boieldieu abbandon\u00f2 per sempre il suo maestro, continuando a formarsi interamente da autodidatta, poich\u00e9 egli stesso sosteneva di possedere un piacevole talento di esecuzione al pianoforte, delle felici idee melodiche e qualche nozione di armonia; si faceva anche gi\u00e0 sentire in lui, con grande intensit\u00e0, quella passione per il teatro che sar\u00e0 decisiva per il suo indirizzo artistico. I suoi scarsi risparmi erano impiegati per un posto all'Op\u00e9ra - e quando mancava il denaro, come spesso gli accadeva, suppliva l'ingresso di sotterfugio - a deliziarsi delle musiche di Gr\u00e9try, di Dalayrac o di M\u00e9hul. Aveva gi\u00e0 composto diverse romanze: \"Quand, par pudeur\", \"Au sein des plaisirs\", \"Dans mes ennuis\", \"De la lune les lueurs sombres\", \"Charmant objet\" e, nel 1792, un concerto per pianoforte, ma per un artista promettente come lui, il massimo della felicit\u00e0 sarebbe consistita nel comporre un'opera e il libretto glielo scrisse il padre Jean-Fran\u00e7ois. Nacque cos\u00ec, nel 1793, la sua prima op\u00e9ra-comique, \"La Fille coupable\", in 2 atti, rappresentata al Th\u00e9\u00e2tre des Arts di Rouen il 2 novembre 1793.\nIl Terrore non impediva le rappresentazioni teatrali e a Rouen si tenevano importanti attivit\u00e0 musicali: altre sue romanze furono cantate dal celebre tenore Garat e, incoraggiato dall'accoglienza favorevole della sua opera prima, ancora con il concorso librettistico del padre, il 28 ottobre 1795 mand\u00f2 sulle scene i 3 atti della \"Rosalie et Myrza\", che fu un successo, anche se lo spartito \u00e8 andato perduto.\nA Parigi.\nNell'estate del 1796 Boieldieu prese la decisione di trasferirsi a Parigi dove soltanto sarebbe potuto arridere il successo a un artista di valore. La necessit\u00e0 di trovare un guadagno immediato fu soddisfatta nell'impiego di accordatore di pianoforti nella fabbrica di strumenti musicali \u00c9rard, allora rinomata, dove avrebbe potuto trovare appoggi e conoscenze utili alla rappresentazioni dei suoi lavori. Per qualche anno dovette accontentarsi di veder pubblicate per pochi franchi le sue romanze che tuttavia, cantate nei \"Salons\" popolari della capitale, riscuotevano una favorevole accoglienza per la loro fattura leggera e graziosa.\nIl suo talento era orientato all'opera comica e due erano i teatri che a Parigi accoglievano opere siffatte: il Teatro Favart, dove si rappresentavano anche, date le circostanze politiche, soggetti patriottici, e il Teatro Feydeau, dove pure avevano accoglienza i drammi eroici di Cherubini e Lesueur. Qui, nel 1797, Boieldieu propose a Feydeau \"La Famille suisse\", di uno \u00abstile semplice e ingenuo, di piacevole eleganza\u00bb, \"Mombreuil et Merville\", opera fredda, che non ebbe alcun successo, e \"L'Heureuse Nouvelle\", opera di circostanza, composta in occasione del Trattato di Campoformio. L'anno successivo, questa volta al Favart, propose il dramma in 3 atti \"Zora\u00efme et Zulnar\": il successo fu immediato ed entusiastico; \u00abmelodie facili, graziose e spirituali, strumentazione ricca di bei dettagli, un giusto senso della scena, queste le qualit\u00e0 dell'opera che pu\u00f2 essere considerata il primo titolo di Boieldieu all'altezza della fama che egli ottenne in seguito\u00bb\nLa sua pur modesta produzione strumentale - aveva composto fino ad allora un concerto e due sonate per pianoforte e un duo per arpa e pianoforte - gli valsero nel 1797 la nomina d'insegnante di pianoforte al Conservatorio musicale parigino, da poco costituito: chi l'ha avuto per professore, lo descrive troppo preso dai suoi interessi di compositore e perci\u00f2 \u00abun piuttosto cattivo maestro di piano, ma la sua conversazione, dove brillavano notazioni molto fini sulla sua arte, era accolta con interesse dai suoi allievi e non era senza frutto per i loro studi\u00bb. Preparando una sua nuova opera, \"Le Calife de Bagdad\", spesso chiedeva consigli agli stessi allievi \u00abcon un'incantevole modestia\u00bb e la lezione di pianoforte passava con gli studenti \u00abintorno lui a cantare brani della nuova opera\u00bb. Non solo, ma a volte accoglieva anche le correzioni d'armonia suggerite dai suoi allievi: del resto Boieldieu ammise sempre le proprie insufficienze sull'arte del contrappunto e della fuga.\nIn Russia.\nIl matrimonio con la danzatrice Clotilde-Augustine Mafleuroy, celebrato il 19 marzo 1802, si rivel\u00f2 subito un fallimento e cos\u00ec Boieldieu prefer\u00ec allontanarsi dalla Francia nell'aprile 1803, accettando l'incarico di maestro di cappella offertogli dallo zar Alessandro I. Il suo contratto d'impiego prevedeva l'allestimento annuale di tre opere teatrali, non facile da adempiere a causa della mancanza, in Russia, di librettisti e cos\u00ec per il suo \"Rien de trop\" utilizz\u00f2 un vaudeville francese, analogamente a quanto occorse per \"La jeune femme col\u00e8re\", \"Amour et myst\u00e8re\", \"Les voitures vers\u00e9es\" e \"Un tour de subrettes\". In altre occasioni utilizz\u00f2 libretti di opere gi\u00e0 musicate: \u00e8 il caso di \"Calypso\", gi\u00e0 musicata da Lesueur con il titolo di \"T\u00e9l\u00e9maque\", e di \"Aline, reine de Golconde\", messa gi\u00e0 in opera da Henri-Montan Berton.\nCon il peggioramento delle relazioni diplomatiche tra Russia e Francia, alla fine del 1810 lasci\u00f2 San Pietroburgo. A Parigi, trov\u00f2 l'Op\u00e9ra comique dominata da Nicol\u00f2 Isouard, che suppliva \u00aballe negligenze della composizione con il merito della fecondit\u00e0\u00bb\nNel 1862 avvenne la millesima recita di La Dame blanche nel Th\u00e9\u00e2tre national de l'Op\u00e9ra-Comique e nel 1886 la millecinquecentesima."}
{"id": "1634334", "revid": "123293164", "url": "https://it.wikipedia.org/wiki?curid=1634334", "title": "RTS Deux", "text": "RTS Deux \u00e8 una televisione generalista pubblica della Svizzera romanda gestita da RTS, ramo di lingua francese di SRG SSR.\nStoria.\nIl canale \u00e8 stato lanciato nel 1997 come TSR2, con l'intento di proporre innanzitutto un palinsesto giovanile, trasmette anche repliche, documentari, programmi culturali ed eventi sportivi. L'emittente cambia grafica nel 2006, passando dal vecchio logo con la faccia del dado alla \"S\" arancione, similarmente all'emittente sorella RTS Un. RTS Deux trasmette in dal dicembre 2007 e ha assunto il nome attuale il 29 febbraio 2012, a seguito della riorganizzazione della RTS.\nDiffusione.\nRTS Deux era ricevibile via etere fino al 3 giugno 2019, in Svizzera, nello stesso multiplex dove era in onda RTS Un (solo nella Svizzera francofona); l'emittente \u00e8 attualmente ricevibile solo via cavo, iptv e via satellite con la smart card della SRG SSR o da ottobre 2020 con quella della piattaforma satellitare Svizzera Kabelio.\nPalinsesto.\nLa programmazione \u00e8 composta da repliche dei proigrammi di RTS Un la mattina, programmi per i bambini il pomeriggio e per i ragazzi in fascia preserale, e cultura e sport nelle fasce orarie di maggior ascolto (per gli eventi sportivi ovviamente si rispettano le dirette).\nMagazine.\nOltre ai magazine di RTS Un, RTS Deux trasmette:\nSport.\nGli eventi sportivi in onda su RTS Deux spaziano fra le Olimpiadi, il calcio, l'hockey sul ghiaccio (sport nazionale), Formula 1, golf, tennis, ciclismo, snowboard, sci, pattinaggio artistico e motociclismo."}
{"id": "1634335", "revid": "167080", "url": "https://it.wikipedia.org/wiki?curid=1634335", "title": "Vinee", "text": ""}
{"id": "1634341", "revid": "287204", "url": "https://it.wikipedia.org/wiki?curid=1634341", "title": "Johann Mattheson", "text": "Biografia.\nFiglio di un esattore delle tasse, Mattheson ricevette un'educazione di carattere liberale e prese lezioni di musica studiando clavicembalo, violino, composizione musicale, e canto. All'et\u00e0 di nove anni cantava e suonava l'organo in chiesa ed era membro del coro dell'Oper am G\u00e4nsemarkt di Amburgo, dove debutt\u00f2 come solista nel 1696 in un ruolo femminile, e, dopo che la sua voce cambi\u00f2 registro, cant\u00f2 come tenore e compose opere. Qui, nel 1704, fu rappresentata la sua prima opera \"Die betrogene Staats-Liebe/ oder Die ungl\u00fcckselige Cleopatra, K\u00f6nigin von Egypten\" e, nel 1705, Mattheson interpret\u00f2 il personaggio di Fernando nella prima assoluta dell'\"Almira\" di H\u00e4ndel. Fu in seguito cantore presso la cattedrale di Amburgo dal 1718 fino a quando la sordit\u00e0 lo obblig\u00f2 a lasciare il posto.\nDurante il soggiorno di Georg Friedrich H\u00e4ndel ad Amburgo, Mattheson divenne suo intimo amico, nonostante lo avesse pressoch\u00e9 ucciso nel corso di una lite avvenuta durante una rappresentazione dell'opera lirica \"Cleopatra\" dello stesso Mattheson nel 1704. Handel si salv\u00f2 grazie ad un grosso bottone di metallo che par\u00f2 il colpo di spada che Mattheson gli aveva tirato. I due comunque si riconciliarono dopo questo evento e rimasero in corrispondenza per tutta la vita: poco dopo la morte dell'amico, Mattheson vorr\u00e0 addirittura curare egli stesso la traduzione in tedesco della biografia h\u00e4ndeliana di John Mainwaring (1735\u20131807) e farla pubblicare ad Amburgo, a sue spese (\"auf Kosten des \u00dcbersetzers\"), nel 1761.\nDal 1706 la sua occupazione principale fu quella di diplomatico. Egli aveva studiato l'inglese e lo sapeva parlare fluentemente. Divenne cos\u00ec tutore del figlio dell'ambasciatore inglese Sir John Wich e quindi segretario dell'ambasciatore. Viaggi\u00f2 all'estero in missioni in cui rappresent\u00f2 l'ambasciatore. Nel 1709 spos\u00f2 una inglese.\nMattheson \u00e8 famoso principalmente per essere stato un teorico musicale. Egli scrisse trattati sulla pratica esecutiva della musica barocca tedesca, come \"Der vollkommene Capellmeister\", pubblicato nel 1739.\nLa maggior parte delle sue composizioni riguardano la musica vocale che comprende 8 opere e numerosi oratori e cantate. Egli scrisse anche alcune sonate e musica per strumenti a tastiera. Tutte le sue opere, ad eccezione di un'opera lirica, un oratorio e di alcune pagine di musica strumentale, furono trafugate come bottino di guerra durante la seconda guerra mondiale. Il materiale venne poi donato alla citt\u00e0 di Amburgo dal governo armeno nel 1998. I manoscritti sono ora custoditi alla \"Staats- and Universit\u00e4tsbibliothek Hamburg\".\nDopo la sua morte avvenuta nel 1764, Johann Mattheson venne tumulato nella Chiesa di San Michele ad Amburgo e la sua tomba \u00e8 visitabile ancora oggi."}
{"id": "1634342", "revid": "486946", "url": "https://it.wikipedia.org/wiki?curid=1634342", "title": "TSR 2", "text": ""}
{"id": "1634343", "revid": "1851848", "url": "https://it.wikipedia.org/wiki?curid=1634343", "title": "Raffaele Anguilla", "text": "Carriera.\nCominci\u00f2 a giocare con il Lecce a 15 anni, nel primo campionato di Serie B disputato dalla compagine salentina, sotto la guida di Ferenc Plemich. In seguito sostenne un provino con l'Inter e non fu ingaggiato perch\u00e9 non pot\u00e9 svincolarsi. Dopo un'annata nel , nel 1938-1939 milit\u00f2 nella SPAL prima di tornare al Lecce, dove rimase fino al 1943. Vest\u00ec anche la maglia del e chiuse la carriera con il Lecce nel 1945-1946. Allen\u00f2 il Lecce per un breve periodo nella stagione 1946-1947.\nLaureato in Scienze Politiche, ha ricoperto anche numerosi ruoli politici e istituzionali. \u00c8 stato, infatti, Dirigente per la cooperazione nell'Ispettorato della Riforma Fondiaria e membro della commissione di vigilanza della Prefettura sulle cooperative oltre che responsabile per lo sport nel Provveditorato agli Studi di Lecce. \u00c8 stato, inoltre, eletto per quattro legislature nel consiglio comunale di Lecce dove ha ricoperto per due anni il ruolo di vicesindaco.\nPer cinque anni \u00e8 stato anche presidente del Centro Nazionale Sportivo Libertas ed ha ricevuto l'onorificenza di Commendatore della Repubblica.\nNel 2007 all'et\u00e0 di 92 anni ha ricevuto dal C.O.N.I. la \"Stella al Merito Sportivo\"."}
{"id": "1634344", "revid": "3831", "url": "https://it.wikipedia.org/wiki?curid=1634344", "title": "Bosco di Santa Maria", "text": ""}
{"id": "1634348", "revid": "118834", "url": "https://it.wikipedia.org/wiki?curid=1634348", "title": "Tetracoralli", "text": ""}
{"id": "1634353", "revid": "125919217", "url": "https://it.wikipedia.org/wiki?curid=1634353", "title": "Taoismo", "text": "Il taoismo o daoismo, (\u9053\u6559 pinyin: d\u00e0oji\u00e0o, \"dottrina del Tao\") designa le dottrine a carattere filosofico e mistico, esposte principalmente nelle opere attribuite a Laozi e Zhu\u0101ngz\u01d0 (composte tra il IV e III secolo a.C.), sia la religione taoista, istituzionalizzatasi come tale all'incirca nel I secolo d.C.\n, non possiede un insegnamento fondamentale come il confucianesimo o un credo e pratica unitari. \u00c8 principalmente una religione cosmica, centrata sul posto e la funzione dell'essere umano, di tutte le creature e dei fenomeni in esso. Nel tempo se ne sono sviluppate diverse scuole e interpretazioni. Nonostante la distribuzione ubiquitaria in Cina e la ricchezza di testi, si tratta probabilmente della meno conosciuta tra le maggiori religioni al mondo.\nCome ricorda Stephen R. Bokenkamp i cinesi non possedevano un termine per indicare le proprie religioni fino all'arrivo del buddhismo nei primi secoli dopo Cristo (la prima introduzione del buddismo in Cina sarebbe avvenuta nel 64 d.C.), quando opposero al \"F\u00f3ji\u00e0o\" (\u4f5b\u6559, gli insegnamenti del Buddha), il \"D\u00e0oji\u00e0o\" (\u9053\u6559, gli insegnamenti del Tao). Dall'influenza del taoismo sul Buddhismo Mah\u0101y\u0101na indiano probabilmente si svilupp\u00f2 il Chan/Zen.\nPi\u00f9 precisamente nell'epoca preimperiale (antecedente al III secolo a.C.) il termine \"d\u00e0oji\u00e0o\" era utilizzato dai seguaci di Mozi per designare i confuciani. Solo dal quinto secolo in avanti vediamo utilizzato questo termine per intendere la dottrina del Dao.\nAllo stesso modo, e T.H. Barret rammentano come gli studiosi classificatori del periodo Han indicarono, in modo \"mal definito\", come D\u00e0oji\u0101 (\u9053\u5bb6, scuola daoista) autori ed opere a loro precedenti.\nMario Sabattini e Paolo Santangelo cos\u00ec concludono:\nAncora il termine daoismo con il suo suffisso \"-ismo\" non avrebbe quindi alcuna controparte nella lingua cinese. Esso verrebbe utilizzato in tal modo solo negli scritti occidentali.\nUlteriore fonte di complessit\u00e0 nell'approccio al daoismo, \u00e8 il sostanziale pregiudizio sorto fin dai primi contatti con religiosi occidentali che spesso videro in tale religione una corrente fortemente degenerata. Tale visione \u00e8 andata via via stemperandosi nel tempo, raggiungendo forse attualmente un certo distacco.\nTaoismo o daoismo?\nEtimologicamente il termine taoismo deriva da \"Tao\", romanizzato secondo Wade-Giles, con il suffisso greco antico \"-\u03b9\u03c3\u03bc\u03cc\u03c2\" (ismo, significante \"stile, modo\"); mentre il termine daoismo deriva da \"Dao\", quest'ultimo romanizzato secondo il pi\u00f9 recente pinyin, con il suffisso ismo. Quindi Tao e Dao sono due modi di scrivere e leggere lo stesso termine e, perci\u00f2, hanno lo stesso identico significato.\nLo standard attuale per la romanizzazione della lingua cinese \u00e8 il pinyin (dagli anni '80) rispetto al Wade-Giles del XIX secolo. Sarebbe quindi pi\u00f9 \"moderno\" e corretto utilizzare i termini dao e daoismo.\nSempre in base a ci\u00f2 quindi i vecchi termini Lao-Tzu, Chuang-Tzu... andrebbero modificati in Laozi e Zhuangzi...\nNel testo della presente voce si useranno per lo pi\u00f9 i nomi propri delle opere, delle persone e dei termini specifici nella romanizzazione del pinyin. A fianco una tabella di conversione nella romanizzazione moderna e precedente.\nCosa comprende il daoismo.\nRisulta quindi chiaro come questa dottrina sia eterogenea, le cui ragioni sono da attribuire principalmente alla mancanza di un singolo fondatore ed alla assenza di un canone definito. Essa ha raggiunto un minimo grado di omogeneit\u00e0, non in base a spinte interne, bens\u00ec a seguito di agenti esterni (ovvero spinte governative che cercavano di controllare la formazione del clero e il numero dei templi). \nNel Daoismo andrebbero quindi compresi:\nChi \u00e8 daoista? L'ortodossia.\nAddentrandosi nel problema, sorge spontaneo chiedersi se si possa stabilire una \"ortodossia\" nel daoismo (per alcuni accenni a una possibile \"ortodossia\", vedi anche inquadramento generale). Di seguito due delle tante possibili esplicazioni: \nMa la situazione \u00e8 ancora pi\u00f9 complessa, se un autore daoista come Lu Xiujing (\u9678\u4fee\u975c) (vissuto nel V secolo dopo Cristo), aveva potuto affermare che \"alcuni scritti daoisti paiono scritti da persone malate di mente, senza alcuna capacit\u00e0 di ricercare il numinoso e mancanti del desiderio di raggiungere la perfezione. Essi avrebbero scritto [questi testi basati su] quello che erano in grado di captare [delle scritture originali], assumendo falsamente il nome di \"daoista\"\nnella loro avida ricerca di guadagno\",\nConcetti di base.\nIl Daoismo \u00e8 uno dei tre insegnamenti cinesi, ovvero buddismo, daoismo e confucianesimo ed a differenza di quest'ultimo che lo possiede, il \u00abdaoismo non ha n\u00e9 data n\u00e9 luogo di nascita\u00bb. Esso \u00abnon \u00e8 mai stato una religione unitaria, ma una combinazione costante di insegnamenti fondati su rivelazioni originarie diverse\u00bb. Prese forma gradualmente, durante un lungo cammino, integrando diverse correnti. Il daoismo scaturisce infatti da un movimento di pensiero nato dalla combinazione del \nConcetto centrale del Daoismo \u00e8 il Dao, ovvero la base metafisica dell'ordine naturale. \nSe il Dao pu\u00f2 essere concepito come una sorta di \"Principio ordinatore unico ed immanente del mondo\", non troppo dissimile dall'Armonia di Pitagora, il Logos di Eraclito, lo Shinto giapponese, il Dharma del buddismo, \u00e8 per\u00f2 fondamentale riconoscere che si tratta di un principio acosmico che manca di creazione e quindi causa e finalit\u00e0, esso non realizza nulla fuorch\u00e9 la sua \"implicit\u00e0\". Se ne deve rimarcare anche la specificazione \"non troppo dissimile\", in quanto essa rifiuta la reificazione e la definizione (vedi anche l'incipit di questa voce).\nNon tollerare la reificazione, significa intendere l'attivit\u00e0 pratica e la \"crescita personale\", superiori all'intellettualizzazione ed alla concettualizzazione filosofica. Si pu\u00f2 quindi, essere daoisti senza avere necessariamente una definizione ed esplicazione di cosa sia il dao. Esso rifiuta quindi l'idea che una via non sia percorribile senza una concettualizzazione coerente.\nPer il mondo cinese un Dio creatore sopramondano, di carattere personale \u00e8 inconcepibile. Ne consegue che nella cultura cinese non esiste un'ascesi orientata sulla antitesi tra Dio e creatura. La nostra metafisica (cristiana e comunque occidentale \u00e8 quindi globalmente incomprensibile per un cinese. \nIl daoismo (in particolare quello dei due principali maestri) tende a non dare chiari codici comportamentali, (a differenza ad esempio del confucianesimo) ritenendo che la spontaneit\u00e0 sia la miglior guida. Tuttavia se \u00abvivere il taoismo significa accettare il caos [...], non legittima la licenziosit\u00e0, l'arroganza, la violenza, la sopraffazione, uno stato di natura per cui \"tutto va bene\"\u00bb.\nEsso quindi esalta la spontaneit\u00e0, sostenendo che tutto avvenga spontaneamente; crede che esista un \u00abmeccanismo di autoregolazione che pu\u00f2 manifestarsi soltanto se non gli si fa violenza\u00bb. Qui il daoismo denuncia la sua provenienza dalla classe contadina (per cui l'agricoltura, nonostante la cura, obbedisce ad orologi interni ed esterni, atmosferici, e per cui il vero motore \u00e8 la natura).\nSe condanna i desideri (fenomeno tipico anche del buddhismo), i daoisti auspicano una condizione in cui si desidera non avere pi\u00f9 desideri, a differenza dei buddisti che rifiutano apertamente la brama che vincola alla vita. Non a caso focalizza ed enfatizza l'azione che nasce dalla non azione: wei-wu-wei (azione senza azione).\nIl daoismo ha una forte tensione sincretica, nel tentativo di integrare tutta una serie di insegnamenti differenti (dall'iniziale sciamanesimo, al Buddhismo Ch\u00e1n...), ma allo stesso tempo ne esalta la autosufficienza sottolineando la distinzione dalle altre vie.\nDaojia e Daojiao.\nSpesso il daoismo viene scolasticamente suddiviso in\nTale suddivisione quindi, ancora presente in alcuni scritti e comunque riscontrabile spesso in occidente, \u00e8 indubbiamente artificiosa ed erronea. Per la Robinet, nascerebbe da una intrinseca difficolt\u00e0 occidentale all'esperienza mistica e, per lo pi\u00f9 creata da persone che non conoscevano i testi del cosiddetto \"taoismo religioso\".\nIl Daojia consisterebbe nelle speculazioni che accompagnano o coronano questa ascesi, esito quindi dell'ascesi stessa, al contrario con il termine \"daojiao\", sempre per Robinet, connesso con il sacro, gli dei e gli spiriti, sarebbe da intendersi \u00abl'ascesi, l'addestramento, la procedura\u00bb..\nNon a caso la sinologa francese sostiene che gli aspetti contemplativi, intenzionali o di applicazione politica sono presenti in entrambe le \"dimensioni\".\nIl termine \"dao\" significava originariamente \u00abla via\u00bb e, per traslato, Daojia porrebbe l'accento sul contenuto sapienziale. \nGli interpreti moderni fanno iniziare il Daojia con il Daodejing e lo Zhuangzi: quanto identificato principalmente nei testi dei primi maestri (LaoZi e ZhuangZi) avrebbe il significato di \u00abvia ultima, ovvero via che sublima tutti i differenti e multiformi percorsi umani esistenti\u00bb..\nE' comunque certo che la ricerca continua, nel tentativo di meglio inquadrare i contorni di questa diatriba\nSe per certi uomini, gli imperatori in particolare, l'aspetto importante della religione era prolungare la vita e migliorare le proprie condizioni di salute, per altri le tecniche furono indubbiamente destinate all'estasi ed all'esperienza mistica. Vedi anche la sezione l'immortalit\u00e0 e l'alchimia.\nStoria dell'utilizzo del termine Daojiao.\nIl termine Daojiao nella pratica, ha avuto svariate sfaccettature di utilizzo. Usato in modo estremamente indeterminato, nella prima fase pre-imperiale (ovvero fino al 221 a. C.), per indicare principalmente il confucianesimo e dopo la met\u00e0 del I secolo il Buddhismo (che entr\u00f2 in Cina in questo periodo, solo nel V secolo si inizi\u00f2 ad utilizzare nel senso con cui noi lo intendiamo oggi.\nFino ad allora i vari gruppi \"religiosi\" rimasero in qualche modo disuniti, connessi tra di loro solo per un opporsi ai vari culti locali ma, da tale data in avanti, si tent\u00f2 di fornirgli una unit\u00e0, sul modello del buddismo (da cui in modo esplicito cercavano di diversificarsi ed opporsi) e tutto questo si estrinsec\u00f2 nella formazione di una letteratura canonica, la codificazione di rituali e norme sacerdotali. Con questa fase di omogeneizzazione si ebbe la creazione di una vera e propria religione, tramite la codificazione di rituali, lo stabilirsi di una letteratura canonica esplicita e quindi verificabile, la fondazione di monasteri daoisti sul tipo di quelli buddisti, e quindi rappresent\u00f2 la fondazione di una vera propria religione, non solo l'assemblaggio di elementi tra loro.\nLa reazione dei buddisti fu inevitabile, da una parte tentarono di \"mettere in cattiva luce il daoismo agganciandosi anche alla soteriologia \"terrena\" dello stesso; il daoismo, d'altra parte, era ben pi\u00f9 in accordo alla simbologia imperiale cinese di quanto lo fosse la religione dharmica. Secondo Arena la divisione nei due corsi sarebbe, a suo parere, avvenuto durante il periodo Wei e Jin (quindi all'incirca tra le prime met\u00e0 del III e la prima met\u00e0 del V secolo d.C.), in corrispondenza con il Neotaoismo, che rifiutava completamente le arti magiche e la religione popolare\nLignaggio.\nIn questa visione assume importanza il concetto di Lignaggio: esso rappresenterebbe il punto di unione tra il divino e gli esseri umani attuali: ci\u00f2 avverrebbe tramite una sorta di depersonalizzazione degli antenati, atti a supportare una certa idea di societ\u00e0. Questo lignaggio ha una dimensione antropomorfica, traducendosi in antenati , santi, identit\u00e0 mitiche \nNonostante questa concezone, nel Daoismo la trasmissione della conoscenza avviene tramite un diretto confronto tra il maestro ed il discepolo, non tramite approcci pi\u00f9 sistematici, sul modello dell'apprendimento razionale occidentale. \nCanone daoista.\nNella tradizione religiosa, i testi taoisti, sarebbero antecedenti l'uomo e nascerebbero direttamente dal Pneuma originario o respiro originario. Successivamente sarebbero stati reificati in testi scritti con caratteri non umani e conservati in palazzi celestiali e, finalmente, diffusi sulla terra in caratteri umani. In questa ottica gli scritti connetterebbero gli esseri umani con l'oltremondo.\nDal punto di vista storiografico invece, le fonti antiche cinesi sarebbero: le Memorie di uno storico di Sima Qian (scritto nel II-I secolo a.C.), il Libro degli Han di B\u0101n G\u00f9 (I-II secolo d.C), il Libro degli Han posteriori di F\u00e0n Y\u00e8 (V secolo d.C.)... Questi testi, oltre a tanti altri, fanno parte del canone chiamato le Ventiquattro Storie.\nDa esso per\u00f2 ne risulta un quadro variopinto, in cui la difficolt\u00e0 classificatoria \u00e8 preminente.\nDaozang.\nIl canone daoista o \"Daozang\" (\u9053\u85cf pinyin:D\u00e0o Z\u00e0ng, Wade-Giles: Tao Tsang), fu composto nel 1442 e raggruppa pi\u00f9 di 1000 testi che spaziano dall'utilizzo di erbe alle opere colte di Laozi e Zhu\u0101ngz\u01d0, a testi di tecniche di meditazione od alchimia.\nMolti testi appaiono pi\u00f9 di una volta con titoli diversi, altri hanno titoli uguali ma contenuti differenti, altri ancora contengono all'interno parti di documenti presenti nel canone in posizioni differenti \nSeguendo l'esempio del Tripitaka buddhista, il Daozang \u00e8 diviso in tre sezioni (\"dong\" \u6d1e):\nIl Canone contiene inoltre una gamma di scritture supplementari, aggiunte in epoche pi\u00f9 recenti, che trattano varie questioni: preghiere, invocazioni, meditazione, divinit\u00e0 e molto altro; tra questi testi si possono trovare il \"Libro della Grande Pace\" (\"Taipinjing\"), testi alchemici e scritture della tradizione dei Maestri Celesti, i papi dell'ortodossia, oggi figure poco importanti sia per la Chiesa daoista taiwanese, ancor meno per l'organizzazione ecclesiastica della Cina continentale.\nCinque precetti.\nNel Taoismo, i Cinque Precetti (cinese: \u4e94\u6212; pinyin: W\u01d4 Ji\u00e8; Jyutping: Ng5 Gaai3) costituiscono il codice etico di base intrapreso principalmente dai praticanti laici. Per monaci e monache ci sono precetti pi\u00f9 avanzati e pi\u00f9 severi. I Cinque Precetti sono quasi gli stessi dei Cinque Precetti del Buddismo; tuttavia, ci sono piccole differenze per adattarsi alla societ\u00e0 cinese.\nSecondo il daozang di Zhengtong i cinque precetti di base sono:\nLe brevi definizioni sono state estratte dal alcuni passi dell'opera:\nDottrina.\nQuesta sezione \u00e8 basata principalmente sulle dottrine di Laozi, di Zhu\u0101ngz\u01d0 e di Liezi.\nNon che cosa \u00e8, ma che significato ha per me, ora.\nQuindi un cinese non ragiona seguendo una ideale linea orizzontale di causa effetto ma, piuttosto, seguendo una linea verticale, cercando di connettere tra loro cose che sono in un posto ora ed in un altro posto ora. La domanda che si pongono \u00e8: \"qual \u00e8 il significato delle cose che avvengono insieme in questo momento? Ragionano quindi secondo un concetto che potrebbe essere chiamato sincronicit\u00e0. \nAncora \nLa spontaneit\u00e0.\nIl taoismo sostiene l'esistenza nell'universo di una sorta di autoregolazione: lasciare correre spontaneamente tale meccanismo darebbe spazio ad una vita serena, senza violenza. Ma, \u00e8 importante sottolinearlo, non legittima la sopraffazione ed il caos. Il daoista \u00e8 convinto che ciascuno abbia in s\u00e9 stesso le doti naturali che gli consentiranno di risolvere in molte occasioni. Quindi in quest'ottica l'imperfezione non esiste e se esiste \u00e8 solo presente tra gli uomini che non seguono la spontaneit\u00e0.\nLa non azione o Wu Wei.\nWu wei (\u7121\u70ba, \u65e0\u4e3a), o legge dell'agire senza agire, significa permettere il ritmo naturale delle cose, non deviare o forzare la spontaneit\u00e0 della natura, non imporre la propria volont\u00e0 sopra l'organizzazione del mondo.\nI testi che pi\u00f9 trattano questo aspetto sono il Daodejing ed il Zuangzi: essi sottolineano il raggiungimento di una quiete interna, la ricerca di una libert\u00e0 della mente e dello spirito nel tentativo di cogliere una unit\u00e0 con tutto l'universo.\nIl non essere (\"wu\"), in questa accezione, ha un significato ben diverso a quello cui siamo abituati dalla dialettica greca (in particolare nei significati di Parmenide e Gorgia). In questo contesto significa \"non esserci determinato\", un vuoto determinato. L'essenza sta nel vuoto, spesso in cose a cui non diamo importanza, come l'importanza non \u00e8 riposta nelle quantit\u00e0 di cose che abbiamo nella nostra dimora, bens\u00ec nel vuoto tra le pareti.\nIl Dao.\n Pare che la prima volta che sia stato utilizzato in Cina sia nel Chu Shing in cui dice:\nAncora in un passaggio del Ta Chuan (The Great Triteise):\n\"Osservando le cose in modo originario, non vi \u00e8 differenza tra quella che fate, da una parte, e quello che vi accade dall'altra. [...] Ecco ci\u00f2 che \u00e8 chiamato Tao [...] Tao significa fondamentalmente via, corso: il corso della natura.\"\nTornare alla spontaneit\u00e0. La ricerca del Dao \u00e8 la ricerca dell'essenziale, e in questo pu\u00f2 essere vista come un analogo pi\u00f9 elaborato del cinismo greco. Tale fortissimo richiamo all'essenzialit\u00e0, al cosiddetto \"tronco grezzo\", agli antichi, richiede la difficile operazione di spogliarsi del superfluo e dei preconcetti. Lo scopo \u00e8 lasciar fluire l\"originale\" liberando la spontaneit\u00e0, che non deve per\u00f2 essere scambiata con il lassismo (vedi dopo).\nPer comprendere quale sia la natura del Dao bisogna evitare qualsiasi tipo di paragone con il Dio delle religioni monoteiste. Il Dao non \u00e8 un ente trascendente e dotato di personalit\u00e0.\nIl Dio che viene presentato dal daoismo \u00e8 una sorta di \"Principio ordinatore unico ed immanente del mondo\", come gi\u00e0 riportato, non troppo dissimile dall'Armonia di Pitagora, il Logos di Eraclito, lo Shinto giapponese, il Dharma del buddismo\nIl termine Dio suona inappropriato, \u00e8 preferibile non farne uso, per evitare i parallelismi sopra citati.\nIl termine \"Dao\", che come sopraddetto \u00e8 fondamentale in tutto il pensiero cinese, ha assunto diversi significati nel tempo. I principali significati sono tre:\nAncora il Dao \u00e8 alla base dell'ordine naturale delle cose, la via operante del mondo quando l'uomo lo lascia scorrere come \u00e8\nIl Dao \u00e8 innominabile. In accordo al Daodejing e con lo Zhuangzi, non si pu\u00f2 citare il nome, ed esso non pu\u00f2 essere afferrato o delimitato.\nMa punti principali del Daoija sono:\nLa concentrazione interiore all'interno di se stessi permette la quiete necessaria per sperimentare il Dao. Esso consiste nel concentrare e unificare lo spirito (shen) e la volont\u00e0 (zhi) su questa esperienza, e di essere ricettivi e conforme al fine di ricevere questo Dao. Da qui la pratica della concentrazione sull'Uno (yi), visto in tutta la storia del daoismo. Questa concentrazione significa liberarsi dai desideri, emozioni e pregiudizi, rinunciando al s\u00e9 concettuale, e non rimanere intrappolato nelle preoccupazioni mondane. Il fine \u00e8 ritornare alla propria natura originale. Esso \u00e8 legato ad una visione intuitiva del mondo concepito come una unit\u00e0.\nDe.\nDe o virt\u00f9 \u00e8 il Dao realizzato nell'uomo\u00abNel flusso universale e senza senso delle cose, a ciascuna compete un ruolo, come se si seguisse un piano.\u00bb\nQi, Yin e Yang.\nNella religione Daoista all'origine \u00e8 il \"Qi\", dinamismo primordiale, n\u00e9 spirito n\u00e9 materia, ed ogni cosa \u00e8 un aspetto di ci\u00f2.. Nella sua forma primordiale il Dao \u00e8 il vuoto nulla, lo stato di non esistenza: da questo stato si divide dando origine al Qi, il pneuma, il respiro, il quale si divider\u00e0 nell'Yang e nello yin. Il Qi \u00e8 una forma che si espande, d\u00e0 vita al mondo, non ha una esistenza individuabile al di l\u00e0 della forma che prende. Esso \u00e8 un principio di unit\u00e0 e di coerenza che unisce la molteplicit\u00e0 tra loro.\nQuesto soffio si differenzia in un soffio puro e leggero, lo Yang, ed in uno opaco e pesante, lo Yin.\nIl Dao ha quindi provocato la creazione dell'universo, dando origine ai due principi cosmici yin e yang, la natura dualistica di tutte le manifestazioni del Dao stesso. La dualit\u00e0, l'opposizione e combinazione di questi due principi base \u00e8 riscontrabile in ogni elemento della natura: luce e oscurit\u00e0, maschio e femmina, attivit\u00e0 e passivit\u00e0, movimento e staticit\u00e0.\nIl dualismo \u00e8 per\u00f2 pura illusione, esso - in ultima ipotesi \u2014 non esiste, \u00e8 solo una codifica che l'uomo tende a porsi basandosi sull'esperienza sensoriale.\nLa filosofia religiosa daoista \u00e8 quindi monistica (\u00abPreserva l'Uno dimorando nelle due anime: sei capace di non farle separare?\u00bb). Il mutare delle cose \u00e8 un continuo compenetrarsi e vicendevole rigenerarsi di questo dualismo illusorio.\nBianhua.\n\"Bianhua\" significa \"trasformazione, metamorfosi\", \u00e8 una parola chiave sia nel taoismo che nel buddismo cinese. I taoisti usano il bianhua per descrivere le cose che si trasformano da un tipo all'altro, come da un bruco a una farfalla. \nL'immortalit\u00e0 e l'alchimia.\n\u00c8 uno dei punti cruciali del daoismo e denso di difficolt\u00e0 e incomprensioni.\nL'immortalit\u00e0 va pensata in modo differente dal senso con cui la cultura occidentale la concepisce, come scrive Stephen R. Bokenkamp, sostenendo come il massimo che potevano aspirare \"i legati al Dao\" ovvero i santi (xian), era di riapparire nella fasi successive.\nIn questa ottica Bonenkamp infatti preferisce parlare di longevit\u00e0 (longevity, long life or \"an existence equal with that of the sun and moon\") piuttosto che immortalit\u00e0\nAncora gli immortali possono essere pensati ad almeno tre livelli:\nnel primo sarebbero esseri terrestri esistenti sul piano terrestre o legato alle cavern-heavens\n(ovvero caverne sacre -nouminose- presenti su montagne incantate che permetterebbero il passaggio alla realt\u00e0 del Tao).\nNel secondo significato descritto nel periodo Shangqing e Lingbao questi xian avrebbero deposto il loro corpo corruttibile per passare ad un corpo di materia stellare.\nNel terzo significato sarebbero spazi interiori raggiungibili tramite l'alchimia interiore.\nMa quest'ultimo stadio \u00e8 probabilmente il pi\u00f9 pregno: si tratterebbe di raggiungere realt\u00e0 pi\u00f9 alte attraverso una purificazione morale, spirituale e cognitiva, fino ad un punto che non sarebbe estinta dalla morte.\nNonostante quando si parli di alchimia (in ambito del daoismo) si intenda la ricerca della immortalit\u00e0, pi\u00f9 specificatamente, secondo Arena l'alchimia daoista nasce spirituale anche quando ha traguardi molto concreti. Solo se l'individuo ha raggiunto certi livelli di crescita, le tecniche di meditazione sono efficaci; e per farlo \u00e8 necessaria un'etica rigorosa: l'amore universale \u00e8 la migliore pratica.\nSi possono distinguere due diverse tradizioni dell'alchimia:\nI primi documenti scritti risalgono all'VIII secolo\nIn quest'epoca si svilupp\u00f2 l'alchimia interiore.\nL'alchimia interiore non cercava di fabbricare un prodotto, bens\u00ec era soprattutto una tecnica di illuminazione; essa:\nPer dirla come Isabelle Robinet (che riprende inevitabilmente anche il problema della differenza tra il daoismo come religione e come filosofia) questo differenziarsi \u00e8 persino un falso problema, in quanto lo scopo ultimo delle varie tecniche interiori ma anche esteriori \u00e8 l'esperienza religiosa, se non mistica. Scrive infatti:\nTraggo dalla Encyclopedia of Taoism di F. Pregadio:\" Lo scopo del neidan \u00e8 descritto come raggiungere l'immortalit\u00e0 od uno stato di unione con il Dao, variamente immaginato come ottenere il grado di immortale (tianxian )( fill), diventare un \"funzionario celeste\" (tianguan 7C '\u00a7) nella burocrazia ultraterrena, unendo il proprio spirito con il Dao (yu shen he daoWf$ i' r:iE:), o ottenendo \"la liberazione dal corpo\" (*shijie). [...] mentre le tradizioni waidan sono attestate in Cina almeno dal secondo secolo BeE, il neidan come lo conosciamo oggi \u00e8 uno sviluppo relativamente tardo [...] l'incremento di popolarit\u00e0 del neidan ha coinciso in gran parte con il declino del waidan.\nSpecifiche sulle due correnti alchemiche.\nIl Neidan pu\u00f2 essere considerato complementare al daoismo pi\u00f9 liturgico che, in quel periodo, era rappresentato dai Maestri del Cielo. L'alchimia interiore non cerca di fabbricare un prodotto bens\u00ec \u00e8 una tecnica di illuminazione.\nAncora pi\u00f9 specificatamente abbiamo nel Neidan:\nGe Hong (esponente del waidan) anela ad un uomo che sia appartato, distante, che si trovi bene ovunque, senza per\u00f2 farsi coinvolgere, nulla pu\u00f2 ostacolarlo... non muore, perch\u00e9 l'oro ed il cinabro ne rinforzano la circolazione e la respirazione, pure l'ombra non viene proiettata.\nNell'ambito del neidan troviamo: Wu Yun (?-779), Zhang Boduan (?-1082), Chen Tuan (906-989) e la corrente Quanzhen.\nCertamente, riferendomi al waidan, siamo ovviamente distantissimi dalla non azione; si perdono certe profondit\u00e0 passando ad un esercizio pi\u00f9 tecnico: questo transito ha un prezzo grave da pagare.\nQuando si parla di alchimia (in ambito del daoismo) si intende la ricerca della immortalit\u00e0[78]. Pi\u00f9 specificatamente, secondo Arena l'alchimia daoista, anche quando ha traguardi molto concreti, nasce spirituale. Solo se l'individuo ha raggiunto certi livelli di crescita, le tecniche di meditazione sono efficaci. Per raggiungere questi livelli \u00e8 necessaria un'etica rigorosa: l'amore universale \u00e8 la migliore pratica.[79]\nPer dirla come Isabelle Robinet (che riprende inevitabilmente anche il problema della differenza tra il daoismo come religione e come filosofia) questo differenziarsi \u00e8 persino un falso problema, in quanto lo scopo ultimo delle varie tecniche interiori ma anche esteriori \u00e8 l'esperienza religiosa, se non mistica. Scrive infatti:\n\u00abqueste tecniche erano destinate [...] a portare all'estasi ed all'esperienza mistica. [...] esse erano impiegate in tal senso ed [...] erano conosciute da Zhu\u0101ngz\u01d0, che ad esse fa allusione [...]. Si potrebbe anche aggiungere che, come criterio valido per stabilire ci\u00f2 che fa parte o no del daoismo, si potrebbe considerare la combinazione o la cumulazione delle tecniche di immortalit\u00e0 e dello scopo ultimo che porta all'esperienza, se non mistica, almeno religiosa.\u00bb\nGe Hong (esponente del waidan) anela ad un uomo che sia appartato, distante, che si trovi bene ovunque, senza per\u00f2 farsi coinvolgere, nulla pu\u00f2 ostacolarlo... non muore, perch\u00e9 l'oro ed il cinabro ne rinforzano la circolazione e la respirazione, pure l'ombra non viene proiettata. Siamo ovviamente distantissimi dalla non azione: si perdono certe profondit\u00e0 e si tende a passare ad un esercizio pi\u00f9 tecnico. Il passaggio dai primi maestri all'alchimia ha un prezzo grave da pagare.[84]\nSimbologia.\nCi sono parecchi simboli ed immagini collegati al daoismo. Il simbolo principale \u00e8 il \"Taijitu\" (\u592a\u6975\u5716)\nspesso accompagnato da otto trigrammi (\"bagua\" \u516b\u5366)\nLe controparti yin e yang sono rispettivamente di colore nero (o blu) la parte yin e di colore bianco (o rosso) la parte yang. Il simbolo si pu\u00f2 trovare su bandiere e loghi delle associazioni daoiste, nei templi e sugli abiti dei chierici.\nDirettamente derivato dal Taijitu \u00e8 il \"Tomoe\", diffusosi in particolare nello Shintoismo giapponese.\nInfluenze.\nInfluenze con il buddismo.\nIl buddismo, importato dall'India promuove (come il Daoismo) l'armonia con la natura ma, il suo punto focale \u00e8 l'eradicazione della sofferenza nell'uomo, attraverso la meditazione e l'illuminazione\nLa relativa vicinanza di temi rispetto al buddhismo \u2014 pur nella sostanziale differenza di prospettive \u2014 ha fatto s\u00ec che si creassero diverse forme di sincretismo fra le due fedi, con condivisione e scambio di elementi religiosi e divinit\u00e0. Il che \u00e8 avvenuto soprattutto sotto le dinastie Sui e Tang.\nIl contatto del buddismo con la tradizione daoista ha portato alla scuola del buddhismo Zen, diffusa soprattutto in Giappone.\nRapporti con il confucianesimo.\nPur promuovendo una vita in armonia con la natura, l'intento del Confucianesimo \u00e8 di ordine, morale e politico.\nI rapporti con il confucianesimo sono molto complessi.\nLe due correnti di pensiero infatti scaturiscono da premesse molto differenti:\nMa la questione diviene via via pi\u00f9 complessa se possiamo leggere una netta avversione per K\u01d2ngz\u01d0 (pi\u00f9 noto come Confucio) e la sua corrente, in Zhu\u0101ngz\u01d0 e Liezi ed al contrario, trovarlo descritto come esempio massimo di maestro, in alcuni filosofi neotaoisti (quali Wang Pi e Kuo Hsiang.\nAnche in Kang-Tsang-Tzu, daoista dell'VIII secolo d.C., c'\u00e8 il tentativo di portare nel daoismo elementi confuciani, ad esempio nell'esercizio della piet\u00e0 filiale, e nella pratica dei riti e della musica\nSpesso il confucianesimo ha rimproverato al daoismo un certo grado di egoismo in quanto il daoismo sarebbe distante dall'agire sociale e ricercherebbe per lo pi\u00f9 la salvezza individuale\nAltra grande differenza \u00e8 il \"Li\" (ovvero l'attenzione al rituale) che era uno strumento fondamentale, mentre erano considerati non importanti per i daoisti.\nD'altra parte il confucianesimo riusc\u00ec a liberarsi di tutti i residui orgiastici ed estatici.\nAltra differenza tra daoismo e confucianesimo riguarda il confronto con l'apparato burocratico dello stato.\nPer il daoista ideale \u00e8 uno stato poco burocratico ed ideali erano piccole comunit\u00e0 fondate sul modello contadino, mentre per il confuciano, la burocrazia centralizzata dello stato era preponderante. Ma ancora, mentre per il daoista il sovrano doveva raggiungere l'unione mistica con il Dao per ben governare, per il confuciano al sovrano bastava l'approvazione celeste e la appropriazione di virt\u00f9 etico sociali.\nRapporti con il legismo.\nTale filosofia era priva di aspetti religiosi e mistici e focalizzava i propri insegnamenti sull'obbedienza alle leggi.\nUna sintesi tra alcuni elementi delle due dottrine \u00e8 presente in Kang-Tsang-Tzu.\nTratti legisti, oltre che confuciani, emergono in un testo spurio, di chiare fattezze daoiste, che si presenta anche come Commentario al \"Daodejing\", e cio\u00e8 Wenzi.\nRapporti con la religione popolare cinese.\nSia per un daoista che per un confuciano, la religione popolare, sostanzialmente animistica, aveva ben poco significato. Entrambe le filosofie cercavano un tipo di redenzione, pur con percorsi ben diversi, ed entrambe le correnti erano convinte che un governo ideale servisse molto pi\u00f9 che le pratiche religiose a tenere a debita distanza i \"demoni\".\nRapporti con il potere ed il popolo.\nCome scritto in precedenza, il daoismo \u00e8 pi\u00f9 una pratica, piuttosto che una credenza. \u00c8 una pratica di caste sacerdotali gelose del loro insegnamento e della loro elitariet\u00e0. Ancora importante \u00e8 il legame con il potere centrale presso la corte dell'imperatore. Ma qui i metodi dei maestri daosti potevano cambiare da persona a persona e da scuola a scuola: \"essi vanno da una gestione saggia del ruolo di consigliere dell'imperatore, al non intervento basato sul fatto che l'ordine si instaura naturalmente se gli uomini non interferiscono, od ancora alle grandi cerimonie propiziatorie.\"\nAltri daoisti si rifiutarono di recarsi a corte alla chiamata dell'imperatore.\nAltri, come i famosi sette saggi del bosco di bamb\u00f9 \u7af9\u6797\u4e03\u8ce2 si ritirarono ad una vita ai margini, per lo pi\u00f9 ubriachi.\nQuesta propensione anarchica naturale nel daoismo, insieme ai legami con larghi strati popolari, ha fatto s\u00ec che parecchie ribellioni contro i poteri fossero guidati da daoisti (vedi ad esempio quella delle \"Cinque misure di riso\", quella di Sue En nel 399 d.C. e di Zhong Xiang nel XII secolo, oppure la rivolta dei Boxer nel XX secolo).\nDaoismo religioso.\nCome soprascritto il termine daoismo religioso \u00e8 fonte di contraddizione. \nNonostante ci\u00f2 \u00e8 ancora attualmente utilizzato. \nEsso convive spesso assieme alla Religione popolare.\nCome ebbe a dire Isabelle Robinet:\nMax Weber sostiene anche: \nEd aggiunge ancora che se poi si dimostrava che uno spirito tutelare non era cos\u00ec forte da proteggere gli uomini, nonostante i sacrifici fatti a lui, lo si abbandonava; e ci\u00f2 era fatto frequentemente. Nel 1455, ad esempio, l'imperatore tenne una punizione ufficiale contro lo spirito del monte Tsai.\nConclusione: che cosa \u00e8 il daoismo?\nCome soprariportato il daoismo ha la vocazione ad essere marginale. In particolare la Robinet sostiene il concetto che: \"tutto ci\u00f2 che non cadeva nelle categorie della conoscenza ufficiale od usciva dal quadro di riferimento di particolari tecniche, tutto ci\u00f2 che era altro senza essere buddista, era destinato ad essere daoista\"\nAncora di basilare importanza, suonano queste parole:\nDopo di ci\u00f2:\nIl daoismo sia esso filosofico, religioso, religione popolare... ha alcune linee di pensiero sottostanti e comuni che sono:\nMa come ormai consuetudine \u00abil vero daoismo non pu\u00f2 essere descritto\u00bb... per cui il Nei Yeh (composto circa tra il 400 ed il 300 prima di Cristo) rigetta in pieno, tra le altre, il primitivismo\nAlcuni aspetti sociologici generali della religiosit\u00e0 cinese.\nAspetti religiosi.\nPer comprendere alcune caratteristiche della religiosit\u00e0 cinese \u00e8 necessario considerare alcuni concetti generali:\nApprossimativamente si pu\u00f2 sostenere che la religione cinese abbia un punto cardine: l'assenza di interessi puramente individuali; esprimendosi poi in due filoni principali \nSecondo Weber il culto ufficiale (fortemente impersonale) era fondamentalmente incomprensibile per la grande massa di contadini che, di conseguenza, si rivolsero alle suddette divinit\u00e0 di funzione (vedi anche qui sotto), ignorate invece dal potere centrale.\nNon solo, ma la \"intellighenzia\" considerava eterodossa la cosiddetta religione popolare (con esclusione del buddismo) , manifestando invero un certo imbarazzo nei suoi confronti pur sospendendo qualsiasi giudizio su questo genere di approccio (in modo non dissimile a quanto accadeva nella Grecia classica tra filosofia e religione).\nTipicamente cinese \u00e8 anche il sentimento per cui il mondo della natura e la societ\u00e0 umana, siano strettamente legati e solidali. Questo sentimento, secondo Marcel Granet, per lo pi\u00f9 solo emotivo all'inizio, divent\u00f2, col tempo, fortemente dogmatico\nFin dall'epoca feudale (all'incirca il IX secolo a.C.) ed andando via via un poco attenuadosi, si evidenzier\u00e0 una grande separazione tra la vita dei contadini e quella dei cittadini. Gi\u00e0 sopra abbiamo menzionato come il potere centrale si disinteresser\u00e0 delle divinit\u00e0 di funzione, preferite invero dal mondo contadino.\nIndubbiamente questa separazione teorica tra daoismo \"istituzionalizzato\" e religione popolare \u00e8 rigida e scolastica. Questi due momenti sono invece estremi in un costante dialogare. Ad esempio nella moderna pratica nella regione meridionale di Taiwan hanno molta importanza i medium tra l'uomo e la divinit\u00e0()\nLegame con la regolazione delle acque.\nSecondo la teoria idraulica di Karl August Wittfogel, il controllo delle acque viene considerato basilare nella genesi di una civilt\u00e0. In Cina essa era intesa come necessit\u00e0 di protezione contro le inondazioni ottenuto tramite la costruzione di dighe, con una precisazione: nella Cina (per lo pi\u00f9 settentrionale ma in minor misura anche meridionale) non si percepiva la necessit\u00e0 di avere canali per l'irrigazione, bens\u00ec il pericolo era composto dall'ingrossamento delle acque.\nIl fulcro portante di questo meccanismo era l'immutabilit\u00e0. I sovrani quindi, dovevano legittimarsi come supremi, come \"figli del cielo\" (e se, per caso, vi fosse stata una inondazione, il sovrano doveva rendere pubblica penitenza).\nL'inviolabilit\u00e0 e l'uniformit\u00e0 del rituale magico, unito alle leggi naturali, generava quell'unit\u00e0 (unit\u00e0 del dao) tramite l'elevazione dell'atemporale e dell'immutabile a suprema potenza\nLa garanzia dell'ordine (e quindi della stabilit\u00e0 delle acque) era conseguenza di una potenza impersonale, estranea alla passione ed all'ira, che donava tranquillit\u00e0,\n\"Per il mondo cinese l'ordinamento della vita sociale, sempre costante, era tutto.\" Per esempio, a partire dal III secolo a. C. nelle rare invasioni (come ad esempio i mongoli del XIII secolo), i sudditi cambiavano solo e semplicemente padrone, in quanto la garanzia dell'ordine interno era garantito dalla impersonalit\u00e0 del sovrano stesso.\nDio.\nIl Dio delle religioni centroasiatiche e mongoliche \u00e8, assieme al Sovrano, il garante dell'ordine universale. Si tratta di un Dio distante: se non interviene l'uomo, ancor meno interviene Lui.\nLa famiglia e la stirpe.\nIl concetto di stirpe ha una grande importanza in Cina. Anticamente ( ) la vita sociale e le tradizioni erano organizzate intorno ad un antenato cui era rivolta devozione. \nAnche la famiglia aveva (in epoca feudale) una vita particolare, essa era identit\u00e0 sostanziale, generalmente isolata, si scambiava coi vicini in due momenti particolari ovvero:\nAssenza di una casta guerriera.\nIl carattere tipicamente pacificato verso l'esterno dell'impero cinese, dopo una prima fase militaristica, non ha permesso la \"scalata del potere\" al cavaliere addestrato alle armi.\nGli dei guerrieri non salirono mai l'Olimpo. Gli imperatori compivano l'aratura, mai si trattava di principi cavallereschi.\n\u00c8 noto che in epoca storica solo un generale vittorioso sia stato proclamato imperatore dall'esercito (ovvero Wang Mang intorno all'anno 1)\nRapporti con la religione popolare.\nLa religione costituita (vedi religione popolare cinese) era di ben scarso interesse per il mistico cinese (si pensi a Laozi) oppure per K\u01d2ngz\u01d0 (latinizzazione di Confucio), entrambe le correnti per\u00f2 la accettavano.\nA ci\u00f2 valga il detto cinese per cui \"il Cielo \u00e8 uno e la Terra molteplice\". Ci\u00f2 starebbe a significare che il Cielo era unitario in quanto oggetto del culto del sovrano, mentre i culti contadini si rifacevano a multiple divinit\u00e0 agrarie'\nPredominio della lingua scritta.\nLa tipica scrittura cinese, ovvero l'ideogramma, a differenza della scrittura alfabetica, era orientata principalmente alla vista e non all'udito. Secondo Max Weber questa caratteristica diede alla letteratura cinese un'impronta intuitiva a discapito del pensiero sistematico e della retorica. Il letterato quindi \"trovava rifugio\" nella bellezza dell'ideogramma, mentre il parlare rimase solo un affare della parte povera della popolazione. Una grande antitesi con la grecit\u00e0 per cui il dialogo (Logos) era tutto.\nConclusione.\nIn Cina l'antico ordinamento sociale era intoccabile. Il cielo era custode della stabilit\u00e0.\n\"La garanzia della tranquillit\u00e0 e dell'ordine interno era offerto nel migliore dei modi, da una potenza qualificata nella sua impersonalit\u00e0 [...] alla quale dovevano rimanere estranee la passione e soprattutto l'ira\"\nI due principali paradigmi della religiosit\u00e0 cinese sono:\nil culto di stato ufficiale che serviva gli interessi della comunit\u00e0 e\nil culto degli antenati che serviva agli interessi del gruppo familiare\nGli interessi personali in entrambe le linee religiose erano impensabili.\n\"Il cielo, la potenza celeste impersonale non parla agli uomini, si rivela attraverso il modo del governo terreno e quindi nell'ordine stabile della natura e della tradizione, che \u00e8 parte dell'ordine cosmico.\"\nIn ultimo:"}
{"id": "1634355", "revid": "125876462", "url": "https://it.wikipedia.org/wiki?curid=1634355", "title": "XVI legislatura della Repubblica Italiana", "text": "La XVI Legislatura della Repubblica Italiana \u00e8 stata in carica dal 29 aprile 2008 al 14 marzo 2013. Il 22 dicembre 2012 \u00e8 stata sciolta dal Presidente della Repubblica a seguito delle dimissioni del Governo Monti, spianando la strada alle elezioni politiche del 2013. Il 29 aprile 2008 si \u00e8 tenuta la riunione della prima seduta della Camera dei deputati e del Senato della Repubblica, come composti in seguito alle elezioni politiche del 13 e 14 aprile 2008, determinate dallo scioglimento delle Camere avvenuto il 6 febbraio 2008. \u00c8 stata la prima legislatura del dopoguerra in cui non \u00e8 stata presente n\u00e9 alla Camera n\u00e9 al Senato una rappresentanza dichiaratamente riconducibile al comunismo, per il mancato superamento della soglia di sbarramento prevista dalla legge Calderoli.\nCronologia.\nGli adempimenti parlamentari di inizio legislatura prevedono, per ogni Camera:\nLa prima seduta del Senato \u00e8 stata presieduta da Giulio Andreotti, in qualit\u00e0 di senatore pi\u00f9 anziano (dopo le rinunce di Rita Levi-Montalcini e Oscar Luigi Scalfaro ad esercitare tale facolt\u00e0). La prima seduta della Camera \u00e8 stata presieduta da Pierluigi Castagnetti, in qualit\u00e0 di Vicepresidente della precedente Legislatura avente la maggiore anzianit\u00e0 di elezione.\n\u00c8 stata costituita sia alla Camera che al Senato una speciale Commissione per l'esame di disegni di legge di conversione di decreti-legge."}
{"id": "1634383", "revid": "729019", "url": "https://it.wikipedia.org/wiki?curid=1634383", "title": "Guglielmo Albimonte", "text": "Biografia.\nFu uno dei tredici italiani i quali, nella famosa disfida di Barletta del 13 febbraio 1503, vinsero un uguale numero di francesi, i quali erano accusati di aver offeso l'onore italiano.\nDurante la sfida Guglielmo Albimonte uccise il primo francese e costrinse gli altri alla resa tirandoli gi\u00f9 da cavallo.\nAppartenne alla famiglia dei baroni di Motta d'Affermo (ME), localit\u00e0 in cui trascorse l'infanzia e gran parte della giovinezza, insieme ai fratelli Luca e Giovanni alias \"Minaguerra\". Proprio per difendere le prerogative di quest'ultimo, barone esautorato dal feudo della \"Motta di Fermo\", Guglielmo tir\u00f2 una saettata al collo di Paolo De Giorgio, Capitano inviato dal Governo viceregio a ristabilire l'ordine nella tumultuosa \"Motta\". Per sanare tale misfatto si arruol\u00f2 fra le truppe spagnole al seguito di Consalvo de Cordova. Dopo l'impresa di Barletta ebbe come premio alcuni feudi in Calabria che restitu\u00ec nel 1506. Gi\u00e0 nel 1508 figurava quale cavaliere nella Compagnia del Marchese della Padula. Nel 1511 fu nominato Capitano d'Armi dei territori di Mistretta, Capizzi e Motta d'Affermo, fino alla spiaggia di Caronia, per scongiurare il pericolo di assalti di una flotta turca. Si distinse alla battaglia di Ravenna del 1512 e si trasfer\u00ec, in et\u00e0 adulta, a Capua dove mor\u00ec nel 1532.\nA lui \u00e8 dedicata una strada nella sua citt\u00e0 natale, nella cittadina campana e anche a Ruvo di Puglia, oltre che a Barletta."}
{"id": "1634387", "revid": "2091899", "url": "https://it.wikipedia.org/wiki?curid=1634387", "title": "Terzo Lori", "text": "Biografia.\nEmigrato in Francia con la famiglia, lavor\u00f2 in miniera dall'et\u00e0 di 14 anni ed a 18 fu protagonista del grande sciopero dei minatori di Lilla. Rientrato in Italia su richiesta del Partito Comunista, durante il servizio di leva, cui era stato richiamato nel 1935, per aver manifestato le sue idee antifasciste venne arrestato e condannato al confino nell'isola di Ventotene, ove avverr\u00e0 l'incontro con personalit\u00e0 quali Sandro Pertini, Umberto Terracini e Giorgio Amendola.\nLiberato dopo il 25 luglio 1943 a seguito della caduta del governo fascista, a seguito dell'armistizio dell'8 settembre entr\u00f2 nella Resistenza, contribuendo alla formazione della Brigata Garibaldi Romagnola, operante nell'appennino tosco-romagnolo, che arriver\u00e0 a contare nella primavera del 1944 oltre 1.000 uomini.\nA seguito di contrasti di natura strategica e politica tra il suo comandante Riccardo Fedel (Libero) ed il Comitato Militare di pianura (diretta espressione del PCI), la Brigata Garibaldi Romagnola venne trasformata in una Divisione suddivisa in tre Brigate pi\u00f9 piccole (il Gruppo Brigate Romagna) e Libero sostituito al comando da Ilario Tabarri (Pietro Mauri).\nPochi giorni dopo, nell'aprile del 1944, prese avvio una vasta operazione di rastrellamento nella valle del Bidente, nel quadrilatero Premilcuore-Pennabilli-Sansepolcro-Consuma, condotta da oltre 2.000 militi fascisti della G.N.R. ed SS tedesche della Divisione \"Hermann G\u00f6ring\" con l'utilizzo di mortai e mezzi blindati.\nScarsamente armati, i partigiani subirono pesantissime perdite: alla 1\u00aa Compagnia della 1\u00aa Brigata, comandata da Amos Calderoni e di cui Terzo Lori era commissario politico, venne affidato l'incarico di resistere ad ogni costo presso Biserno (frazione di Santa Sofia), per dar tempo al grosso dei partigiani di sganciarsi, superare l'accerchiamento e tentare l'attacco del nemico alle spalle, per poi riprendere i contatti con il comando, che restava nelle zone di Strabatenza e Rio Salso, vicino a Bagno di Romagna. Il piano per\u00f2 non funzion\u00f2, anche se la disperata difesa che cost\u00f2 la vita a Terzo Lori consent\u00ec di guadagnare il tempo necessario ai compagni per mettersi in salvo, permettendo ad alcuni dei superstiti di riformare assieme ad altri patrioti il Battaglione \"Ravenna\" che - aggregato nel Gruppo di combattimento \"Cremona\" nel 1945 - continuer\u00e0 a combattere fino alla Liberazione.\nIn onore di Terzo Lori, nel 1944 fu intitolato un Distaccamento della 28\u00aa Brigata Garibaldi \"Mario Gordini\" operante nel ravennate, comandata da Alberto Bardi (Falco)."}
{"id": "1634390", "revid": "14491832", "url": "https://it.wikipedia.org/wiki?curid=1634390", "title": "Giusto tra le nazioni", "text": ""}
{"id": "1634392", "revid": "438678", "url": "https://it.wikipedia.org/wiki?curid=1634392", "title": "Valletta (spettacolo)", "text": "Il termine valletta viene usato per indicare il ruolo di assistente del conduttore di un gioco a premi, di un variet\u00e0 o di un qualsiasi evento spettacolare (festival, concorso di bellezza, gara sportiva).\nIl ruolo di valletta \u00e8 svolto di solito da donne di bella presenza ma non necessariamente dotate di particolari qualit\u00e0 sceniche o di talento nella recitazione, nel canto o nel ballo. Per questo motivo il termine \"valletta\" non pu\u00f2 essere sinonimo di \"soubrette\" o di \"showgirl\", in quanto questi due termini prevedono la capacit\u00e0 di intrattenere il pubblico con numeri di canto, di ballo, di recitazione e a volte anche di vera e propria conduzione e animazione dello spettacolo.\nMike Bongiorno e \"Lascia o raddoppia?\".\nLa valletta in Italia nasce con le trasmissioni a quiz, la prima e la pi\u00f9 celebre delle quali fu, negli anni cinquanta, \"Lascia o raddoppia?\" condotta da Mike Bongiorno. Edy Campagnoli (che per la cronaca non \u00e8 stata la prima ad affiancare il presentatore, ma \u00e8 subentrata a Maria Giovannini) \u00e8 stata per molti anni il prototipo di valletta televisiva: aggraziata ed elegante ma assolutamente priva di smanie di protagonismo, dopo l'annuncio iniziale si limitava ad accogliere i concorrenti del gioco e a porgere le cartelle e le buste contenenti le domande, spesso senza parlare per tutta la durata della trasmissione.\nEvoluzione con \"Rischiatutto\".\nQuasi vent'anni dopo arriva la svolta con \"Rischiatutto\". La presenza di una valletta finalmente \"parlante\", studentessa universitaria, che oltre a essere autorizzata a dialogare con i concorrenti e sostenere dei discorsi, sar\u00e0 addirittura incaricata di controllare il lavoro del conduttore, correggendone ove necessario gli errori e segnalandogli le eventuali distrazioni, verr\u00e0 considerata dalla stampa una svolta obbligata: con la progressiva affermazione del concetto delle pari opportunit\u00e0 fra i sessi, infatti, la figura della valletta, muta e sempre subordinata al conduttore, aveva cominciato ad essere contestata e ad essere ritenuta umiliante per la donna anche se, con l'andare del tempo, alle mansioni tradizionalmente attribuitele ne erano state talvolta aggiunte altre al fine di dare maggiore completezza e dignit\u00e0 al personaggio.\nIl \"dopo Arbore\".\nNegli anni ottanta la televisione sar\u00e0 finalmente in grado di ironizzare su se stessa e quindi anche sul ruolo della valletta. Significative a questo proposito le intuizioni di Renzo Arbore, che nello spettacolo \"Tagli, ritagli e frattaglie\" capovolge i ruoli proponendo una figura di valletta carica di casereccio erotismo che \u00e8 in realt\u00e0 essa stessa la \"conduttrice\" di un gioco di seduzione di cui i due presentatori (lo stesso Arbore e Luciano De Crescenzo) finiscono per essere vittime. \nNel successivo \"Indietro tutta\", le vallette vengono con sarcasmo soprannominate \"ragazze coccod\u00e8\" e vestono letteralmente i panni di galline. Impiegate in insulsi e grotteschi balletti che fanno da stacco tra un numero e l'altro della trasmissione, prefigurano la rivoluzione che sar\u00e0 determinata di l\u00ec a poco dalle televisioni commerciali, che in seguito attribuiranno un nome particolare alle vallette di ogni singola trasmissione: dalle \"ragazze fast food\" del \"Drive in\" alle \"ragazze cin cin\" di \"Colpo grosso\", dalle \"veline\" di \"Striscia la notizia\" alle \"letterine\" di \"Passaparola\"."}
{"id": "1634398", "revid": "7050", "url": "https://it.wikipedia.org/wiki?curid=1634398", "title": "DragonFlyBSD", "text": ""}
{"id": "1634410", "revid": "1924342", "url": "https://it.wikipedia.org/wiki?curid=1634410", "title": "Ferizaj", "text": "Ferizaj (; ) \u00e8 una citt\u00e0 del Kosovo.\nOrigine del nome.\nNel XIX secolo, prima del 1873, nell'area dove oggi si trova la citt\u00e0, era presente un hotel gestito da un albanese, un certo Feriz Shashivari; la citt\u00e0 prende il nome dal gestore del Hotel Feriz che diventa Ferizaj con il suffisso -aj che in albanese si usa per riferirsi a una persona. Durante il periodo dell'Impero Ottomano il nome della citt\u00e0 tramuto in Ferizovik fino al 1913 con il Trattato di Londra quando Ferizaj and\u00f2 sotto il dominio dell'allora Regno di Serbia; per ordinanza del governo serbo, per far perdere l'identit\u00e0 albanese alla citt\u00e0, cambi\u00f2 il nome di Ferizaj in Uro\u0161evac in onore dello zar Stefano Uro\u0161 V di Serbia. La citt\u00e0 viene chiamata Uro\u0161evac fino al 1999: con la conclusione della Guerra del Kosovo la citt\u00e0 ritorna ad avere il suo antico nome Ferizaj.\nStoria.\nFerizaj \u00e8 una citt\u00e0 relativamente nuova in Kosovo; fino al 1873 era un piccolo villaggio. Inizi\u00f2 a svilupparsi sotto tutti i punti di vista con la costruzione della linea ferroviaria Belgrado-Salonicco. La linea ferroviaria era molto importante ai tempi, sia per i servizi offerti ai viaggiatori, sia soprattutto per il trasporto delle merci: questo fece s\u00ec che le persone si trasferissero in quello che allora era un villaggio, e la popolazione aument\u00f2 in modo impressionante.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBabljak, Bali\u0107, Biba, Burnik, Varo\u0161 Selo, Gatnje, Gornje Nerodimlje, Grebno, Grlica, Doganjevo, Donje Nerodimlje, Dramnjak, Zaskok, Zlatare, Jezerce, Jerli Prelez, Jerli Talinovac, Kamena Glava, Kosin, Ko\u0161are, La\u0161kobare, Manastirce, Mirosavlje, Muhad\u017eer Prelez, Muhad\u017eer Talinovac, Muhovce, Nekodim, Novi Mira\u0161, Papaz, Ple\u0161ina, Pojati\u0161te, Raka, Rahovica, Sazlija, Svr\u010dina, Slivovo, Sojevo, Softovi\u0107, Srpski Babu\u0161, Stari Mira\u0161, Staro Selo, Stojkovi\u0107, Tankosi\u0107, Trn, Uro\u0161evac e Crnilo."}
{"id": "1634414", "revid": "7050", "url": "https://it.wikipedia.org/wiki?curid=1634414", "title": "Nexenta Core Platform", "text": ""}
{"id": "1634416", "revid": "78273", "url": "https://it.wikipedia.org/wiki?curid=1634416", "title": "NexentaCP", "text": ""}
{"id": "1634420", "revid": "767487", "url": "https://it.wikipedia.org/wiki?curid=1634420", "title": "Giovanni Brezzi", "text": "Carriera.\nIl Bari Football Club lo acquista dai Vigevanesi (formazione di Terza Divisione lombarda) nell'estate del 1927 e con la squadra biancoblu ottiene nella stagione 1927-1928 di Prima Divisione, la promozione in Divisione Nazionale.\nNel mercato estivo del 1928 viene venduto dall'U.S. Bari (societ\u00e0 nata dalla fusione di Bari F.C. e U.S. Ideale) al , con cui disputa due campionati di seconda serie. Successivamente milita nel Legnano, in Serie A. Ha esordito in serie A il 30 novembre 1930 in Milan-Legnano 2-0. Ha poi giocato col Seregno e con l'Imperia fino al 1934.\nHa allenato il Lecce per un breve periodo nel 1946-1947 e nella stagione 1950-1951, il Varese nella stagione 1948/49 e il Pavia nel vittorioso campionato di Serie C 1952-1953."}
{"id": "1634423", "revid": "124102825", "url": "https://it.wikipedia.org/wiki?curid=1634423", "title": "Scattering Brillouin", "text": "Lo scattering di Brillouin \u00e8 un processo di diffusione anelastica di radiazione elettromagnetica visibile. La diffusione anelastica della luce avviene a causa della modulazione della polarizzabilit\u00e0 da parte di modi vibrazionali macroscopici propri del sistema. Il processo pu\u00f2 esser descritto come dovuto a creazione o distruzione di quanti di vibrazione acustici.\nTale effetto fu scoperto da L\u00e9on Brillouin.\nFenomenologia.\nL'onda elettromagnetica incidente sul sistema in studio viene riflessa dai vari piani individuati dalla rarefazione e compressione del materiale stesso dovute alla propagazione di un'onda sonora nel sistema."}
{"id": "1634424", "revid": "1924342", "url": "https://it.wikipedia.org/wiki?curid=1634424", "title": "Gjilan", "text": "Gjilan (o anche ; ) \u00e8 tra le tre citt\u00e0 pi\u00f9 grandi del Kosovo. Ha circa abitanti.\nGeografia antropica.\nSuddivisioni amministrative.\nIl comune si divide nei seguenti villaggi:\nBilinic\u00eb, Bresalc, Bukovik, Burinc\u00eb, Velekinc\u00eb, Vladov\u00eb, Vlashtic\u00eb, Vrap\u00e7iq, V\u00ebrnic\u00eb, Gadish, Gjilan, Kufc\u00eb e Ep\u00ebrme, Sllakoc i Ep\u00ebrm, Livo\u00e7 i Ep\u00ebrm, Makreshi i Ep\u00ebrm, Gumnishte, Miresh, Budrig\u00eb e Poshtme, Sllakoc i Posht\u00ebm, Livo\u00e7 i Posht\u00ebm, Makreshi i Posht\u00ebm, Draganc\u00ebs, Dunav, Zhegoc, V\u00ebrbic\u00eb e Zhegocit, Zheg\u00ebr, Kokaj, Kishnapol, Kmetoc, Koretisht\u00eb, Kravarice, Lipovic\u00eb, Llovc\u00eb, Goden, Malishev\u00eb, Miresh, Muzgov\u00eb, Mu\u00e7ibab\u00eb, Nasal\u00eb, Parallov\u00eb, Partesh, Pasjak, Pasjan, Pidiq, Pogragj\u00eb, Ponesh, P\u00ebrlepnica, Capar, Sllubic\u00eb, Stanishor, Stanaj, Shtraza, Stublin\u00eb, Uglar\u00eb, C\u00ebrrnic\u00eb, \u00c7elik, Shillov\u00eb e Shurdhan.\nSport.\n\u00c8 il comune natale del calciatore svizzero Xherdan Shaqiri."}
{"id": "1634429", "revid": "483325", "url": "https://it.wikipedia.org/wiki?curid=1634429", "title": "Pinne", "text": ""}
{"id": "1634435", "revid": "767487", "url": "https://it.wikipedia.org/wiki?curid=1634435", "title": "Cesare Gallea", "text": "Carriera.\nGallea crebbe nei \"Balon Boys\" del e debutt\u00f2 in prima squadra nella stagione 1935-36, vincendo subito la Coppa Italia del 1936. Nel Torino disput\u00f2 nove stagioni vincendo una seconda Coppa Italia nel 1942-43 e, nella stessa stagione, lo scudetto. And\u00f2 a formare assieme a Federico Allasio e Giacinto Ellena il leggendario centrocampo detto \"delle sei L\".\nGioc\u00f2 un'unica partita in Nazionale, a Oslo il 27 maggio 1937 (Norvegia-Italia 3-1). Gallea aveva allora diciannove anni ed \u00e8 tuttora uno dei pochi giocatori ad aver debuttato in nazionale prima dei vent'anni.\nLasciato il Torino continu\u00f2 a solcare i campi di Serie A con Brescia e Alessandria. Dopo il ritiro fu ingaggiato come allenatore da varie societ\u00e0, tra cui , , Messina e . Svolse poi anche l'attivit\u00e0 di \"talent-scout\" per il Torino.\nFu uno dei fondatori dell'associazione \"Ex Calciatori Granata\", di cui \u00e8 stato per molti anni il presidente; \u00e8 morto nel 2008, a 90 anni."}
{"id": "1634436", "revid": "270833", "url": "https://it.wikipedia.org/wiki?curid=1634436", "title": "Kuurne-Bruxelles-Kuurne", "text": "La Kuurne-Bruxelles-Kuurne (ned. \"Kuurne-Brussel-Kuurne\") \u00e8 una corsa in linea maschile di ciclismo su strada, parte delle cosiddette classiche del pav\u00e9, che si svolge annualmente nella regione delle Fiandre, in Belgio. Dall'anno 2005 al 2015 ha fatto parte del circuito continentale UCI Europe Tour come evento di classe 1.1. Nel 2016 l'evento \u00e8 stato elevato a classe 1.HC.\nViene corsa generalmente l'ultima domenica di febbraio o la prima di marzo, il giorno successivo all'Omloop Het Nieuwsblad. Le edizioni degli anni 1986 e 1993 non si sono tenute a causa del maltempo; similmente, l'edizione 2013 \u00e8 stata annullata a causa della neve.\nStoria.\nCorsa per la prima volta nel 1945, la gara partiva da Kuurne, arrivava e Bruxelles e ritornava nuovamente a Kuurne. Dal 1950 apriva la stagione ciclistica belga. Quando alla fine degli anni '60 Bruxelles divenne inaccessibile agli eventi ciclistici, la corsa comincio a compiere il suo giro di boa nelle Ardenne fiamminche, nella provincia delle Fiandre Orientali. Per questo motivo da quel momento fu denominata \"Omloop der beide Vlaanderen\" (it. \"Circuito delle due Fiandre\"). Nel 1979 gli organizzatori decisero di denominare la corsa nuovamente Kuurne-Bruxelles-Kuurne, malgrado essa non arrivasse a Bruxelles.\nDa decenni la Kuurne-Bruxelles-Kuurne si corre il secondo giorno di apertura della stagione ciclistica belga dopo l'Omloop Het Nieuwsblad. Rispetto a quest'ultima, ha un prestigio inferiore, sebbene nel 2016 \u00e8 stata elevata a evento 1.HC, al pari della Omloop Het Nieuwsbald. Mai nessun corridore ha vinto le due gare nello stesso anno.\nDal momento che la corsa si svolge d'inverno, per tre volte \u00e8 stata annullata per condizioni atmosferiche avverse, nel 1983 e nel 1993 per forti piogge e nel 2013 per neve. Nel 2004 invece ha aperto la stagione, visto che la Omloop Het Nieuwsblad era stata annullata per neve.\nPercorso.\nNonostante il suo nome, la corsa in realt\u00e0 non arriva a Bruxelles. La gara inizia nell'ippodromo di Kuurne, nel sud delle Fiandre Occidentali, e si dirige a est in direzione di Bruxelles, ma il suo punto pi\u00f9 orientale \u00e8 nei pressi di Ninove, 23 km a ovest di Bruxelles. Al ritorno verso Kuurne, il percorso si estende verso le Ardenne fiamminghe, nelle Fiandre Orientali, dove viene affrontata una serie di colli. Il percorso nella zona collinare cambia ogni anno, ma alcune salite sono stabili tra cui l'Edelareberg, La Houppe, il Kanarieberg, il Kruisberg, l'Oude Kwaremont, il Tiegemberg ed il Nokereberg. Dopo circa 200 km si arriva a Kuurne. La gara si conclude con due giri intorno Kortrijk e Kuurne.\nEssendo l'ulitma salita a 53 km dall'arrivo e una strada lunga e piana prima della linea del traguardo, il percorso \u00e8 meno selettivo rispetto alla Omloop Het Nieuwsblad. Infatti la Kuurne-Bruxelles-Kuurne si \u00e8 affermata come una classica per velocisti.\nAlbo d'oro.\n\"Aggiornato all'edizione 2022.\""}
{"id": "1634440", "revid": "339392", "url": "https://it.wikipedia.org/wiki?curid=1634440", "title": "Calcio Alessandria", "text": ""}
{"id": "1634441", "revid": "23117", "url": "https://it.wikipedia.org/wiki?curid=1634441", "title": "Milone di Crotone", "text": ""}
{"id": "1634449", "revid": "767487", "url": "https://it.wikipedia.org/wiki?curid=1634449", "title": "Aurelio Pavesi De Marco", "text": "Carriera.\nGiocatore.\nHa iniziato la carriera giocando con Pro Gorizia e il , che nel 1945 lo cede al . Per la formazione salentina \u00e8 tra i migliori realizzatori in una singola gara, avendo segnato 5 reti il 16 marzo 1947 in Lecce-Scafatese 8-0, in una gara valevole per il campionato di Serie B e tra i maggiori bomber di sempre, con 50 reti in 51 partite, di cui 22 nel campionato di Serie C 1945-1946 e 28 nel campionato di Serie B 1946-1947.\nIn seguito ha giocato in Serie A con il per tre stagioni tra il 1948 e il 1950 esordendo nel massimo campionato il 19 settembre 1948 in -Palermo 0-3 e realizzando una delle prime doppiette del campionato. Fu protagonista nella gara in casa contro il Grande Torino del 6 gennaio 1949, una delle ultime partite giocate dai campioni granata prima della tragedia di Superga, conclusasi 2-2 grazie a due punizioni: in svantaggio la squadra siciliana sino ad allora per 2-0, una punizione di Boniforti per fallo di Castigliano fu sospinta da lui in rete di petto al 72'; nello stesso campionato si fece notare anche il 30 gennaio (quando al 20' pareggi\u00f2 in rovesciata su centro di Piccinini il gol di Armano segnato tre minuti prima in una partita che i siciliani avrebbero poi vinto per 2-1 con il gol decisivo di Marzani al 68', su un'azione in seguito ad una punizione) ed il 6 febbraio, quando realizz\u00f2 un'altra doppietta, in Palermo-Triestina 4-0, in 5 minuti, al 27' ed al 32'; i dirigenti triestini, alla fine della partita, definirono lui ed il compagno di squadra De Santis, autore del terzo gol al 69', particolarmente insidiosi. Alla fine della stagione, con i suoi dodici gol, fu il capocannoniere della squadra insieme a De Santis ed aveva battuto le difese della Juventus (il 19 dicembre 1948 in Juventus-Palermo 3-2) e del Milan, il 16 gennaio 1949 in Milan-Palermo 2-1.\nHa vinto per due volte consecutivamente la classifica cannonieri in Serie B (girone C): nel 1946-1947 con il Lecce mise a segno 28 gol e nel 1947-1948 con il Palermo 23 reti.\nIn Serie A ha disputato complessivamente 28 partite (tutte col Palermo) realizzando 12 reti.\nAllenatore.\nNel 1953 ha allenato l'Amantea."}
{"id": "1634453", "revid": "186518", "url": "https://it.wikipedia.org/wiki?curid=1634453", "title": "Aurelio Pavesi", "text": ""}
{"id": "1634463", "revid": "1851848", "url": "https://it.wikipedia.org/wiki?curid=1634463", "title": "Otello Torri", "text": "Caratteristiche tecniche.\nRicopriva il ruolo di attaccante.\nCarriera.\nClub.\nVinse la classifica dei marcatori della Serie B nella stagione 1937-38 contribuendo alla promozione in serie A del Novara.\nHa giocato in serie A con il Novara per quattro stagioni.\nSuccessivamente ha vestito la maglia del Lecce, con cui ottenne il primo posto nel campionato di Serie C 1942-1943. Il 14 marzo 1943 riusc\u00ec a mettere a segno 6 goal in un'unica partita, Lecce-Trani finita 8-0 per i salentini (record per la squadra)).\nFinita la guerra, riprende l'attivit\u00e0 con i giallorossi pugliesi, trasferendosi poi al nel corso della stagione 1945-1946. Nel 1946 il Lecce lo cede al Vigevano, e nel novembre 1948 si trasferisce al Verbania dove conclude la sua carriera.\nIn carriera ha totalizzato complessivamente 63 presenze e 14 reti in Serie A e 111 presenze e 61 reti in Serie B."}
{"id": "1634466", "revid": "121766436", "url": "https://it.wikipedia.org/wiki?curid=1634466", "title": "Shearman &amp; Sterling", "text": "Shearman &amp; Sterling \u00e8 uno studio legale internazionale, con 18 sedi nel mondo e oltre 800 avvocati. Lo studio, presente a Roma dal 2002, nel gennaio del 2010 ha aperto una sede anche a Milano.\nStoria dello studio.\nLo studio viene fondato nel 1873 a New York. Dal 2002, ."}
{"id": "1634467", "revid": "1904041", "url": "https://it.wikipedia.org/wiki?curid=1634467", "title": "Olbia Pontica", "text": "Olbia Pontica o Olvia \u00e8 il sito di un'antica colonia greca fondata alla fine del VII a.C. secolo dalla citt\u00e0 di Mileto sulla foce del fiume Bug Meridionale (in greco: \"Hypanis\"), sulle rive del mar Nero, di fronte all'isola Berezan'. I Greci la chiamavano Borysthenes, dall'antico nome del Dnepr, che sfocia a pochi chilometri di distanza. Nel V sec. a.C. fu visitata da Erodoto.\nIl suo porto era uno dei principali scali del mar Nero per l'esportazione di cereali, pesci, e schiavi verso la Grecia e per l'importazione di manufatti dell'Attica nella Scizia.\nLa zona degli scavi \u00e8 situata presso il villaggio di Parutino, nel distretto di O\u010dakiv."}
{"id": "1634481", "revid": "125910697", "url": "https://it.wikipedia.org/wiki?curid=1634481", "title": "L'orribile verit\u00e0", "text": "L'orribile verit\u00e0 (\"The Awful Truth\") \u00e8 un film del 1937 diretto da Leo McCarey, interpretato da Irene Dunne e Cary Grant, tratto dalla commedia teatrale di Arthur Richman.\n\u00c8 uno degli esempi migliori della cosiddetta screwball comedy degli anni trenta, pi\u00f9 precisamente di quel sottogenere definito \"commedie del rimatrimonio\" da Stanley Cavell.\nTrama.\nJerry e Lucy Warriner sono una coppia appartenente all'alta societ\u00e0 newyorkese e conducono un'intensa vita sociale. Il loro affiatamento \u00e8 per\u00f2 minato dai dubbi sulle presunte reciproche infedelt\u00e0 (lui fa viaggi inesistenti, lei dimostra un'eccessiva familiarit\u00e0 con il suo maestro di canto), tanto che decidono consensualmente di divorziare.\nIn attesa che il divorzio diventi definitivo, i due per\u00f2 non riescono ad evitare di frequentarsi, tentando con ogni mezzo di compromettere le rispettive nuove relazioni sentimentali: lui approfitta del fatto che l'amato cagnolino Mr. Smith, che li ha fatti incontrare, sia stato affidato a lei e il tribunale gli abbia concesso di andare a trovarlo periodicamente, per allontanare con la propria presenza Dan Leeson, rozzo petroliere dell'Oklahoma, con mamma al seguito; lei scandalizza la famiglia di Barbara Vance, raffinata ereditiera, impersonando l'eccentrica sorella (immaginaria) di Jerry.\nNella notte che precede la sentenza di divorzio, i due si ritrovano ad occupare due camere da letto comunicanti nella casa di campagna della zia Patsy. L\u00ec, dopo aver ammesso di essere ancora interessati l'uno all'altro e di avere sbagliato a non essersi fidati, finiscono per riconciliarsi.\nCritica.\nIl Dizionario Mereghetti definisce il film \u00abuna delle pi\u00f9 classiche commedia sofisticate\u00bb, dalla \u00abregia elegantissima e raffinata\u00bb e assegna un giudizio di tre su quattro.\nIl Dizionario Morandini gli riconosce \u00abun ritmo infallibile, un'energia che non d\u00e0 tregua, una messinscena di calibrata eleganza, una cattiveria raffinata, interpreti (anche secondari) in gran forma\u00bb, assegna un giudizio di quattro su cinque.\nRiconoscimenti.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 2000 l'American Film Institute l'ha inserito al 68\u00ba della sua lista dei miglior cento film commedia del cinema statunitense.\nAltre versioni.\nLa pi\u00e8ce teatrale di Arthur Richman era gi\u00e0 stata portata su grande schermo con \"The Awful Truth\" nel 1925 da Paul Powell; nel 1929, da Marshall Neilan sempre con il titolo \"The Awful Truth\". Dopo la versione di McCarey, fu rifatta in chiave musicale nel 1953 da Alexander Hall con \"Ancora e sempre\" (\"Let's Do It Again\")."}
{"id": "1634484", "revid": "125003553", "url": "https://it.wikipedia.org/wiki?curid=1634484", "title": "Solofrana", "text": "Il Solofrana \u00e8 un torrente tributario del fiume Sarno per il tramite del canale artificiale denominato Alveo Comune Nocerino. Ha origine presso Sant'Agata Irpina, in comune di Solofra, da dove raccoglie le acque di vari torrenti.\nLa storia.\nL'Agro Nocerino ha tre gole principali, attraverso le quali comunica coi territori pi\u00f9 elevati che la circondano, una va verso Cava de' Tirreni, un'altra verso Pecorari (Nocera Superiore) e la terza verso Codola (Castel San Giorgio).\nEd \u00e8 attraverso queste tre vie che, nel 1700, scorrevano i tre principali torrenti, che portavano acqua a valle nei periodi delle piogge: il Cavaiola, il \"Citola\" e il \"Solofrana\".\nL'ultimo di questi torrenti era, in realt\u00e0, formato da due corsi principali distinti: uno veniva dalla Valle di San Severino e l'altro dalle valli pi\u00f9 lontane di Solofra, e di Montoro.\nIn localit\u00e0 Mercato di San Severino, le due vallate diventano una sola e, da quel punto, il torrente prendeva il nome di \"Solofrana\" e si avviava verso Codola, raccogliendo lungo il percorso le acque provenienti da Bracigliano e Siano, sulla destra, e dai valloni dei monti posti alla sua sinistra.\nArrivato all\u2019\"Osteria della Codola\", la Solofrana si divideva in due rami: uno denominato \"fiume dei Corvi\" e l'altro di \"Casarzano\", i quali, giunti nei pressi del Campo di Nocera, tra i comuni di Nocera Inferiore e Nocera Superiore, si riunificavano e, insieme al torrente Citola, andavano a passare, per un condotto coperto, sotto il Quartiere Militare di Nocera Inferiore, per poi infilarsi in un alveo stretto e tortuoso, detto il Fiuminale.\nLa soluzione adottata nel 1803 dal Marchese della Valva, Soprintendente dei Ponti e delle Strade, per risolvere il problema dell'allagamento di Nocera e dei suoi casali, comport\u00f2, tra l'altro, l'unione, all'altezza del Quartiere militare, dei corsi d'acqua del \"Cavaiola\" e del \"Solofrana\", in un unico alveo artificiale, detto \"Alveo Comune Nocerino\".\nIn epoca medievale tale torrente era chiamato \"flubio\" nel territorio di Solofra, \"riu sicchum\" nella piana di Montoro fino a Rota (l'odierna S.Severino) e \"Saltera\" da Rota a Nocera.\nIl Solofrana oggi.\nIl torrente Solofrana, si estende per circa 25\u00a0km dalla sorgente fino alla confluenza con la Cavaiola e sottende un bacino di circa 260\u00a0km\u00b2.\nEsso nasce in localit\u00e0 \"Sant'Agata Irpina\" (frazione di Solofra), dove confluiscono le acque del \"Vallone Spirito Santo\", provenienti da Solofra, e le acque del \"Vallone dei Granci\", provenienti dallo spartiacque del fiume Sabato. \nLa Solofrana \u00e8 alimentata inoltre dagli scarichi delle concerie di Solofra, da quelli provenienti dal polo industriale di Mercato San Severino, Fisciano e Castel San Giorgio, e dai reflui urbani dei comuni che attraversa.\nNel primo tratto, esso scorre in un alveo naturale caratterizzato da alte sponde in terra, poi, dalla localit\u00e0 S. Pietro, in comune di Montoro, fino alla confluenza con il \"Cavaiola\", \u00e8 delimitato da muri spondali, che realizzano sezioni di deflusso estremamente variabili. Il Solofrana accoglie, in sinistra idraulica, il torrente \"Calvagnola\" (5\u00a0km circa), proveniente dal gruppo dei monti compresi tra il Monte Caruso e il poggio di S.Michele, nonch\u00e9 il torrente \"Lavinaio\" (7,6\u00a0km circa), che scende dai monti di Fisciano. \nIn destra idraulica, invece, riceve le acque del \"Rio Laura\" (3,7\u00a0km circa), proveniente dai versanti di Piano di Montoro, e del torrente \"Lavinaro\" (7\u00a0km circa), che sorge dalla catena montuosa di Pizzo d'Alvano, nel comune di Bracigliano.\nDopo aver attraversato al coperto tutto l'abitato di Mercato San Severino e il territorio del Comune di Castel San Giorgio, il Solofrana si immette nella gola di Codola, dove si biforca nel Torrente Casarsano (oggi praticamente scomparso) e nel Torrente dei Corvi, che poi si ricongiungono nei pressi della localit\u00e0 il Campo di Nocera e si avviano uniti a confluire nella Cavaiola, nei pressi del Quartiere Militare di Nocera.\nNelle acque del Solofrana sono stati scaricati per decenni i reflui delle industrie conciarie di Solofra , fino agli anni novanta in modo massiccio e regolare , solamente da qualche decennio si \u00e8 cercato di mettere fine a questa situazione dotando di un depuratore centralizzato la zona industriale di Solofra. \nPurtroppo, gli scarichi proseguono in modo abusivo e il Solofrana risulta, assieme al torrente Cavaiola, all'Alveo Comune Nocerino e al Sarno, il fiume pi\u00f9 inquinato d'Europa."}
{"id": "1634488", "revid": "1543377", "url": "https://it.wikipedia.org/wiki?curid=1634488", "title": "Independent Spirit Awards 1995", "text": "La cerimonia di premiazione della 10\u00aa edizione degli Independent Spirit Awards si \u00e8 svolta il 25 marzo 1995 sulla spiaggia di Santa Monica, California ed \u00e8 stata presentata da Kevin Pollak. Jodie Foster e Harvey Keitel sono stati i presidenti onorari.\nA partire da questa edizione i precedenti limiti finanziari per l'eleggibilit\u00e0 di un film sono stati sostituiti da quattro nuovi criteri: soggetto originale e provocatorio, unicit\u00e0 della visione, economia dei mezzi e percentuale di finanziamento indipendente (\u00ab\"Original, provocative subject matter; uniqueness of vision; economy of means; and percentage of independent financing\"\u00bb).\nSono state introdotti due nuovi premi, il premio alla miglior sceneggiatura d'esordio e quello alla miglior performance di debutto.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1634490", "revid": "174925", "url": "https://it.wikipedia.org/wiki?curid=1634490", "title": "Franz Conrad von H\u00f6tzendorff", "text": ""}
{"id": "1634492", "revid": "33689", "url": "https://it.wikipedia.org/wiki?curid=1634492", "title": "Dalla Russia con amore", "text": ""}
{"id": "1634495", "revid": "111744291", "url": "https://it.wikipedia.org/wiki?curid=1634495", "title": "Harry Saltzman", "text": "Principalmente noto per aver prodotto, assieme a Albert \"Cubby\" Broccoli i primi 9 film della serie di film di James Bond.\nNel 1951 ha fondato la \"Woodfall\" assieme a Tony Richardson e John Osborne dalla cui commedia \"Ricorda con rabbia\" del 1956 fu tratto anche un film, \"I giovani arrabbiati\". \u00c8 stato membro della giuria al Festival di Cannes nel 1978. Aveva chiamato i suoi due cani uno \"James\" e l'altro \"Bond\" e in \"Dalla Russia con amore\" appare in un cameo."}
{"id": "1634498", "revid": "767487", "url": "https://it.wikipedia.org/wiki?curid=1634498", "title": "Franciscus Sylvius", "text": "Ottenne a Basilea il dottorato in medicina nel 1637 e gir\u00f2 in Francia, Paesi Bassi e Germania per approfondire gli studi. Nel 1658 subentr\u00f2 ad Albert Kyper nella cattedra di medicina dell'Universit\u00e0 di Leida.\nSecondo l'uso dei tempi firmava le sue opere con il nome latino \"Sylvius\" (forma medioevale del classico \"Silvius\", derivato da \"silva\", cio\u00e8 \"foresta\", traduzione dell'olandese \"Boe\"). \u00c8 considerato il fondatore della iatrochimica, fondata su una interpretazione esclusivamente chimica delle malattie e delle terapie da applicare.\nFu anche medico famoso e ricercatore acutissimo; riconobbe per primo il significato dei tubercoli della tisi polmonare e col suo nome si ricordano il canale situato nel mesencefalo (acquedotto di Silvio) e una delle scissure principali del telencefalo (scissura di Silvio)."}
{"id": "1634504", "revid": "339392", "url": "https://it.wikipedia.org/wiki?curid=1634504", "title": "M\u00fcritz (circondario)", "text": ""}
{"id": "1634506", "revid": "2519", "url": "https://it.wikipedia.org/wiki?curid=1634506", "title": "Parchim (circondario)", "text": ""}
{"id": "1634516", "revid": "599013", "url": "https://it.wikipedia.org/wiki?curid=1634516", "title": "Du\u0161an Maravi\u0107", "text": "Carriera.\nDebutta da professionista nel 1956 con lo Spartak Subotica, dove disputa due buone stagioni, tanto da suscitare l'interesse della Stella Rossa di Belgrado, di cui diventa uno dei punti di forza per le successive sei stagioni, in cui festeggia la vittoria di tre campionati della RSF di Jugoslavia e di due Coppe di Jugoslavia.\nNel 1964 si trasferisce nelle \"Ligue 2\" francese, all'RC Paris, dove rimane, con l'eccezione di una breve parentesi al Fontainebleau-Bagneux-Nemours Entente, fino al termine della stagione 1968-1969.\nSi trasferisce quindi in Venezuela al Deportivo Italia, con cui vince un campionato venezuelano e una Coppa del Venezuela.\nFino al 2003 \u00e8 stato cittadino jugoslavo; con la Nazionale jugoslava vanta 7 presenze e 3 gol e la partecipazione alle Olimpiadi del 1960 conclusasi con la vittoria della medaglia d'oro."}
{"id": "1634517", "revid": "287204", "url": "https://it.wikipedia.org/wiki?curid=1634517", "title": "Dusan Maravic", "text": ""}
{"id": "1634518", "revid": "284225", "url": "https://it.wikipedia.org/wiki?curid=1634518", "title": "Valvola (elettronica)", "text": ""}
{"id": "1634520", "revid": "1791", "url": "https://it.wikipedia.org/wiki?curid=1634520", "title": "Bambola daruma", "text": ""}
{"id": "1634523", "revid": "1791", "url": "https://it.wikipedia.org/wiki?curid=1634523", "title": "Bambole daruma", "text": ""}
{"id": "1634525", "revid": "177966", "url": "https://it.wikipedia.org/wiki?curid=1634525", "title": "Mastino II", "text": ""}
{"id": "1634526", "revid": "177966", "url": "https://it.wikipedia.org/wiki?curid=1634526", "title": "Cangrande II", "text": ""}
{"id": "1634527", "revid": "177966", "url": "https://it.wikipedia.org/wiki?curid=1634527", "title": "Cansignorio", "text": ""}
{"id": "1634528", "revid": "177966", "url": "https://it.wikipedia.org/wiki?curid=1634528", "title": "Paolo Alboino", "text": ""}
{"id": "1634529", "revid": "110157", "url": "https://it.wikipedia.org/wiki?curid=1634529", "title": "Izvoarele (Teleorman)", "text": "Izvoarele (in passato \"Gauriciu\") \u00e8 un comune della Romania di 2.882 abitanti, ubicato nel distretto di Teleorman, nella regione storica della Muntenia. \nIzvoarele conta tra la popolazione una consistente colonia bulgara."}
{"id": "1634530", "revid": "177966", "url": "https://it.wikipedia.org/wiki?curid=1634530", "title": "Bartolomeo II", "text": ""}
{"id": "1634531", "revid": "110157", "url": "https://it.wikipedia.org/wiki?curid=1634531", "title": "Lisa (Teleorman)", "text": "Lisa \u00e8 un comune della Romania di 2.365 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Lisa e V\u00e2n\u0103tori."}
{"id": "1634533", "revid": "177966", "url": "https://it.wikipedia.org/wiki?curid=1634533", "title": "Cane della Scala", "text": ""}
{"id": "1634534", "revid": "177966", "url": "https://it.wikipedia.org/wiki?curid=1634534", "title": "Can Francesco della Scala", "text": ""}
{"id": "1634539", "revid": "93556", "url": "https://it.wikipedia.org/wiki?curid=1634539", "title": "Keith Mitchell", "text": "Carriera politica.\n\u00c8, dal 1989, leader del Nuovo Partito Nazionale di Grenada, che ha vinto le elezioni del 1995, 1999 e 2003 (queste ultime per un solo seggio).\nMitchell \u00e8 stato eletto alla camera bassa per la prima volta nel 1984, venendo poi sempre rieletto. \u00c8 stato ministro alle Comunicazioni, ai trasporti, al lavoro, all'aviazione civile e all'energia dal 1984 al 1988, e ministro alle Comunicazioni, al lavoro, all'aviazione civile, alla cooperazione e agli affari femminili dal 1988 al 1989.\nDal 1989 al 1995 il suo partito \u00e8 rimasto all'opposizione, vincendo poi le elezioni del 1995: dal 22 giugno di quell'anno e fino al 9 luglio 2008, quando il suo partito ha subito una pesante sconfitta elettorale, Mitchell ha ricoperto la carica di primo ministro. Gli \u00e8 succeduto Tillman Thomas.\nHa presieduto la conferenza dei Capi di Governo del CARICOM dal 1998 al 2004.\nDal 20 febbraio 2013 \u00e8 tornato nell'incarico di primo ministro.\nCarriera sportiva.\nMitchell ha giocato a cricket, vestendo anche la maglia della nazionale tra il 1964 e il 1966. \u00c8 ancora assai legato a questo sport, tanto da aver ideato un programma di sviluppo e da presiedere durante il suo mandato da primo ministro il subcomitato CARICOM per il cricket."}
{"id": "1634550", "revid": "1305772", "url": "https://it.wikipedia.org/wiki?curid=1634550", "title": "Li\u021ba", "text": "Li\u021ba \u00e8 un comune della Romania di 2.990 abitanti, ubicato nel distretto di Teleorman, nella regione storica della Muntenia. "}
{"id": "1634552", "revid": "110157", "url": "https://it.wikipedia.org/wiki?curid=1634552", "title": "Lunca (Teleorman)", "text": "Lunca \u00e8 un comune della Romania di 3.552 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Lunca e Prundu.\nNel 2004 si sono staccati da Lunca i villaggi di Plea\u015fov e Saelele, andati a formare il comune di Saelele."}
{"id": "1634558", "revid": "339392", "url": "https://it.wikipedia.org/wiki?curid=1634558", "title": "Ghilgame\u0161", "text": ""}
{"id": "1634561", "revid": "1776051", "url": "https://it.wikipedia.org/wiki?curid=1634561", "title": "Mavrodin", "text": "Mavrodin \u00e8 un comune della Romania di 2.684 abitanti, ubicato nel distretto di Teleorman, nella regione storica della Muntenia.\nNel 2004 si sono staccati da Mavrodin i villaggi di Nenciule\u0219ti e P\u0103ru Rotund, andati a formare il comune di Nenciule\u0219ti."}
{"id": "1634563", "revid": "124123", "url": "https://it.wikipedia.org/wiki?curid=1634563", "title": "Morti nel 116", "text": ""}
{"id": "1634566", "revid": "110157", "url": "https://it.wikipedia.org/wiki?curid=1634566", "title": "M\u0103gura (Teleorman)", "text": "M\u0103gura \u00e8 un comune della Romania di 2.981 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 2 villaggi: Guruieni e M\u0103gura."}
{"id": "1634569", "revid": "713168", "url": "https://it.wikipedia.org/wiki?curid=1634569", "title": "Governatori di Castel Gandolfo", "text": "Il 24 settembre 1728 papa Benedetto XIII con la \"Bolla\" \"Aequitatis\" tolse il dominio di Frascati al Maggiordomo dei Sacri Palazzi concedendo a questi in cambio il dominio \"pro tempore\" su Castel Gandolfo, che dal 1604 era un possesso inalienabile della Santa Sede e dal 1628 ospitava tra alterne vicende le villeggiature del Papa. Da allora fino al settembre 1870, Castel Gandolfo dipese dal Maggiordomo, che amministrava anche la giustizia nel feudo indipendentemente dai tribunali dello Stato Pontificio."}
{"id": "1634579", "revid": "110157", "url": "https://it.wikipedia.org/wiki?curid=1634579", "title": "Saelele", "text": "Saelele \u00e8 un comune della Romania di 2.882 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Plea\u0219ov e Saelele.\nSaelele \u00e8 divenuto comune autonomo nel 2004, staccandosi dal comune di Lunca."}
{"id": "1634581", "revid": "1632387", "url": "https://it.wikipedia.org/wiki?curid=1634581", "title": "Colpo di fulmine (Gi\u00f2 Di Tonno &amp; Lola Ponce)", "text": "Colpo di fulmine \u00e8 una canzone scritta da Gianna Nannini e cantata da Gi\u00f2 Di Tonno e Lola Ponce.\nIl brano.\nConcepito e originariamente destinato come parte integrante della sua opera pop 2008 \"Pia de' Tolomei\", il brano \u00e8 stato successivamente selezionato per il Festival di Sanremo 2008, partecipandovi e risultandone vincitore. Ha la peculiarit\u00e0 di avere come titolo un'espressione non presente all'interno del testo.\nI due interpreti, Lola Ponce e Gi\u00f2 Di Tonno, avevano gi\u00e0 preso parte all'opera teatrale \"Notre-Dame De Paris\" di Riccardo Cocciante.\nClassifiche di vendita.\nIl brano ha raggiunto la prima posizione nella \"Italian Singles Chart\", migliore risultato tra le canzoni in gara."}
{"id": "1634583", "revid": "1544245", "url": "https://it.wikipedia.org/wiki?curid=1634583", "title": "Friuli Venezia Giulia Strade", "text": "Friuli Venezia Giulia Strade S.p.A. \u00e8 una societ\u00e0 pubblica italiana con sede a Trieste che si occupa della gestione e manutenzione delle strade regionali e di alcune strade statali del Friuli-Venezia Giulia.\nStoria.\nLa societ\u00e0 \u00e8 stata costituita nel 2007 in forza dell'art. 4 comma 87 legge regionale 22/2007 e dell'art. 63 legge regionale 23/2007, che hanno autorizzato l'Amministrazione regionale del Friuli-Venezia Giulia a costituire una societ\u00e0 a capitale interamente pubblico avente come oggetto esclusivo la progettazione, la realizzazione, la manutenzione, la gestione e la vigilanza di opere di viabilit\u00e0.\nL'articolo 63 della legge regionale 23/2007 prevede il conferimento alla Societ\u00e0 del demanio stradale regionale e delle relative pertinenze ed accessori, cos\u00ec come individuati dal comma 1 art. 4 del decreto legislativo 111/2004 recante \u201cNorme di attuazione dello statuto speciale della Regione Friuli-Venezia Giulia concernenti il trasferimento di funzioni in materia di viabilit\u00e0 e trasporti\u201d, che all'art. 1 prevede il trasferimento alla Regione di tutte le funzioni amministrative in materia di pianificazione, programmazione, progettazione, esecuzione, manutenzione, gestione, nuova costruzione o miglioramento nonch\u00e9 vigilanza sulle reti stradali e nazionali ricadenti sul territorio regionale cos\u00ec come individuate negli allegati A (rete stradale d'interesse regionale) e B (rete stradale d'interesse nazionale a gestione regionale) del decreto medesimo, per un totale di 968,347 km.\nEssa \u00e8 pienamente operativa dal 1\u00ba gennaio 2008, dopo che l'effettivo passaggio di competenze tra l'ANAS e la regione \u00e8 avvenuto il 21 dicembre 2007.\nDal 1\u00ba gennaio 2018 ha preso in gestione anche le ex strade provinciali delle soppresse province di Udine, Pordenone, Gorizia e Trieste. L'estensione della rete stradale di competenza \u00e8 cos\u00ec salita da 979 a 3.205 km. Le ex strade provinciali inizialmente hanno mantenuto i numeri originari e il prefisso SP, pur non essendo pi\u00f9 provinciali, ma dal 2019 hanno acquisito il prefisso SR seguito dalla sigla dell'ex provincia di appartenenza e dal numero originario (es. SR UD 1). Dal 1\u00b0 gennaio 2022 queste strade sono divenute di competenza degli Enti di decentramento regionale territorialmente competenti.\nOrganizzazione.\nLa societ\u00e0 \u00e8 organizzata, oltre alla sede legale e amministrativa di Trieste, su tre centri di manutenzione: Trieste, Udine e Porcia (provincia di Pordenone).\nRete stradale di competenza.\nRete stradale d'interesse nazionale a gestione regionale.\nQueste strade mantengono la denominazione precedentemente in uso quando erano in gestione ANAS.\nRete stradale d'interesse regionale.\nPer approfondire si veda la voce Strade regionali del Friuli Venezia Giulia."}
{"id": "1634584", "revid": "78273", "url": "https://it.wikipedia.org/wiki?curid=1634584", "title": "Colpo di fulmine (Gi\u00f2 Di Tonno e Lola Ponce)", "text": ""}
{"id": "1634588", "revid": "110157", "url": "https://it.wikipedia.org/wiki?curid=1634588", "title": "M\u0103ld\u0103eni", "text": "M\u0103ld\u0103eni \u00e8 un comune della Romania di 4.607 abitanti, ubicato nel distretto di Teleorman, nella regione storica della Muntenia. \nM\u0103ld\u0103eni si trova nelle vicinanze del municipio di Ro\u0219iorii de Vede ed \u00e8 attraversato dalla strada europea E70."}
{"id": "1634589", "revid": "287204", "url": "https://it.wikipedia.org/wiki?curid=1634589", "title": "Maldaeni", "text": ""}
{"id": "1634592", "revid": "767487", "url": "https://it.wikipedia.org/wiki?curid=1634592", "title": "M\u00e2rz\u0103ne\u0219ti", "text": "M\u00e2rz\u0103ne\u0219ti \u00e8 un comune della Romania di 4.149 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Cernetu, M\u00e2rz\u0103ne\u0219ti, Teleormanu, Valea P\u0103rului."}
{"id": "1634593", "revid": "287204", "url": "https://it.wikipedia.org/wiki?curid=1634593", "title": "Marzanesti", "text": ""}
{"id": "1634594", "revid": "125723460", "url": "https://it.wikipedia.org/wiki?curid=1634594", "title": "L'uomo che ama", "text": "L'uomo che ama \u00e8 un film del 2008, diretto da Maria Sole Tognazzi, alla sua opera seconda.\nIl film, le cui riprese sono iniziate nel febbraio 2008 tra il Lago d'Orta e Torino, racconta la vita di Roberto, un farmacista quarantenne alla prese con il lavoro, la famiglia e le donne.\nIl film parla dell'amore vissuto dal punto di vista maschile, di un uomo che \u00e8 al tempo stesso vittima e carnefice dell'amore.\nTrama.\nRoberto, \u00e8 un tranquillo farmacista quarantenne, apprezzato dalla sua titolare, affascinante e profondo. Incontra la vicedirettrice di un hotel presso il quale si presenta per assistere ad un seminario farmaceutico. La loro frequentazione lo porta ad innamorarsi intensamente della donna milanese che \u00e8 in trasferta lavorativa. Sara, tuttavia \u00e8 una donna bella ed autonoma, dedita alla sua carriera e vive i suoi innamoramenti con distacco ed \u00e8 abituata a situazioni meno stabili. Roberto intende sposarla ma lei apertamente gli dice che non lo ama e quindi si lasciano. Roberto si confida con un suo caro amico gay, il quale lo aiuta con la sua amicizia e lo ospita anche per una notte a casa sua mentre \u00e8 con il suo compagno. Anche la sua titolare della farmacia nota la sua disperazione e gli consegna delle pillole per aiutarlo a dormire.\nRoberto dopo alcuni giorni, trova il coraggio per rifarsi vivo in albergo da Sara, la quale successivamente in un bar gli riconferma che non lo ama e si dimostra asciutta alla disperazione di Roberto; inoltre gli dice che lascer\u00e0 la citt\u00e0 per ritornare a Milano. Roberto allora la spia stando sotto casa e la intercetta per strada, ma lei reagisce dicendo di lasciarla stare altrimenti avrebbe chiamato la Polizia.\nLa storia d'amore finisce qui e Roberto cade in un profondo stato di depressione, ed il suo medico visti gli esami clinici lo invita ad andare da un terapeuta.\nRoberto viene avvicinato nuovamente da Alba, una bella donna che lo ama sinceramente; lei si occupa di allestimenti nelle mostre d'arte per parte di una fondazione: \u00e8 una donna bellissima, pratica, con i piedi per terra, realizzata nel lavoro, che sa amare senza mezzi termini e senza paura. Purtroppo la loro relazione termina per volere di Roberto che apertamente gli dice che non l'ama. Lei pensa che sia perch\u00e9 non \u00e8 riuscita a dargli un figlio, ma in realt\u00e0 la ragione vera, per aperta ammissione di Roberto, \u00e8 che \u00e8 divenuto incapace di amare poich\u00e9 ancora prigioniero dei ricordi dei momenti passati con Sara.\nDistribuzione.\nLa pellicola \u00e8 stata distribuita nelle sale cinematografiche a partire dal 24 Ottobre 2008.\nMusiche.\nLa colonna sonora \u00e8 interamente curata da Carmen Consoli.\nRiconoscimenti.\nIl 22 ottobre 2008 il film ha aperto il Festival Internazionale del Film di Roma 2008."}
{"id": "1634599", "revid": "1305772", "url": "https://it.wikipedia.org/wiki?curid=1634599", "title": "Mereni (Teleorman)", "text": "Mereni \u00e8 un comune della Romania di 3.076 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Merenii de Jos, Merenii de Sus, \u0218tefeni.\nLa sede comunale \u00e8 ubicata nell'abitato di Merenii de Jos."}
{"id": "1634601", "revid": "486946", "url": "https://it.wikipedia.org/wiki?curid=1634601", "title": "U.S. Bagheria Calcio", "text": ""}
{"id": "1634602", "revid": "104252", "url": "https://it.wikipedia.org/wiki?curid=1634602", "title": "Palma il Vecchio", "text": ""}
{"id": "1634603", "revid": "104252", "url": "https://it.wikipedia.org/wiki?curid=1634603", "title": "Palma il Giovane", "text": ""}
{"id": "1634606", "revid": "125755626", "url": "https://it.wikipedia.org/wiki?curid=1634606", "title": "Paola Majano", "text": "Biografia.\n\u00c8 figlia del regista Anton Giulio Majano, dell'attrice Maresa Gallo e sorella della dialoghista Barbara Majano."}
{"id": "1634608", "revid": "1776051", "url": "https://it.wikipedia.org/wiki?curid=1634608", "title": "Mo\u0219teni (Teleorman)", "text": "Mo\u015fteni \u00e8 un comune della Romania di 1.607 abitanti, ubicato nel distretto di Teleorman, nella regione storica della Muntenia. "}
{"id": "1634610", "revid": "1563111", "url": "https://it.wikipedia.org/wiki?curid=1634610", "title": "Comiskey Park", "text": "Il Comiskey Park \u00e8 stato uno stadio di baseball situato a Chicago, nello stato dell'Illinois, Stati Uniti. Era l'impianto che ospitava le partite casalinghe della squadra dei Chicago White Sox militanti nella Major League Baseball (MLB).\nInaugurato nel 1910, tra la 35th Street e la Shields Avenue, \u00e8 stato demolito nel 1991.\nStoria.\nVenne costruito da Charles Comiskey su progetto di Zachary Taylor Davis e vi si tennero quattro World Series (una delle quali giocata dai Chicago Cubs che non avevano posti a sufficienza presso il Wrigley Field, il loro stadio di casa) e pi\u00f9 di 6000 partite della Major League Baseball. Fu inaugurato il 1\u00ba luglio 1910, venne chiuso il 30 settembre 1990 e fu demolito nel 1991.\nIl successore del Comiskey Park fu costruito ad Ovest della \"35th Street\" e venne chiamato anch'esso Comiskey Park (o \"nuovo\" Comiskey Park) fino al 2003, quando il nome fu cambiato in U.S. Cellular Field. A volte il Comiskey Park originale viene chiamato il \"vecchio\" Comiskey Park.\nNel 1933 ha ospitato il primo All-Star Game di tutti i tempi.\nIl 12 luglio 1979, in occasione di una doppia partita tra White Sox e Detroit Tigers, si tiene nell'impianto la Disco Demolition Night, in seguito alla quale il campo risulta notevolmente danneggiato."}
{"id": "1634622", "revid": "729019", "url": "https://it.wikipedia.org/wiki?curid=1634622", "title": "Hirth HM 506", "text": "L'Hirth HM 506 era un motore aeronautico sei cilindri in linea rovesciati e raffreddato ad aria, progettato dalla tedesca Hirth Motoren GmbH ed installato su molti velivoli leggeri e da addestramento nel periodo tra gli anni trenta e quaranta.\nL'HM 506 derivava direttamente dall'HM 504 a quattro cilindri, del quale manteneva i valori di alesaggio e corsa e come il predecessore era caratterizzato dal peso contenuto grazie anche al basamento realizzato in lega di magnesio."}
{"id": "1634627", "revid": "38120", "url": "https://it.wikipedia.org/wiki?curid=1634627", "title": "Buggy il Clown", "text": ""}
{"id": "1634637", "revid": "767487", "url": "https://it.wikipedia.org/wiki?curid=1634637", "title": "Chiesa ortodossa autocefala bielorussa", "text": "La Chiesa ortodossa autocefala bielorussa \u00e8 una delle Chiese ortodosse della Bielorussia. Aspira ad essere la chiesa nazionale autocefala di una Bielorussia indipendente, ma sin dalla sua formazione \u00e8 stata attiva soprattutto tra i bielorussi esiliati, e perfino alcune pubblicazioni della Chiesa riconoscono che a volte ha dovuto lottare per la propria esistenza. Infatti si \u00e8 sempre scontrata con l'ostilit\u00e0 dei governi bielorussi che si sono succeduti, a cui si aggiunge la mancata accettazione canonica dal parte delle chiese ortodosse nazionali principali ed infine, all'estero, l'oggettivo scarso numero di fedeli che si identificano come bielorussi.\nI membri della chiesa all'inizio appartenevano alla Chiesa ortodossa polacca, cui era garantita l'autocefalia da parte del Patriarca di Costantinopoli a seguito della Prima guerra mondiale. Il 23 luglio 1922, al Sobor di Minsk, la Metropolia Bielorussa Autocefala Ortodossa venne ri-istituita e sopravvisse fino al 1938, quando il governo comunista la annichil\u00ec. Ci fu un tentativo di farla rivivere verso la fine degli anni '40. Alla caduta dell'Unione Sovietica tent\u00f2 di ristabilirsi nella Bielorussia, in cui la maggior parte dei cristiani ortodossi appartengono alla giurisdizione della Chiesa ortodossa russa. I governi occidentali hanno accusato il governo bielorusso di perseguitare attivamente la Chiesa ortodossa autocefala bielorussa."}
{"id": "1634646", "revid": "124123", "url": "https://it.wikipedia.org/wiki?curid=1634646", "title": "Morti nel 50", "text": ""}
{"id": "1634650", "revid": "113757", "url": "https://it.wikipedia.org/wiki?curid=1634650", "title": "Unione Sammarinese dei Moderati", "text": ""}
{"id": "1634653", "revid": "251174", "url": "https://it.wikipedia.org/wiki?curid=1634653", "title": "Irina Privalova", "text": "Biografia.\nAd inizio carriera si dedica alla velocit\u00e0, vincendo due medaglie olimpiche nel 1992 gareggiando sotto la bandiera della Squadra Unificata dell'ex-Unione Sovietica. Sempre nello sprint ottiene altri grandi successi, tra i vari spicca l'oro nella staffetta 4\u00d7100 m ai Campionati mondiali di Stoccarda nel 1993, ma anche l'accoppiata 100-200 m agli Europei di Helsinki 1994 e l'oro nei 200 metri agli Europei di Budapest 1998.\nIn quest'ultima manifestazione vinse anche l'argento nei 100 metri, nei quali costrinse la francese Christine Arron a stabilire l'ancora resistente record europeo (10\"73), tolto proprio alla Privalova (10\"77). Nella staffetta vinse il bronzo dietro alla Francia (nella cui squadra la Arron corse l'ultima frazione in meno di 10\") ed alla Germania.\nSi \u00e8 poi convertita ai 400 metri ostacoli, conquistando appunto l'oro olimpico a Sydney 2000, battendo in finale la giamaicana Deon Hemmings.\nIrina Privalova \u00e8 ancora oggi la detentrice dei record mondiali indoor dei 50 m piani (5\"96) e dei 60 m piani (6\"92). \u00c8 stata anche campionessa mondiale indoor nei 60 m piani (7\"02 nel 1991), 200 m piani (22\"15 nel 1993) e 400 m piani (50\"23 nel 1995).\nNel 1994 \u00e8 stata eletta atleta europea dell'anno dalla European Athletic Association.\nNel 2021 \u00e8 diventata presidentessa della Federazione di atletica leggera della Russia."}
{"id": "1634656", "revid": "424816", "url": "https://it.wikipedia.org/wiki?curid=1634656", "title": "Steven Lee Smith", "text": "Si \u00e8 diplomato nel 1977 a San Jose e ha in seguito frequentato la Stanford University. Ha lavorato dal 1982 al 1989 presso l'IBM per poi essere scelto dalla NASA nel 1992. Smith ha preso parte a quattro missioni spaziali: STS-68, STS-82, STS-103 e STS-110.\nIl 30 settembre 1994 ha lasciato la Terra per la prima volta, come specialista di missione con lo Space Shuttle Endeavour. La sua ultima missione \u00e8 dell'aprile 2002 con lo Space Shuttle Atlantis. Steven Smith ha poi lasciato i viaggi spaziali per lavorare con l'Automated Transfer Vehicle, sempre per la NASA."}
{"id": "1634663", "revid": "201394", "url": "https://it.wikipedia.org/wiki?curid=1634663", "title": "Ruggine?", "text": "Ruggine? \u00e8 il secondo album dei Peter Punk, pubblicato nel 2002.\nL'album mostra un miglioramento tecnico, con testi pi\u00f9 curati e riff immediati, anche se \u00e8 forse un po' ripetitivo rispetto al precedente."}
{"id": "1634666", "revid": "891358", "url": "https://it.wikipedia.org/wiki?curid=1634666", "title": "Zlatko Krmpoti\u0107", "text": "Carriera.\nClub.\nDebutta da professionista nel 1977 con la , con cui vince tre campionati di Jugoslavia e due Coppe di Jugoslavia.\nDopo essersi ritirato nel 1986, ritorna a giocare per la stagione 1987-1988, in Turchia, al .\nNazionale.\nCon la Nazionale jugoslava ha partecipato al Mondiale del 1982."}
{"id": "1634667", "revid": "287204", "url": "https://it.wikipedia.org/wiki?curid=1634667", "title": "Zlatko Krmpotic", "text": ""}
{"id": "1634671", "revid": "92723", "url": "https://it.wikipedia.org/wiki?curid=1634671", "title": "Settimo problema di Hilbert", "text": "In matematica, il settimo problema di Hilbert \u00e8 uno dei problemi matematici posti da David Hilbert nel 1900. Riguarda l'irrazionalit\u00e0 e la trascendenza di particolari numeri (\"Irrationalit\u00e4t und Transzendenz bestimmter Zahlen\"). Il problema \u00e8 posto in due forme equivalenti:\nAleksandr Osipovi\u010d Gel'fond ha risposto affermativamente alle due domande nel 1934 e Theodor Schneider ha esteso il suo risultato nel 1935. Il risultato raggiunto \u00e8 noto come teorema di Gel'fond o teorema di Gel'fond\u2013Schneider. (La restrizione a formula_3 irrazionale \u00e8 importante, dato che \u00e8 semplice verificare che formula_1 \u00e8 algebrico per formula_6 algebrico e formula_3 razionale.)\nIl teorema \u00e8 stato successivamente esteso da Alan Baker che ha dimostrato un importante risultato riguardante forme lineari in logaritmi."}
{"id": "1634679", "revid": "767487", "url": "https://it.wikipedia.org/wiki?curid=1634679", "title": "Petar Krivoku\u0107a", "text": "Carriera.\nDebutta da professionista nel 1968 con la Stella Rossa di Belgrado, con cui vince tre campionati della RSF di Jugoslavia e due Coppe di Jugoslavia.\nNell'estate del 1976 si trasferisce in Grecia, all'Iraklis, per chiudere poi la carriera in Francia al Rouen."}
{"id": "1634683", "revid": "661526", "url": "https://it.wikipedia.org/wiki?curid=1634683", "title": "Sar\u00f2 pornostar", "text": "Sar\u00f2 pornostar \u00e8 una raccolta dei Peter Punk, pubblicata nel 2003, che contiene i brani pi\u00f9 famosi degli album precedenti e alcune cover."}
{"id": "1634684", "revid": "767487", "url": "https://it.wikipedia.org/wiki?curid=1634684", "title": "Mohinder", "text": "I Mohinder sono stati una band hardcore punk/emo degli anni novanta. Nonostante la loro carriera duri solo due anni, sono considerati uno dei pi\u00f9 importanti gruppi della scena punk californiana, aiutando a definire il genere che ora viene definito \"screamo\". Le canzoni dei Mohinder sono solitamente di breve durata, caratterizzate dall'essere molto intense e caotiche.\nFormatesi nel 1993, hanno pubblicato 7 EP fino allo scioglimento del gruppo datato 1994. Successivamente, il materiale \u00e8 stato riunito per la pubblicazione dell'album \"Everything\".\nI membri della band hanno poi intrapreso strade personali, collaborando con altri gruppi."}
{"id": "1634688", "revid": "73125", "url": "https://it.wikipedia.org/wiki?curid=1634688", "title": "Cometa Pons-Winnecke", "text": ""}
{"id": "1634689", "revid": "228587", "url": "https://it.wikipedia.org/wiki?curid=1634689", "title": "Agricola de Cologne", "text": "Biografia.\nAgricola de Cologne \u00e8 un artista multimediale e curatore di arte dei nuovi media. Vive e lavora a Colonia, Germania.\nLa sua vita professionale pu\u00f2 essere divisa in due parti: \nMostre.\nTra oltre 250 mostre e festival nel mondo ricordiamo:"}
{"id": "1634690", "revid": "35804", "url": "https://it.wikipedia.org/wiki?curid=1634690", "title": "Savogna di Cividale", "text": ""}
{"id": "1634703", "revid": "1442080", "url": "https://it.wikipedia.org/wiki?curid=1634703", "title": "Arrivano i corti", "text": "Arrivano i corti \u00e8 stato un festival internazionale di cinema dedicato ai cortometraggi ufficialmente nato nel 1997. Si svolgeva presso il comune di Montelanico (RM).\nLa manifestazione promuoveva il linguaggio del cortometraggio come valida forma espressiva ed \u00e8 rivolta a registi e case di produzione indipendenti. Il festival promuove in particolar modo il cinema italiano, ed \u00e8 gemellato con Kimuak e Leith Film Fest che fanno lo stesso per il cinema basco e scozzese rispettivamente. Arrivano i corti finanzia inoltre un archivio on-line che ospita i cortometraggi vincitori, visionabili sul sito ufficiale, ed un filtro per i cortometraggi presenti nella rete. Al sito del festival \u00e8 inoltre legato il concorso \"One Minute Freedom\" che si svolge su internet ed \u00e8 dedicato ad opere della durata di 60 secondi, titoli di testa e di coda compresi.\nIl festival mantiene la memoria di Gian Maria Volont\u00e9, e per disposizioni del defunto attore consegna un premio in suo onore tramite l'associazione Gian Maria Volont\u00e9 di Velletri.\nLa scelta di una piccola citt\u00e0 come location \u00e8 dovuta all'ideologia glocal, alla natura underground del festival ed alla convinzione che il cinema non debba esser impersonale, posizioni apertamente ribadite edizione dopo edizione. La necessit\u00e0 di un ambiente raccolto e conviviale \u00e8 il presupposto per scambi efficaci tra attori e registi, tenendo presente che \"...i cortometraggi son fatti da persone, non da case di produzione multimiliardarie\", ed \u00e8 questo il principale motivo della fama di Arrivano i corti rispetto agli sfarzosi festival delle grandi citt\u00e0.\nLa cerimonia di premiazione \u00e8 infatti a base di vino rosso e prodotti tipici locali.\nPremi.\nFino al 1998 il miglior film veniva premiato con opere di un artista contemporaneo, diverso ogni anno. Alla cerimonia finale di quella edizione, proprio il vincitore fu avvisato dal secondo classificato di avere uno scarabeo nel bicchiere di vino rosso, con il quale stava brindando. Nacque cos\u00ec l'idea del nome del premio assegnato."}
{"id": "1634706", "revid": "1452073", "url": "https://it.wikipedia.org/wiki?curid=1634706", "title": "Xantina", "text": "La xantina (\"3,7-diidropurina-2,6-dione\") \u00e8 una base purinica. In natura esiste come derivato metilato sui vari atomi di azoto, costituendo un gruppo di alcaloidi chiamati metilxantine. Esempi di questi sono le xantine contenute nel caff\u00e8 (caffeina) e nel t\u00e8 (teofillina), come anche alcune sostanze impiegate in farmacologia come broncodilatatori: ad esempio la stessa teofillina e l'etofillina.\nMetabolismo.\nLa xantina pu\u00f2 derivare:\nA sua volta la xantina, assieme all'ipoxantina ed alla guanina pu\u00f2 essere salvata da enzimi chiamati fosforibosil-trasferasi (es. la HGPRT) ed essere processata (come xantosina monofosfato o XMP) per risintetizzare le basi puriniche. \u00c8 molto importante in quanto inibisce le fosfodiesterasi e cos\u00ec aumenta localmente la concentrazione di cAMP (mediatore intracellulare di adrenalina, detta anche epinefrina, del paratormone e l'ormone antidiuretico) e cGMP, ci\u00f2 va a potenziare l'attivit\u00e0 delle lipasi, quindi \u00e8 favorita la mobilizzazione di lipidi di deposito [attivit\u00e0 lipo-litica]. Le xantine pi\u00f9 importanti sono la caffeina (nella camelia sinensis e coffea arabica), tebromina e teofillina (nella camelia sinensis, cacao amaro).\nPatologie.\nPersone con rare disfunzioni genetiche possono avere una carenza di xantina ossidasi e non possono convertire la xantina in acido urico."}
{"id": "1634707", "revid": "115148", "url": "https://it.wikipedia.org/wiki?curid=1634707", "title": "Conca (idrologia)", "text": ""}
{"id": "1634709", "revid": "599013", "url": "https://it.wikipedia.org/wiki?curid=1634709", "title": "D\u012bm\u012btrios Salpiggid\u012bs", "text": "Biografia.\nIn passato, prima di dedicarsi all'attivit\u00e0 calcistica, era un atleta di lotta greco-romana.\nCaratteristiche tecniche.\nAla destra in possesso di una discreta velocit\u00e0, in grado di agire da attaccante di riferimento della manovra. I ripiegamenti difensivi a supporto della squadra lo rendono prezioso anche in fase di non possesso.\nCarriera.\nClub.\nLa sua carriera da professionista inizi\u00f2 nel 1999 con il prestito al Larissa, con cui disput\u00f2 7 partite. L'anno successivo il , che ne deteneva il cartellino, decise di mandarlo in prestito al Kavala, dove rimase per un biennio. Al termine della stagione 2001-2002 fu capocannoniere della seconda divisione greca. Ritornato al PAOK, fu subito titolare, prima come centrocampista destro e solo successivamente come attaccante. Con la maglia bianconera Salpingidis ha all'attivo 103 presenze in campionato e 50 reti segnate; \nDue anni pi\u00f9 tardi fu ceduto al , Il 20 agosto 2006, giorno del debutto in campionato con la nuova maglia, sigl\u00f2 una tripletta nella vittoria per 1-4 ottenuta contro l'Egaleo. \nIl 16 giugno 2010 il Paok ne annuncia il tesseramento a parametro zero per quattro stagioni. Il 24 agosto 2015 rescinde consensualmente il contratto che lo legava alla societ\u00e0 greca.\nNazionale.\nDebutt\u00f2 con la nazionale maggiore il 18 agosto 2005 nella partita contro il Belgio. Ha partecipato all'Europeo 2008 in Austria e Svizzera.\nIl 18 novembre segna il gol dell'1-0 contro l'Ucraina garantendo alla sua nazione di qualificarsi per il mondiale in Sudafrica 2010. Nella seconda giornata della massima competizione iridata mette a segno il primo gol di sempre in un campionato mondiale di calcio per la sua nazionale, il 17 giugno 2010 nella partita contro la Nigeria.\nL'8 giugno 2012 esordisce agli Europei nella sfida inaugurale contro la Polonia (1-1) subentrando al 46' a S\u014dt\u012br\u012bs Nin\u012bs e realizzando cinque minuti dopo la rete del pareggio. Contro la Germania ai quarti realizza su calcio di rigore la rete del definitivo 4-2, un risultato che condanna la Grecia a lasciare l'Europeo.\nStatistiche.\nPresenze e reti nei club.\n\"Statistiche aggiornate al 16 luglio 2015.\"\nCronologia presenze e reti in nazionale.\n \n "}
{"id": "1634714", "revid": "1305772", "url": "https://it.wikipedia.org/wiki?curid=1634714", "title": "Contea di Richland", "text": "Contea di Richland o Richland County \u00e8 la denominazione delle seguenti contee degli Stati Uniti:"}
{"id": "1634715", "revid": "54193", "url": "https://it.wikipedia.org/wiki?curid=1634715", "title": "Augusto von Platen", "text": ""}
{"id": "1634718", "revid": "384473", "url": "https://it.wikipedia.org/wiki?curid=1634718", "title": "PPS-42", "text": ""}
{"id": "1634724", "revid": "1543377", "url": "https://it.wikipedia.org/wiki?curid=1634724", "title": "Pinacoteca museo della collegiata di Sant'Andrea", "text": "La Pinacoteca Museo della Collegiata di Sant'Andrea si trova ad Empoli, in provincia di Firenze, nelle sale attigue alla Collegiata di Sant'Andrea.\nIl museo ospita una collezione tra le pi\u00f9 ricche ed interessanti di tutto il Circondario empolese - valdelsa annoverando opere di maestri quali Filippo Lippi, Masolino da Panicale, Lorenzo Monaco, Francesco Botticini, Antonio Rossellino, Jacopo Chimenti e molti altri.\nStoria.\nL'empolese Vincenzo Salvagnoli, che prese parte al Governo provvisorio della Toscana dopo la partenza del Granduca nel 1859 e prepar\u00f2 il plebiscito di annessione al Regno di Sardegna nel 1860, \u00e8 considerato il fondatore di questo museo, grazie ad uno stanziamento di denaro (5.040 lire) appositamente concesso per il suo primo allestimento.\nLa prima sede fu la cappella di San Lorenzo, attigua alla Collegiata: le opere, per lo pi\u00f9 provenienti dalla Collegiata, ma anche da altre chiese, nonch\u00e9 donazioni di privati, erano 54.\nL'ispettore della Soprintendenza fiorentino Guido Carocci fu il primo a curare un allestimento per cos\u00ec dire scientifico della raccolta, dandole un ordine cronologico: cre\u00f2 anche una sezione speciale per le sculture in terracotta e i codici miniati.\nL'incremento della raccolta rese necessario nel corso degli anni Trenta del Novecento un cambio di sede: furono scelti dei locali della propositura, ma il progetto si interruppe a causa dei gravi danni subiti dagli edifici e dalle opere da i bombardamenti della seconda guerra mondiale. Il Museo riapr\u00ec solamente nel 1956.\nL'ultimo allestimento risale al 1990, con alcune ulteriori ristrutturazioni eseguite nel 2006.\nDescrizione.\nLa collezione oggi \u00e8 ordinata su due piani, per un totale di otto sale, pi\u00f9 la loggia coperta dove hanno trovato sistemazione le terrecotte invetriate.\nPiano terra.\nSala 1.\nQuesta sala, che originariamente era la piccola chiesa di San Giovanni Evangelista, fu trasformata nel 1464 in un battistero collegandola tramite un corridoio alla Collegiata.\nAl centro si conserva il pregevole fonte battesimale di Bernardo Rossellino, datato 1447 e proveniente dalla Collegiata.\nAlle pareti si trovano alcuni affreschi staccati: il pi\u00f9 importante \u00e8 un \"Cristo in piet\u00e0\" di Masolino da Panicale, documentato a Empoli nel 1424.\nAltri affreschi sono di Gherardo di Jacopo detto Lo Starnina, di Fra Paolino da Pistoia ed altri frammenti di scuola fiorentina del XIV secolo.\nSala 2.\nLa seconda sala \u00e8 detta \"delle sculture\". Segue l'elenco delle opere:\nSala 3.\nquesto piccolo vano di passaggio \u00e8 detto \"passetto\". Vi si trovano due \"Angeli reggi candelabro\", del 1603, eseguiti da Maestro Felice Fiorentino.\nSala 4.\nQuesta sala altro non era che il vecchio ingresso del Museo rimasto in funzione fino al 2006. Oggi vi sono collocati gli stemmi dell'Opera di Sant'Andrea.\nPer mezzo di una scala si accede al piano superiore.\nPrimo piano.\nSala 5.\nIn questa sala si trovano i dipinti dei secoli XIV e XV. Grazie a queste opere il visitatore pu\u00f2 avere una esauriente panoramica della pittura fiorentina di quei secoli.\nPer la maggior parte sono polittici, per lo pi\u00f9 smembrati, qui ricoverati dalle chiese e dalle cappelle del territorio, oltre che dalla Collegiata, naturalmente.\nSala 6.\nIn questa sala sono esposti invece i dipinti su tavola del XV secolo, tra i quali si trovano alcuni dei capolavori della collezione del Museo. \nSala 7.\nLa settima sala \u00e8 denominata \"Sala dei Botticini\", per il cospicuo numero di opere a loro ascritte qui conservate.\nIl monumentale \"Tabernacolo di San Sebastiano\" \u00e8 senza dubbio l'opera pi\u00f9 importante ed \u00e8 frutto di una collaborazione tra Francesco Botticini e Antonio Rossellino.\nSala 8.\nLa sala 8 ci offre oltre al \"Tabernacolo del Sacramento\" una raccolta di tavole dei secoli XVI e XVII\nSala 9.\nPi\u00f9 che di una sala, si tratta di una loggia prospiciente il chiostro della collegiata.\nSi conservano le terrecotte invetriate provenienti dalle botteghe dei Della Robbia e dei Buglioni."}
{"id": "1634726", "revid": "1305772", "url": "https://it.wikipedia.org/wiki?curid=1634726", "title": "Contea di York", "text": "Contea di York o York County \u00e8 la denominazione delle seguenti contee:"}
{"id": "1634740", "revid": "124123", "url": "https://it.wikipedia.org/wiki?curid=1634740", "title": "Carl Heinrich Becker", "text": "Fra le sue numerose pubblicazioni figurano vari capitoli della \"The Cambridge Medieval History\" (Cambridge, 1911), e vari lemmi della prima edizione della \"Encyclopaedia of Islam\" (Leida, 1913-1936), la massima espressione del sapere islamistico mondiale. Fu anche politico e ministro della Cultura e dell'Istruzione prussiano.\nFiglio di un banchiere, Becker frequent\u00f2 l'universit\u00e0 a Losanna, Heidelberg e Berlino. Viaggi\u00f2 in Spagna, Sudan, Grecia e Turchia prima di conseguire la laurea nel 1899. Divenne Professore nel 1906.\nNel 1902, Becker era diventato \"privatdozent\" (libero docente) di \"Filologia Semitica\" nella rinomata Universit\u00e0 di Heidelberg e, dopo aver conseguito l'abilitazione alla docenza pubblica, fu nominato nel 1908 Professore cattedratico di \"Storia e Cultura dell'Oriente\" nel Kolonialinstitut e Direttore del Seminario per la Storia e la Cultura dell'Oriente ad Amburgo. Nel 1910 divenne Direttore della prestigiosa rivista scientifica \"Der Islam\", che tuttora si occupa della storia e della cultura dell'Oriente islamico. Nel 1913 si trasfer\u00ec a Bonn, dove fu Professore di \"Filologia Orientale\". Si occup\u00f2 con grande acume di problemi metodologici e storiografici, contribuendo alla formulazione teoretica del cosiddetto comparativismo storico. Fu un convinto oppositore della \"Kulturkreistheorie\" (teoria dei circoli culturali) di Ernst Troeltsch.\nDurante la prima guerra mondiale, Becker cominci\u00f2 a lavorare per il ministero della Cultura prussiano e dopo il conflitto fu promosso al rango di ministro, diventando in seguito ministro dell'Istruzione popolare scientifica e artistica.\nMor\u00ec a Berlino nel 1933.\nLavori.\nAlcuni dei lavori di C.H. Becker sono inclusi nel libro \"Quest for the Historical Muhammad\" edito da Ibn Warraq."}
{"id": "1634741", "revid": "367312", "url": "https://it.wikipedia.org/wiki?curid=1634741", "title": "Giovanni Bonazza", "text": "Biografia.\nGiovanni Bonazza fu il capostipite di una famiglia di scultori che operarono a cavallo del XVII e del XVIII secolo soprattutto in ambito padovano. Fu allievo di Giusto Le Court (a cui rester\u00e0 sempre legato nello stile) e di Filippo Parodi e fu attivo a Venezia, Treviso, nel Polesine e soprattutto a Padova, dove si trasfer\u00ec nel 1696 o nel 1697. Ebbe numerosi figli, tra i quali Francesco, Tommaso e Antonio, anche loro valenti artisti. \nLe sue qualit\u00e0 fondamentali sono il movimento, dovuto all'enfasi della linea e della luce, che d\u00e0 una corposit\u00e0 agitata, ma sostanzialmente tenera, una pi\u00f9 lieve interpretazione del chiaroscuro e una vibrazione meno nervosa di quella appresa dal Parodi.\nI suoi primi lavori riguardarono i monumenti funebri dei Valier a San Giovanni e Paolo e a Girolamo Garzoni (1689 ca.) ai Frari.\nAl periodo giovanile appartiene il gruppo scultoreo della \"Madonna della Cintura tra i santi Monica e Agostino\", conservato nella parrocchiale di Gardigiano, e il \"Monumento ad Alessandro VII\", realizzato per il duomo di Treviso. Ricollegabile alla \"Madonna della Cintura\" \u00e8 la \"Vergine del Carmelo\", nella chiesa di Sant'Agnese a Treviso: una scultura corposa, ma pervarsa da una vivacit\u00e0 epidermica, che gi\u00e0 porta l'espressione su un piano pi\u00f9 mobile e commosso, introducendo nella maniera un significato intimo e profondo.\nA Padova, da ricordare l\u02be\"altare dell'Addolorata\" nella chiesa dei Servi, l\"'altare di S. Antonio\" del duomo di Montagnana, i \"Santi\" della collegiata di Candiana, gli \"Angeli\" dell'altar maggiore della chiesa di Sant'Agostino a Bovolenta. Lavor\u00f2 anche alla Basilica del Santo.\nLa sua opera si rivolse anche ai privati e, seguendo la moda del tempo, realizz\u00f2, tra le altre, alcune statue del \"Giardino d'estate\" a San Pietroburgo, gli \"Indios\" di Villa Breda di Ponte di Brenta e le statue mitologiche per villa Pisani a Stra."}
{"id": "1634742", "revid": "1305772", "url": "https://it.wikipedia.org/wiki?curid=1634742", "title": "Contea di Graham", "text": "Contea di Graham o Graham County \u00e8 la denominazione delle seguenti contee degli Stati Uniti:"}
{"id": "1634749", "revid": "1305772", "url": "https://it.wikipedia.org/wiki?curid=1634749", "title": "Contea di Santa Cruz", "text": "Contea di Santa Cruz o Santa Cruz County \u00e8 la denominazione delle seguenti contee degli Stati Uniti:\nPu\u00f2 riferirsi anche alla seguente contea:"}
{"id": "1634750", "revid": "729019", "url": "https://it.wikipedia.org/wiki?curid=1634750", "title": "B\u00fccker B\u00fc 134", "text": "Il B\u00fccker B\u00fc 134 era un aereo da turismo monomotore ad ala alta sviluppato dall'azienda aeronautica tedesca B\u00fccker Flugzeugbau GmbH negli anni trenta e rimasto allo stadio di prototipo.\nDestinato al mercato dell'aviazione generale, nella classe degli statunitensi \"Cub\" (Taylor Cub, Taylor/Piper J-2 Cub, Piper J-3 Cub), a causa delle prestazioni espresse dal prototipo giudicate inferiori alle aspettative non venne avviato alla produzione in serie ed il suo sviluppo venne abbandonato.\nStoria del progetto.\nDopo il successo commerciale ottenuto con il biposto da addestramento B\u00fc 131 \"Jungmann\", Carl Clemens B\u00fccker decise di avviare lo sviluppo di un nuovo modello destinato alla fascia di clientela del biposto Taylor Cub, ovvero piloti privati, aeroclub e scuole di volo. Il simultaneo sviluppo del monoposto B\u00fc 133 \"Jungmeister\" convinse B\u00fccker che le strutture dell'impianto originale di Johannisthal, nei pressi di Berlino, non erano in grado di poter gestire i futuri ordini e per ovviare al problema contatt\u00f2 l'architetto Otto Werner che incaric\u00f2 di progettare un nuovo stabilimento pi\u00f9 grande dove trasferire la produzione. La nuova struttura sorse a Rangsdorf, nel circondario del Teltow-Fl\u00e4ming.\nIl nuovo modello, indicato come B\u00fc 134 in base al sistema di designazione del Reichsluftfahrtministerium (RLM), riproponeva l'impostazione simile a quella dei modelli statunitensi a cui si ispirava, un monomotore caratterizzato dalla cabina di pilotaggio chiusa a due posti affiancati, dalla velatura monoplana ad ala alta controventata e dotato di carrello fisso.\nIl prototipo B\u00fc 134 V1, immatricolato D-EQPA, venne portato in volo per la prima volta nel corso del 1936 ma durante le prove venne giudicato carente nelle caratteristiche di volo e nella visibilit\u00e0 anteriore da parte dei piloti; le prestazioni inferiori alle aspettative suggerirono la sospensione dello sviluppo del progetto. Il velivolo venne utilizzato dall'azienda fino a che rimase distrutto nell'incendio dell'hangar in cui era rimessato, il 21 maggio 1939.\nTecnica.\nIl B\u00fc 134, realizzato in tecnica mista, riproponeva un'impostazione generale dei modelli statunitensi indicati come \"Cub\", monoplani leggeri biposto a cabina chiusa e carrello fisso.\nLa fusoliera, realizzata con una struttura metallica in tubi in acciaio al cromo-molibdeno, incorporava la cabina di pilotaggio chiusa a due posti affiancati accessibili da due sportelli laterali, dotata di finestrature che si estendevano anche sulla parte superiore. Posteriormente terminava in un impennaggio convenzionale monoderiva.\nLa velatura era monoplana, con l'ala posizionata alta a livello del soffitto della cabina di pilotaggio e collegata alla fusoliera tramite una coppia di aste di controvento \"a V\", una per lato. Per facilitarne l'hangaraggio ed il trasporto le due semiali erano ripiegabili verso coda.\nIl carrello era di tipo convenzionale, un biciclo fisso integrato posteriormente da un ruotino d'appoggio posizionato sotto la coda, dotato di elementi principali ad assorbimento di tipo \"a molla flessionale\".\nLa propulsione era affidata ad un motore Hirth HM 504, un 6 cilindri in linea rovesciato raffreddato ad aria in grado di erogare una potenza pari a 105 CV (77 kW), posizionato all'apice anteriore della fusoliera racchiuso in una cofanatura dotata di presa d'aria anteriore e collegato ad un'elica bipala a passo fisso."}
{"id": "1634757", "revid": "92723", "url": "https://it.wikipedia.org/wiki?curid=1634757", "title": "Parco nazionale di Masoala", "text": "Il Parco nazionale di Masoala \u00e8 un'area naturale protetta del Madagascar. Si trova nella parte nord-orientale dell'isola, a cavallo tra le province di Antsiranana e Toamasina. \nIl parco fa parte del complesso delle Foreste pluviali di Atsinanana, patrimonio dell'umanit\u00e0 dell'UNESCO.\nTerritorio.\nIl Parco nazionale di Masoala \u00e8 la pi\u00f9 grande area naturale protetta del Madagascar. Oltre all'area del parco propriamente detto ne fanno parte tre particelle distaccate di foresta litorale ubicate a Andranoanala, vicino a Capo Est, a Andranomaintina, vicino a Anaovandrano e a Beankora vicino a Capo Masoala, tre parchi marini ubicati a Tampolo, a Capo Masoala e a Tanjona e la riserva speciale dell'isola di Nosy Mangabe.\nCopre un'area complessiva di oltre 246.000 ettari (235.580 ha il parco propriamente detto con le tre particelle distaccate, 520 ha la riserva speciale di Nosy Mangabe e 10.000 ha i parchi marini).Si estende dalle bianche spiagge della baia di Antongil sino ai 1224 m s.l.m., comprendendo una variet\u00e0 di ecosistemi che vanno dalla barriera corallina, alle foreste di mangrovie sino alla foresta pluviale di media altitudine. \nOspita un eccezionale repertorio di biodiversit\u00e0 sia floristica che faunistica.\nFlora.\nLa lussureggiante foresta pluviale, che in alcune zone della penisola degrada sino a lambire il mare, ospita oltre 2000 differenti specie vegetali, molte delle quali endemiche. Tra le specie esclusive della penisola vanno ricordate la rara pianta carnivora \"Nepenthes masoalensis\" e le palme \"Voanioala gerardii\", \"Masoala madagascariensis\" e \"Marojejya darianii\".\nFauna.\nMammiferi.\nIl parco ospita 10 differenti specie di lemuri; oltre al vari rosso (\"Varecia rubra\"), al lepilemure di Scott (\"Lepilemur scottorum\") e al lemure lanoso di Moore (\"Avahi mooreorum\"), specie endemiche dell'area del parco, sono presenti: il lemure dalla fronte bianca (\"Eulemur albifrons\"), il chirogaleo dalle orecchie pelose (\"Allocebus trichotis\"), l'\"aye-aye\" (\"Daubentonia madagascariensis\"), il valuvi furcifero (\"Phaner furcifer\"), l'apalemure occidentale (\"Hapalemur occidentalis\"), il microcebo rosso (\"Microcebus rufus\"), e il cheirogaleo bruno (\"Cheirogaleus major\").Nel parco vivono 7 specie di carnivori: il fossa (\"Cryptoprocta ferox\"), il \"falanouc\" (\"Eupleres goudotii\"), la civetta malgascia (\"Fossa fossana\"), la mangusta dalla coda ad anelli (\"Galidia elegans\"), la mangusta fasciata (\"Galidictis fasciata\"), la mangusta dalla coda marrone (\"Salanoia concolor\") e la piccola civetta indiana (\"Viverricula indica\"); 9 specie di roditori (tra cui gli endemici \"Eliurus minor\", \"Eliurus penicillatus\", \"Eliurus tanala\", \"Eliurus webbi\" e \"Nesomys audebertii\"); 10 specie di Tenrecidae (tra cui \"Tenrec ecaudatus\", \"Hemicentetes semispinosus\", \"Microgale longicaudata\", \"Microgale talazaci\" e \"Setifer setosus\"); 14 specie di pipistrelli tra cui il pipistrello dai piedi a ventosa (\"Myzopoda aurita\") e \"Triaenops menamena\". \nOgni anno, da luglio ai primi di settembre, centinaia di megattere (\"Megaptera novaeangliae\") si radunano nella baia di Antongil nel corso della loro lunga migrazione. Le calde acque della baia costituiscono un ambiente ideale per la riproduzione di questi giganteschi mammiferi marini.\nUccelli.\nSono state censite 90 differenti specie di uccelli, molte endemiche del Madagascar e alcune diffuse esclusivamente nel territorio del parco, come l'aquila serpentaria del Madagascar (\"Eutriorchis astur\"), il barbagianni del Madagascar (\"Tyto soumagnei\"), il cua azzurro (\"Coua caerulea\"), il vanga di Bernier (\"Oriolia bernieri\") e il vanga dall'elmo (\"Euryceros prevostii\").\nRettili.\nNel parco sono presenti oltre 60 specie di rettili, tra cui numerose specie di serpenti (Colubridae spp., Boidae spp.), 9 specie endemiche di camaleonti quali le minuscole \"Brookesia peyrierasi\" e \"Brookesia superciliaris\", 15 specie di gechi tra cui il coloratissimo \"Phelsuma madagascariensis\" e l'\"Uroplatus fimbriatus\", gli scincomorfi \"Madascincus minutus\" e \"Zonosaurus madagascariensis\".\nMeritano infine una menzione le 4 specie di tartarughe marine (\"Chelonia mydas\", \"Eretmochelys imbricata\", \"Caretta caretta\" e \"Lepidochelys olivacea\") che popolano le acque della baia di Antongil.\nAnfibi.\nNel parco sono presenti oltre 40 specie differenti di anfibi, tutti endemici, tra cui \"Aglyptodactylus madagascariensis\", \"Blommersia angolafa\", \"Boophis albilabris\", \"Boophis brachychir\", \"Boophis luteus\", \"Boophis madagascariensis\", \"Boophis viridis\", \"Dyscophus antongilii\", \"Heterixalus madagascariensis\", \"Heterixalus punctatus\", \"Heterixalus tricolor\", \"Mantella madagascariensis\", \"Mantella betsileo\", \"Mantidactylus aglavei\", \"Mantidactylus grandidieri\", \"Mantidactylus luteus\", \"Cophyla grandis\", \"Stumpffia psologlossa\".\nPesci.\nLe acque del parco ospitano oltre novanta specie differenti di pesci tra cui numerosi endemismi quali \n\"Agonostomus telfairii\".\nInsetti.\nRicchissima l'entomofauna, con numerose specie endemiche.\nSono state censite ben 135 specie di farfalle tra cui merita una menzione la coloratissima farfalla notturna \"Chrysiridia rhipheus\".\nAccessi e strutture ricettive.\nSi pu\u00f2 raggiungere il parco a partire dalle citt\u00e0 di Maroantsetra e Antalaha. Da Maroantsetra si possono anche organizzare visite in barca a motore. Da Antalaha si pu\u00f2 raggiungere Capo Est via terra utilizzando taxi collettivi giornalieri o in mountain bike. Diversi alberghi della penisola organizzano escursioni al parco, e ci sono anche sei aree di campeggio. Materiali per il camping possono essere noleggiati a Maroantsetra.\nMolti villaggi della penisola offrono sistemazioni alberghiere poco costose o bungalow. Antalaha e Maroantsetra offrono entrambe una vasta gamma di alloggi, nonch\u00e9 guide e portatori. Tutte le visite al parco deve essere accompagnato da una guida ufficiale del parco. \nInformazioni dettagliate sulla organizzazione delle escursioni sono disponibili presso gli uffici del parco di Maroantsetra e Antalaha."}
{"id": "1634759", "revid": "2219324", "url": "https://it.wikipedia.org/wiki?curid=1634759", "title": "Wilfredo Caballero", "text": "Ha vinto l'oro olimpico al torneo calcistico di Atene 2004, nel quale \u00e8 stato il secondo portiere alle spalle di Germ\u00e1n Lux.\nInsieme a Nelson Dida, \u00e8 uno degli unici due portieri nella storia del calcio ad essersi aggiudicati UEFA Champions League e Coppa Libertadores.\nCarriera.\nClub.\nGli inizi.\nCaballero inizia la sua carriera nel 2001, tra le file del Boca Juniors, dove vince tre titoli in altrettante stagioni.\nNel 2004 si trasferisce in Spagna, nell'Elche, ma nel 2006 ritorna in patria all'Arsenal de Sarand\u00ec, con la formula del prestito. Al termine della stagione rientra all'Elche, dove si afferma come portiere titolare per gli anni successivi.\nMalaga.\nL'11 febbraio 2011 si trasferisce al Malaga, debuttando nel match pareggiato per 1-1 contro il Villarreal e imponendosi subito come titolare. Il 1\u00ba ottobre 2011 entra nel libro dei record della storia del Malaga: con 480 minuti di imbattibilit\u00e0 supera il precedente record di Pedro Contreras (429 minuti). Al termine della stagione 2011-2012 conduce gli andalusi ad uno storico quarto posto, che gli permette di esordire in Champions League.\nManchester City.\nL'8 luglio 2014 viene acquistato per sei milioni di euro dal Manchester City, dove ritrova come allenatore Manuel Pellegrini.\nChelsea.\nIl 1\u00ba luglio 2017, dopo essere rimasto svincolato, viene tesserato dal Chelsea per fare il secondo di Thibaut Courtois.\nIl 29 maggio 2019 vince l'UEFA Europa League 2018-2019 in finale contro l'Arsenal (4-1).\nIl 29 maggio 2021 si laurea campione d'europa, grazie alla vittoria del suo Chelsea nella finale della UEFA Champions League 2020-2021 contro il Manchester City. Il 4 giugno seguente lascia il club.\nSouthampton.\nRimasto svincolato, il 6 dicembre 2021 firma un contratto di un mese con il . Il 7 gennaio 2022 estende il proprio contratto con i saints sino al termine della stagione.\nNazionale.\nHa partecipato alle Olimpiadi di Atene nel 2004, vincendo la medaglia d'oro, senza tuttavia mai scendere in campo. Successivamente \u00e8 stato convocato per la Confederations Cup nel 2005, senza esordire. Nell'ottobre 2014, a quasi dieci anni di distanza, viene richiamato dal CT Gerardo Martino nella Nazionale argentina per le sfide amichevoli contro e , ma neppure in quest'occasione scende in campo con la maglia dell\"Albiceleste\".\nTorna a sorpresa nella lista della Nazionale maggiore argentina nel marzo 2018 quando viene convocato da Jorge Sampaoli per le amichevoli contro Italia e Spagna. Debutta in Nazionale il 23 marzo 2018 nella partita amichevole contro l'Italia vinta per 2-0 dall\"Albiceleste\".\nViene incluso nella lista dei convocati alla Coppa del Mondo 2018 in Russia, nel quale esordisce come titolare a causa dell'infortunio incorso a Sergio Romero. Fa il suo debutto nella manifestazione iridata il 16 giugno, in occasione del pareggio con l'Islanda. Scende in campo dal primo minuto anche nella seconda partita del gruppo, nella quale un suo errore decisivo spiana la strada al successo della Croazia per 3-0. A seguito di quell'errore le altre 2 partite disputate dall\"'Albiceleste\" sono state giocate da Franco Armani.\nStatistiche.\nPresenze e reti nei club.\n\"Statistiche aggiornate al 7 dicembre 2021.\""}
{"id": "1634763", "revid": "1632387", "url": "https://it.wikipedia.org/wiki?curid=1634763", "title": "Every Six Seconds", "text": "Every Six Seconds \u00e8 il secondo album in studio del gruppo musicale statunitense Saliva, pubblicato nel 2001. \u00c8 il loro primo album con l'etichetta Def Jam/Island Records.\nDescrizione.\nLe canzoni \"Superstar\" e \"Click Click Boom\" sono incluse nel film \"Fast and Furious\", ma non lo sono nella colonna sonora ufficiale; il video di \"Click Click Boom\" \u00e8 incluso nel DVD Edizione Speciale. \"Superstar\" venne usata come canzone tematica nel WWE Wrestlemania X8 (18), dove la band suon\u00f2 la canzone dal vivo. \"Click Click Boom\" venne anche usata come canzone tematica per l'evento pay-per-view WWE No Mercy nell'ottobre del 2001 e si trova nella colonna sonora delle Talladega Nights.\nNel 2001 i Saliva crearono un singolo per il videogioco Spyhunter. Sebbene il singolo non sia incluso nel CD, il video di Your Disease venne incluso nel gioco come apribile.\nIl titolo dell'album si riferisce a una leggenda metropolitana secondo la quale gli uomini penserebbero al sesso ogni sei secondi, come \u00e8 peraltro suggerito dalla copertina vagamente suggestiva."}
{"id": "1634766", "revid": "1305772", "url": "https://it.wikipedia.org/wiki?curid=1634766", "title": "Working Class Hero", "text": "Working Class Hero \u00e8 un brano musicale di John Lennon del 1970, tratto dall'album \"John Lennon/Plastic Ono Band\".\nIl brano.\nOrigine e struttura.\nNella canzone si sente solo la voce di Lennon che si accompagna con la chitarra acustica. Il brano apparentemente racconta la storia di qualcuno (probabilmente lo stesso Lennon) cresciuto in una famiglia della classe operaia (\"Working class\" in inglese significa letteralmente \u201cclasse operaia\u201d, proletariato). La canzone parla dell'insensibilit\u00e0 provocata dai condizionamenti sociali, affermando che in questa societ\u00e0 solo il \u201cconformarsi\u201d \u00e8 remunerativo. La libert\u00e0 e una societ\u00e0 non pi\u00f9 divisa in classi sono miti concepiti allo scopo di oscurare la nostra fondamentale mancanza di controllo sulle nostre vite, mentre i media, la religione, la sessualit\u00e0 commercializzata e le droghe, legali e non, cospirano tutte allo stesso modo per smorzare il nostro desiderio di cambiamenti sociali. La tesi di Lennon \u00e8 che possiamo venire controllati con facilit\u00e0 perch\u00e9 permettiamo che alla nostra immaginazione vengano tarpate le ali. Il titolo di \"eroe della classe operaia\" sarebbe stato applicato a John nel corso degli anni da parte dei fan, ma la sua intenzione originaria non era questa; dichiar\u00f2 di aver solo sperato che la canzone diventasse un \"inno dei lavoratori\", e che piacesse quanto era piaciuta \"Give Peace a Chance\".\nPolemiche.\nNel 1973, il parlamentare statunitense Harley Orrin Staggers ascolt\u00f2 la canzone, che contiene la strofa \"\u00abBut you're still fucking peasants as far as I can see\u00bb\" (\"Ma siete ancora dei fottuti zoticoni per come la vedo io\"), sulla stazione radio WGTB e fece causa all'emittente radiofonica. Il proprietario della radio fu condannato a un anno di prigione e a pagare una multa di $10,000, ma difese la decisione di aver trasmesso la canzone dicendo: \u00abLa gente di Washington [D.C.] \u00e8 abbastanza matura da accettare l'incriminata parola di \"quattro lettere\" (fuck) se inserita in un contesto serio, senza indignarsi, offendersi o sentirsi stimolata sessualmente\u00bb. Altre stazioni radio statunitensi, come la WBCN di Boston, bandirono la canzone per l'utilizzo della parola \"fucking\". In Australia, l'album fu pubblicato con la canzone censurata nel verso in questione, e la parola fu anche cancellata dai testi contenuti all'interno del disco.\nCover dei Green Day.\nIl gruppo musicale punk rock statunitense dei Green Day ne ha fatto una cover, per l'album \"\", pubblicata in occasione della festa dei lavoratori del 2007.\nQuando fu chiesto loro perch\u00e9 avessero scelto la canzone, il frontman del gruppo Billie Joe Armstrong rispose: \u00abAbbiamo voluto fare \"Working Class Hero\" perch\u00e9 parla di alienazione, classismo, e status sociali, tutte tematiche che sentiamo molto vicine a noi. Spero che abbiamo reso giustizia alla canzone interpretandola\u00bb.\nLa canzone \u00e8 stata nominata per il Grammy Award alla miglior performance rock di un duo o un gruppo."}
{"id": "1634767", "revid": "767487", "url": "https://it.wikipedia.org/wiki?curid=1634767", "title": "Teknologia", "text": "Teknologia \u00e8 il primo album dell'anno 2005 del dj italiano Maurizio Braccagni, in arte \"DJ Lhasa\"."}
{"id": "1634768", "revid": "923674", "url": "https://it.wikipedia.org/wiki?curid=1634768", "title": "Deon Hemmings", "text": "In carriera si \u00e8 laureata campionessa olimpica dei 400 metri ostacoli ai Giochi di , vittoria con la quale divenne la prima donna giamaicana a conquistare un oro olimpico.\nBiografia.\nIn carriera ha conquistato, oltre al titolo olimpico nel 1996, la medaglia d'argento ai Giochi olimpici di Sydney 2000 nei 400 metri ostacoli e nella staffetta 4\u00d7400 metri con le compagne Sandie Richards, Catherine Scott-Pomales e Lorraine Graham.\nAltri risultati importanti della Hemmings sono stati un argento e tre bronzi ai Campionati mondiali e due medaglie d'argento ai Giochi del Commonwealth del 1994.\nNel 1996 e nel 2000 \u00e8 stata eletta sportiva giamaicana dell'anno. Sempre nel 1996, in occasione della finale olimpica, ha stabilito il record olimpico e la miglior prestazione mondiale stagionale. Si \u00e8 ritirata dall'attivit\u00e0 agonistica nel 2003."}
{"id": "1634778", "revid": "76963", "url": "https://it.wikipedia.org/wiki?curid=1634778", "title": "Ignazio Thaon di Revel", "text": "Biografia.\nAppassionato di studi letterati, intrapraprese la carriera militare come il padre, Carlo Francesco Thaon di Revel e Sant'Andrea con quale (insieme al fratello maggiore Giuseppe Alessandro) fu aiutante di campo durante la guerra delle Alpi. Uomo di fiducia dei Savoia, fu in seguito incaricato a svolgere diverse missioni di rilievo sia di ordine diplomatico che politico e militare.\nMissioni diplomatiche e prigionia durante l'occupazione francese.\nNominato ministro plenipotenziario (ambasciatore) del regno di Sardegna all'Aia (giugno 1789 - agosto 1791), nel maggio del 1796 negozi\u00f2 la pace con la Francia Rivoluzionaria. Con il trattato di Parigi, i Thaon di Revel e Saint-Andr\u00e9 perdono i loro feudi nella contea di Nizza e il castello di Saint-Andr\u00e9. Nel 1797 Ignazio fu nominato governatore provvisorio di Asti. Con la creazione della Repubblica Piemontese, si rifiut\u00f2 di collaborare con la nuova amministrazione imposta dal Direttorio. Nel dicembre del 1798 fu segnalato tra coloro pi\u00f9 vicini alla caduta monarchia e il 30 dicembre ebbe l'ordine dal generale Grouchy di partire entro 24 ore per Grenoble. Valic\u00f2 il Moncenisio il 1\u00ba gennaio 1799, insieme al fratello Giuseppe Alessandro che aveva ricevuto ordine analogo. Furono dopo una prima detenzione a Grenoble trasferiti a Digione. I due fratelli evadono dalla prigione il 14 luglio lo stesso anno e dopo un rocambolesco viaggio, piena di insidie e difficolt\u00e0, nell'autunno raggiungono il padre Carlo Francesco a Torino che era nominato al commando dell'esercito Sardo. Ignazio, diversamente dal padre e dal fratello che dopo la sconfitta alla battaglia di Marengo raggiungessero Carlo Felice Di Savoia in Sardegna, prefer\u00ec ritirasi nella propriet\u00e0 di Cimena presso Chivasso dove rimase per tutta la durata della occupazione francese del Piemonte.\nAl congresso di Vienna.\nAl rientro dei Savoia (15 aprile 1814), in virt\u00f9 del rifiuto di collaborare con i francesi e per la fedelt\u00e0 dei membri del suo casato verso la corona, fu nominato membro del consiglio di reggenza. Nel 1815 fu mandato in missione a Parigi alle trattative di pace, dove con abilit\u00e0, ottenne la restituzione della Savoia al regno di Sardegna. Il 25 settembre 1814 ottenne da Vittorio Emanuele I, il titolo di conte di Pralungo (creato per la seconda volta), dando cos\u00ec inizio al ramo cadetto dei conti nella dinastia dei Thaon.\nIn veste di ministro plenipotenziario al congresso di Vienna nel 1815, ricevette dagli inglesi il possesso di Genova che venne cos\u00ec a far parte del Regno di Sardegna.\nOltre alle questioni relativi ai compensi territoriali poi sanciti, si adoper\u00f2 per un problema di grande importanza per il Regno della Sardegna che riguardava la successione al trono. Re Vittorio Emanuele I non aveva eredi diretti maschi e suo fratello, Carlo Felice non aveva figli. Secondo la legge di famiglia del 1307, la successione doveva toccare al ramo secondogenito, i Savoia-Carignano rappresentato allora da Carlo Alberto. Nel suo soggiorno prima a Parigi poi in missione a Londra, Ignazio Revel lavor\u00f2 con molto impegno per far riconoscere il principe Carlo Alberto come erede eventuale alla corona di Sardegna. Si ottenne il favore per questa successione della Francia e Inghilterra, contraria invece l'Austria che sostenne, senza successo, la candidatura di Francesco IV, duca di Modena.\nRientrato dal congresso di Vienna, Vittorio Emanuele gli affidava il governatorato di Genova, carica che tenne per un paio di anni. Durante il periodo genovese, istitu\u00ec la questura. Battezz\u00f2 il suo ultimo figlio nato, in onore della citt\u00e0, Genova.\nNominato nel 1818 Vicer\u00e9 di Sardegna, lasci\u00f2 Genova per Cagliari e al rientro in Piemonte nel 1820, succedette alla morte del fratello maggiore nel governatorato di Torino.\nMoti carbonari del 1820-1821.\nIl sovrano sconfess\u00f2 la costituzione spagnola concessa dal principe di Carignano e durante i tumulti, il Revel si rec\u00f2 alla corte imperiale francese per ottenere l'appoggio delle armate dei Luigi XVIII per sedare le rivolte. Consigli\u00f2 a Vittorio Emanuele I la resistenza energica oppure l'abdicazione a favore del fratello Carlo Felice di Savoia. Dopo l'allontanamento dal trono di Vittorio Emanuele I, raggiunge a Modena Carlo Felice da cui riceve l'incarico di stabilire contatti con diplomatici con l'Austria per assicurarsi un intervento della Santa Alleanza in caso di necessit\u00e0.\nIl 19 aprile 1821 fu nominato Luogotenente generale del regno con pieni poteri di \"alter ego\", con il preciso compito di ristabilire l'ordine nello stato dopo le rivolte studentesche a Torino. Provvide difatti, con la caduta del governo provvisorio di Santorre di Santa Rosa, al ristabilimento dell'ordine. La repressione della sommossa fu durissima, istitu\u00ec una Regia Delegazione per giudicare quanti si erano compromessi nella cospirazione. Furono emesse 71 condanne a morte, 5 all'ergastolo e 20 a pene detentive da 5 a 20 anni. Molti dei cospiratori condannati erano per\u00f2 fuggiti all'estero e solo 2 militari subirono la condanna a morte. Secondo la testimonianza di Ludovico Sauli d'Igliano, funzionario del ministero degli esteri a Torino (e alcuni storici), fu lo stesso Ignazio Thaon che fece consegnare i passaporti e lasciare che i pi\u00f9 compromessi prendessero la via dell'esilio. La decisione del Revel fu motivata, dice il Roberto Guerri, \"pensando che la restituita autorit\u00e0 legittima avrebbe amato meglio punire i semplici nomi degli assenti, anzich\u00e9 cacciar in prigione e castigare un'infinit\u00e0 di vittime infelici\". Non manc\u00f2 di influire lo \"status\" sociale dei cospiratori, esponenti in gran parte della nobilt\u00e0 piemontese, legati anche da vincoli di amicizia e parentela con i Thaon.\nNel mese di marzo dello stesso anno, Ignazio Thaon invi\u00f2 una lettera al cancelliere Metternich perch\u00e9 intercedesse presso l'imperatore Francesco I d'Asburgo a favore di Silvio Pellico, condannato dal tribunale Lombardo-Veneto a 15 anni di duro carcere nel processo contro la setta dei Federati. Dall'imperatore ricevette un prevedibile diniego ma attesta la stima e l'alta considerazione da parte del Metternich. Esort\u00f2 Carlo Felice a ridurre la questione della responsabilit\u00e0 di Carlo Alberto di Savoia principe di Carignano a un affare di famiglia, di cui non dovessero ingerirsi le potenze internazionali. \nGli ultimi anni.\nRiassunse in seguito il governatorato di Torino che mantenne sino alla morte, nel 1835.\nFu nominato Maresciallo di Savoia (1829) e nel 1831, vicepresidente del Consiglio di stato.\nVenne insignito del Ordine dei Santi Maurizio e Lazzaro, commendatore del Merito Militare di Savoia e il 15 agosto 1820, cavaliere dell'Ordine Supremo della Santissima Annunziata.\nTestamento.\nThaon si distinse anche per le sue doti di eccellente latinista, componendo un libro di memorie e diverse opere di natura storico-politiche 'De la r\u00e9volution du Pi\u00e9mont avec des observations sur les diverses formes de gouvernement' (Losanna 1822), 'Testament politique' (Parigi 1826), e di guerre 'Mem. sur la guerre des Alpes... tir\u00e9s des papiers du comte Ignace Thaon de Revel' di (Torino 1871).\nL. Arimattei riporta nel suo libro \"Una dinastia di uomini illustri: la famiglia Thaon di Revel\" (Faenza, 1937), alcune massime del pensiero politico di Ignazio Isidoro quali:\n\"\" I sistemi politici non devono essere fatti per un mondo ideale ma per uomini come sono, come furono e come potranno essere\".\"\n\"\"Si mettono in contrasto i popoli con la realt\u00e0, presentando loro come possibile una perfezione che \u00e8 una chimera. La storia attesta che ciascun popolo, il quale ha tentato di mettere in pratica teorie astratte, si \u00e8 sempre avviato alla pi\u00f9 grande rovina\".\"\nMatrimonio e discendenza.\nSpos\u00f2 Sabina, dei conti Spitalieri di Cessole, ed ebbe da lei dodici figli: Federico, Carolina, Leonello, Ottavio, Orazio, Alessandro, Marziano, Flavia, Carlo Francesco, Adriano, Ersilia e Genova.\nPressoch\u00e9 tutti i figli maschi intraprendono la carriera militare: Federico (1799-1824) divenne Sottotenente nelle Guardie e Aiutante di campo del padre; Leonello (1802-1843), Capitanano di Stato Maggiore, gentiluomo di camera e cavigliere dei S.S. Maurizio e Lazzaro e di Leopoldo d\u2019Austria; Marziano (1807-1884) colonnello di Fanteria, maresciallo della Guardia del Corpo e scudiere del Re; Carlo Francesco (1811-1870, maggiore nei Granatieri e capitano delle Guardie.\nDegni di nota per la loro carriera sono:"}
{"id": "1634781", "revid": "1310927", "url": "https://it.wikipedia.org/wiki?curid=1634781", "title": "Jozy Altidore", "text": "Biografia.\n\u00c8 di origine haitiana.\nCaratteristiche tecniche.\nDi ruolo centravanti, \u00e8 dotato di grande fisicit\u00e0 e con buone doti di corsa. \u00c8 un attaccante d'area con notevoli capacit\u00e0 nel colpire il pallone di testa, calcia con il piede destro. Con la nazionale statunitense, J\u00fcrgen Klinsmann, all'epoca CT, lo schierava anche come unica punta nel 4-5-1.\nCarriera.\nClub.\nGli inizi.\nAltidore \u00e8 stato la diciassettesima scelta nel SuperDraft 2006 dei New York MetroStars, in seguito conosciuti come New York Red Bulls. Ha trascorso buona parte della sua prima stagione professionistica lontano dal club, in quanto in quel periodo stava prendendo il diploma alla High school. Ha fatto il suo debutto il 23 agosto 2006, nella U.S. Open Cup, come sostituto nel match perso 3-1 contro il D.C. United. Ha segnato il suo primo gol in partite ufficiali il 16 settembre 2006, nella vittoria contro Columbus Crew per 1 a 0. Esattamente una settimana dopo, ha segnato un'altra rete contro i rivali del D.C. United nella sconfitta della sua squadra per 4-3.\nVillareal e prestiti.\nScoperto da Alexi Lalas, dopo aver giocato il Mondiale U-20 da protagonista, nell'estate 2008 il Villarreal lo paga \u20ac 7,5 milioni ($ 10 milioni): mai il cartellino di nessun altro calciatore della Major League Soccer era stato pagato tanto. Il 1\u00ba novembre 2008 Altidore gioca la sua prima partita con il Villarreal entra all'89' minuto e al 90' trova il suo primo gol. Successivamente segna anche il suo primo autogol sempre nella stessa partita. Con la rete siglata all'Athletic Bilbao diviene anche il primo calciatore statunitense a segnare nella Liga. Ceduto in prestito allo Xerez nel gennaio 2009, club di seconda divisione, un infortunio lo costringe a restare lontano dai terreni di gioco per tutta la stagione.\nRientrato al Villarreal, il 6 agosto 2009 viene ceduto in prestito agli inglesi dell'Hull City, con diritto di riscatto fissato a circa 7,5 milioni di euro. A fine stagione l'Hull City non esercita il diritto di riscatto e quindi il giocatore torna al Villarreal.\nIl 1\u00ba febbraio 2011 viene ceduto in prestito ai turchi del Bursaspor.\nAZ Alkmaar e Sunderland.\nIl 15 luglio 2011 viene ceduto agli olandesi dell' per \u20ac 1,5 milioni, divenendo presto il miglior giocatore nella rosa e trovando una condizione di forma che gli consente di realizzare 51 gol in 93 incontri in tutte le competizioni nelle due stagioni passate in Olanda.\nIl 7 agosto nella prima giornata di Eredivisie, contro il , sigla il gol del definitivo 3-1 al suo debutto con la maglia dell'. Il 21 agosto \u00e8 a quota 4 gol in 3 partite con la doppietta segnata nel 4-0 contro il NEC Nijmegen. Il 15 settembre fa il suo esordio in Europa League nella vittoria per 4-2 contro il Malm\u00f6 FF e il 29 settembre segna il suo primo gol nell'1-1 esterno contro il Metalist. A secco in campionato per oltre due mesi, torna a segnare nel match vinto 3-0 contro l' il 6 novembre, giorno del suo ventiduesimo compleanno.\nConclude la stagione con 34 presenze e 15 gol in campionato.\nNelle prime 5 partite della Eredivisie 2012-2013 segna 7 gol, tra cui una tripletta messa a segno il 16 settembre nel 4-0 interno contro il Roda JC. Segna un'altra tripletta il 14 aprile 2013 in AZ-Utrecht 6-0.\nSegna il secondo gol nella vittoria per 2-1 contro il in finale di Coppa d'Olanda. Conclude l'Eredivisie con 23 gol segnati in 33 partite disputate.\nL'8 marzo 2012 \u00e8 protagonista della sfida di UEFA Europa League contro l' vinta 2-0, durante la quale fornisce 2 assist.\nIl 6 luglio 2013 il Sunderland comunica di aver acquistato a titolo definitivo l'attaccante statunitense per \u20ac 10 milioni. Il 27 agosto segna la prima rete durante un match di Coppa di Lega contro il MK Dons. Il 4 dicembre segna la prima rete in campionato, quella del momentaneo 1-0 contro il , il cui risultato finale ha visto la vittoria dei \"Blues\" per 3-4. Alla fine della stagione colleziona 37 presenze e due reti.\nToronto.\nIl 16 gennaio 2015 passa al Toronto FC nell'operazione che porta Jermaine Defoe al Sunderland, facendo cos\u00ec ritorno in patria dopo sette anni. Per consentire l'arrivo di Altidore al Toronto, a causa del salary cap, Michael Bradley si riduce lo stipendio.\nIl 7 marzo debutta in MLS con una doppietta ai danni dei Vancouver Whitecaps, match vinto da Toronto per 3-1. Dopo una serie di sconfitte, i canadesi tornano alla vittoria contro l' per 2-0, grazie soprattutto alla seconda doppietta della punta statunitense.\nIl 14 maggio, nella finale di ritorno del Canadian Championship, segna una delle tre reti del 3-2 finale che ha visto Toronto vincere la partita ma non la finale a causa dei gol subiti in trasferta. \nIl 25 luglio segna all'89\u00ba minuto su rigore la rete del pareggio per 1-1 contro i , riuscendo cos\u00ec a far conquistare un punto alla propria squadra. A fine stagione colleziona complessivamente 27 presenze condite da 14 marcature.\nNel 2016, Altidore inizia la stagione non al meglio della condizione a causa di un infortunio muscolare che lo terr\u00e0 bloccato anche nel corso della stagione per diverse partite. In evidente stato precario, nelle prime otto partite giocate non riesce a segnare mai fino al match del 31 luglio contro Columbus, firmando il 3-0 finale. Sbloccatosi, segna per quattro partite consecutive, prima volta in assoluto a riuscirvi in carriera. Il 25 agosto, segna la quarta rete in quattro partite contro Orlando, e regala cos\u00ec la vittoria alla propria squadra siglando l'1-2 finale all'86\u00ba minuto.\nIl 29 giugno conquista il primo trofeo, il Canadian Championship senza essere mai sceso in campo durante tutto il torneo.\nA fine stagione Toento raggiunge i playoff e Altidore segna cinque reti in altrettante partite fino ad arrivare a giocarsi la finale. La finale vede la vittoria dei ai rigori, dove Altidore realizza il primo della lotteria ma un errore di Justin Morrow da la vittoria ai \"Rave Green\". A fine stagione accumula 29 presenze con quindici reti segnate e nove assist.\nLa stagione 2017 parte con grandi aspettative, e lo stesso Altidore si mostra in grande spolvero realizzando sei reti nelle prime dieci giornate di campionato. Il 6 maggio 2017, al CenturyLink Field, realizza la rete della vittoria contro i campioni in carica di Seattle, match terminato per 0-1. Il 20 giugno segna la rete dell'1-1 nella finale di andata del Canadian Championship. La settimana successiva, subentra a partita in corso durante il match di ritorno, che vede Toronto avere la meglio per 2-1 sui , conquistando cos\u00ec la seconda coppa nazionale consecutiva.\nAvanzando per il terzo anno consecutivo alla fase playoff, Altidore si rende protagonista in negativo di un alterco con il capitano dei , Sacha Kljestan, durante la partita di ritorno dei quarti di finale. Durante l'intervallo i due calciatori vengono espulsi, in circostanze poco chiare.\nScontato il turno di squalifica, Altidore torna protagonista segnando la rete decisiva nella finale di Conference contro Columbus, infatti visto lo 0-0 dell'andata, la vittoria per 1-0 nel ritorno qualifica Toronto per la finale.\nIl 9 dicembre segna la rete dell'1-0 al 67\u00ba minuto contro Seattle nella partita che vale l'intera stagione; sostituito pochi minuti prima del 90\u00ba da Nick Hagglund, la partita termina con il 2-0 siglato da V\u00edctor V\u00e1zquez al 94\u00ba e Toronto si aggiudica per la prima volta la MLS Cup. A fine partita viene eletto MVP.\nNazionale.\nNell'estate 2007, dopo aver giocato il Nordamericano U-20, arriva al Mondiale Under-20: nonostante il grande calcio giocato dalla Nazionale americana, la doppietta al Brasile di Alexandre Pato (1-2) e i 4 gol totali nella competizione (tre dei quali arrivati grazie agli assist del protagonista assoluto del torneo, Freddy Adu), gli USA, favoriti per la vittoria finale, si arrendono all'Austria ai quarti di finale (1-2), nell'unica partita giocata male della squadra, nonostante l'ennesimo assist di Adu per Altidore che valeva il parziale 1-0.\nSi procura un calcio di rigore nella sfida di Confederations Cup 2009 contro l'Italia (1-3), realizzato da Landon Donovan per il parziale 1-0. Gli States perdono contro il Brasile (0-3) ma battono l'Egitto (0-3) passando il turno grazie alle 4 marcature segnate nella fase a gironi (contro l'Italia che, arrivata a pari punti e con la stessa differenza reti di -2, aveva realizzato 3 gol). In semifinale gli USA superano la Spagna campione d'Europa in carica (0-2, gol iniziale di Altidore) ma in finale si arrendono al Brasile: dopo esser arrivati sul 2-0, i nordamericani si fanno rimontare 2-3, consegnando il titolo ai \"verdeoro\".\nNel 2010 gioca il suo primo Mondiale: si rivela decisivo nella terza partita della fase a gironi quando al 91' serve l'assist per Donovan che segna l'1-0 contro l'Algeria: i 3 punti consentono agli Stati Uniti di passare la fase a gironi ma agli ottavi il Ghana sconfigge gli statunitensi 1-2.\nDurante il Mondiale brasiliano del 2014 s'infortuna alla sfida d'esordio degli USA contro il Ghana (vinta 1-2), rimediando un guaio muscolare al flessore della coscia sinistra. Il 30 giugno si riprende, tornando a disposizione di Klinsmann.\nIl 31 marzo 2015 viene per la prima volta espulso durante un'amichevole con la nazionale, il cartellino rosso fu causato da parole offensive dirette all'arbitro, l'italiano Luca Banti.\nIl 29 gennaio 2017 \u00e8 il 17\u00ba calciatore a raggiungere le 100 presenze con la maglia della nazionale statunitense.\nStatistiche.\nPresenze e reti nei club.\n\"Statistiche aggiornate al 30 aprile 2019.\""}
{"id": "1634782", "revid": "1318658", "url": "https://it.wikipedia.org/wiki?curid=1634782", "title": "Montericco", "text": "Montericco (\"Muntr\u00e9ch\" in dialetto reggiano) \u00e8 una frazione del comune di Albinea, in provincia di Reggio Emilia.\nGeografia.\nMontericco sorge sulle prime colline reggiane, in posizione panoramica sulla pianura Padana, a 2 km a sud est del capoluogo comunale Albinea. La frazione, formata da una serie di piccoli nuclei sparsi, \u00e8 composta dalle localit\u00e0 di Castello, Chiesa, La Russia, La Scaparra, La Vitala e San Geminiano. \nSino agli anni sessanta la frazione includeva anche tutti i territori a nord della SP 37 \"Pedemontana\" sino al confine comunale con Reggio Emilia.\nStoria.\nNel X secolo il castello di Montericco era di propriet\u00e0 del vescovo di Reggio, mentre nel 1243 fu conquistato dai Fogliani. Nelle decime del 1302 la chiesa locale, chiamata San Martino di Bazzano, risultava dipendente dalla Pieve di Albinea. Nel 1367 il castello di Montericco fu assegnato ai Manfredi. Nel 1506 fu nominato chierico della parrocchia Ludovico Ariosto.\nGastronomia.\nGode di un particolare microclima, particolarmente temperato rispetto alle colline circostanti, grazie al quale primeggiano le colture frutticole, vitivinicole e le pregiate produzioni che ne derivano: Lambrusco Reggiano e Aceto balsamico tradizionale di Reggio Emilia. Il paese \u00e8 famoso presso gli appassionati di vini poich\u00e9 dal toponimo prende il nome un particolare clone di Lambrusco a maturazione tardiva. La denominazione fa parte della Doc \"Reggiano\". Il Lambrusco di Montericco \u00e8 un vino rosso frizzante di colore rubino intenso, fresco e poco alcolico.\nCuriosit\u00e0.\nNella zona, grazie alle citate particolari condizioni climatiche si possono inoltre ammirare ulivi impiantati nel diciassettesimo secolo dalle parrocchie di citt\u00e0, che qui possedevano orti e poderi, non tanto per uso alimentare, infatti la maturazione del frutto \u00e8 tardiva e di scarsa qualit\u00e0, quanto per produrre olio per le lampade votive."}
{"id": "1634784", "revid": "1957733", "url": "https://it.wikipedia.org/wiki?curid=1634784", "title": "Click Click Boom", "text": "Click Click Boom \u00e8 una canzone del gruppo hard rock/post-grunge statunitense Saliva. Venne pubblicata nel 2001 nel loro secondo album \"Every Six Seconds\"."}
{"id": "1634785", "revid": "1442080", "url": "https://it.wikipedia.org/wiki?curid=1634785", "title": "Leandro Fern\u00e1ndez", "text": "Biografia.\n\u00c8 fratello maggiore di Brian Fern\u00e1ndez.\nCaratteristiche tecniche.\nGioca come difensore centrale.\nCarriera.\nClub.\nCresciuto nel Newell's Old Boys, prima di approdare in Europa ha disputato una stagione con la maglia del River Plate.\nNel 2006 si trasferisce nella Premjer Liga russa, nelle file del . Al termine della stagione 2013/2014, dopo 211 presenze complessive con la squadra russa, rimane senza contratto.\nNazionale.\nFern\u00e1ndez fu parte della squadra argentina che vinse l'oro olimpico ad Atene 2004.\nNel suo palmar\u00e8s pu\u00f2 vantare un quarto posto al e ha fatto parte della Nazionale maggiore che \u00e8 arrivata seconda nella Coppa America 2004."}
{"id": "1634786", "revid": "599013", "url": "https://it.wikipedia.org/wiki?curid=1634786", "title": "Sandie Richards", "text": "Biografia.\nInizia la sua carriera internazionale nel 1986, con un bronzo ai Mondiali juniores. L'anno successivo \u00e8 ancora bronzo alla XIV Universiade.\nIl suo esordio olimpico avviene a Seul nel 1988, dove giunge 5\u00aa con la staffetta 4\u00d7400 m. Oltre all'argento di cui sopra ha anche colto un bronzo, sempre nella staffetta, ad Atene nel 2004.\nAltri suoi importanti successi sono stati l'oro nei 400 metri ai Giochi del Commonwealth del 1998 e ai Campionati mondiali 2001 nella staffetta 4\u00d7400 m. In quest'ultima manifestazione \u00e8 stata anche scelta come portabandiera e capitano della nazionale giamaicana.\nDetiene il record di apparizioni nelle finali dei Campionati mondiali indoor: 9 in tutto, 5 nei 400 metri e 4 nella 4\u00d7400 metri. Nel 1998 \u00e8 stata eletta sportiva giamaicana dell'anno.\nAltre competizioni internazionali.\n1994\n1998\n2000\n2002"}
{"id": "1634788", "revid": "2128848", "url": "https://it.wikipedia.org/wiki?curid=1634788", "title": "Nizami Ganjavi", "text": "Biografia.\nLa sua eredit\u00e0 \u00e8 apprezzata e condivisa da Iran, Tagikistan, Afghanistan e Azerbaigian, che lo celebra come suo poeta nazionale, bench\u00e9 Ne\u1e93\u0101mi scrivesse in lingua persiana e sebbene l'Azerbaigian non esistesse ancora come Stato e nazione. Nezami \u00e8 anche pronunciato \"Nizami\" in alcune letterature occidentali, russe, azere e in alcuni dialetti persiani.\nNezami nacque a G\u00e4nc\u00e4, nell'attuale Azerbaigian, dove visse fino alla morte. Oper\u00f2 presso corti locali dedicando le sue opere a vari principi-committenti. \u00c8 l'autore di un celeberrimo \"Quintetto\" (\"Khamse\") di \"mathnavi\" (lunghi poemi in distici a rima baciata), di argomento prevalentemente romanzesco e epico, che furono oggetto nei secoli seguenti di numerose imitazioni (Amir Khosrow di Delhi, Jami, Hatefi) non solo nelle lettere persiane, ma anche in quelle turche (Ahmedi, Nava'i), e fornirono materiale pressoch\u00e9 inesauribile all'arte dei miniaturisti.\nI poemi del Quintetto sono i seguenti: \nBibliografia.\nOpere di riferimento sulla letteratura persiana medievale:\nStudi e articoli in italiano su Nizami sono leggibili in:\nTraduzioni italiane:"}
{"id": "1634794", "revid": "1776051", "url": "https://it.wikipedia.org/wiki?curid=1634794", "title": "Nanov", "text": "Nanov \u00e8 un comune della Romania di 3.608 abitanti, ubicato nel distretto di Teleorman, nella regione storica della Muntenia. "}
{"id": "1634796", "revid": "110157", "url": "https://it.wikipedia.org/wiki?curid=1634796", "title": "\u010cadobec", "text": "Il \u010cadobec (anche traslitterato come \"\u010cadobets\" o \"Chadobets\") \u00e8 un fiume della Russia siberiana sudorientale (Oblast' di Irkutsk), affluente di destra dell'Angara.\nNasce e scorre nell'altopiano dell'Angara (all'estremit\u00e0 meridionale dell'altopiano della Siberia centrale), scorrendo con direzione mediamente occidentale o sudoccidentale; sfocia nel medio corso dell'Angara presso Klimino.\nCome tutti i fiumi del bacino, \u00e8 gelato per lunghi periodi ogni anno (da ottobre a maggio, mediamente)."}
{"id": "1634797", "revid": "80339", "url": "https://it.wikipedia.org/wiki?curid=1634797", "title": "\u010cadobets", "text": ""}
{"id": "1634798", "revid": "80339", "url": "https://it.wikipedia.org/wiki?curid=1634798", "title": "Chadobets", "text": ""}
{"id": "1634799", "revid": "287204", "url": "https://it.wikipedia.org/wiki?curid=1634799", "title": "Cadobec", "text": ""}
{"id": "1634801", "revid": "1305772", "url": "https://it.wikipedia.org/wiki?curid=1634801", "title": "N\u0103sturelu", "text": "N\u0103sturelu \u00e8 un comune della Romania di 2.785 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di due villaggi: N\u0103sturelu e Zimnicele."}
{"id": "1634802", "revid": "1123126", "url": "https://it.wikipedia.org/wiki?curid=1634802", "title": "Diocesi di Boscoducale", "text": ""}
{"id": "1634803", "revid": "287204", "url": "https://it.wikipedia.org/wiki?curid=1634803", "title": "Nasturelu", "text": ""}
{"id": "1634804", "revid": "287204", "url": "https://it.wikipedia.org/wiki?curid=1634804", "title": "Geografia dell'Alberta", "text": "LAlberta \u00e8 una delle province del Canada Occidentale. Si estende su una superficie di 661.190\u00a0km\u00b2. \u00c8 delimitata a sud dalla linea di confine degli Stati Uniti lungo il 49\u00ba parallelo, verso Est confina con la provincia del Saskatchewan lungo il 110\u00ba meridiano. A Ovest sono le vette delle Montagne Rocciose Canadesi a delimitare il confine con la Columbia Britannica, lungo la Continental Divide fino a raggiungere il 120\u00ba meridiano che viene seguito poi verso Nord fino ad intersecarsi al 60\u00ba parallelo che segna il confine con i Territori del Nord-Ovest.\nSuolo.\nL'Alberta \u00e8 una provincia fertile, e la parte meridionale e occidentale \u00e8 costituita da ampie pianure, quasi totalmente prive di foreste. Foreste che si iniziano ad incontrare non appena ci si sposta verso le pendici delle Montagne Rocciose Canadesi situate nell'Ovest, o ci si sposta verso i territori settentrionali. Il Sud \u00e8 asciutto, ma il suolo \u00e8 comunque fertile ed \u00e8 supportato da un'agricoltura di tipo irriguo. L'area pi\u00f9 fertile \u00e8 comunque quella situata nella parte centro meridionale della provincia, in cui le precipitazioni sono pi\u00f9 favorevoli per lo sfruttamento agricolo.Nel sottosuolo dell'Alberta sono presenti anche grandi riserve di petrolio, soprattutto nel Athabasca Tar Sands, nel Nord.\nL'aspetto della prateria meridionali \u00e8 quello di un territorio ondulato, con scarse pendenze e in gran parte ricoperto di erba, sostegno delle grandi mandrie di bovini da carne. Di norma qui gli inverni sono freddi, ma alle volte il clima \u00e8 parzialmente mitigato dal vento caldo da ovest, noto come il nome di Chinook.\nMorfologia.\nLe Montagne Rocciose Canadesi hanno una pendenza solitamente graduale nel versante dell'Alberta, ma spesso ripida su quello della Columbia Britannica. Sono montagne talvolta maestose, che si ergono con frequenza sopra i 3.000 metri d'altezza, visibili con discrete condizioni climatiche anche ad oltre cento chilometri di distanza guardando l'orizzonte dalle pianure della provincia.\nTra le pi\u00f9 importanti ci sono:\nStoricamente l'attraversamento delle montagne rocciose \u00e8 stato molto difficile, e divennero molto importanti i passi alpini, tra cui il Crowsnest Pass, il Kicking Horse Pass e il Yellowhead Pass.\nLe Caribou Mountains, situate nel Nord dell'Alberta, non fanno parte delle Montagne Rocciose Canadesi, ma costituiscono un elevato altopiano pianeggiante. Possono arrivare ad un'altitudine di 1030\u00a0m, quasi 700\u00a0m al di sopra della zona circostante.\nPur non essendo considerate montagne, le Cypress Hills, al confine meridionale tra l'Alberta e il Saskatchewan, rappresentano il punto pi\u00f9 elevato sulle migliaia di chilometri che separano le Montagne Rocciose canadesi e le coste del Labrador. Raggiungono un massimo di 1468\u00a0m altezza sul livello del mare, 600\u00a0m al di sopra della prateria circostante.\nIdrografia.\nLa maggior parte delle acque che solcano l'Alberta si raccolgono in quattro grossi fiumi. Il fiume Peace e il fiume Athabasca prendono una direzione verso Nord e rientrano nel bacino di drenaggio dell'Oceano Artico, mentre i fiumi North Saskatchewan e South Saskatchewan si dirigono verso Est, cio\u00e8 verso il Lago Winnipeg, nel bacino di drenaggio della Baia di Hudson.\nVi sono poi fiumi minori, come il Beaver che diventa immissario del fiume Churcill, oppure il fiume Milk che si dirige verso i bacini fluviali del Sud, verso gli Stati Uniti prima, il Golfo del Messico poi.\nClima.\nLa grande estensione dell'Alberta (1200\u00a0km tra nord e sud) fortemente caratterizzano il clima provinciale, ulteriormente influenzato dalle diverse altitudini sopra il mare. Dividendo la provincia in tre parti uguali ogni 400\u00a0km possiamo per\u00f2 ricavare tre zone climatiche sufficientemente omogenee: (A) il Sud, (B) il Centro e (C) il Nord."}
{"id": "1634805", "revid": "110157", "url": "https://it.wikipedia.org/wiki?curid=1634805", "title": "Nec\u0219e\u0219ti", "text": "Nec\u0219e\u0219ti \u00e8 un comune della Romania di 1.417 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Belciug, G\u00e2rde\u0219ti, Nec\u0219e\u0219ti."}
{"id": "1634806", "revid": "287204", "url": "https://it.wikipedia.org/wiki?curid=1634806", "title": "Necsesti", "text": ""}
{"id": "1634808", "revid": "767487", "url": "https://it.wikipedia.org/wiki?curid=1634808", "title": "Brand New", "text": "I Brand New (letteralmente: \"Nuovi di zecca\") sono stati un gruppo musicale statunitense formato dal cantante, chitarrista ed autore delle canzoni Jesse Lacey, dal chitarrista Vincent Accardi, dal bassista Garrett Tierney ed il batterista Brian Lane, in attivit\u00e0 dal 2000 al 2018.\nStoria.\nIl gruppo si \u00e8 formato nel 2000 a Merrick, New York e parzialmente composto di ex-membri dei The Rookie Lot. I Brand New sono andati in tour con molti gruppi, tra i quali Thrice, Crime in Stereo, Dashboard Confessional e mewithoutYou.\nAll'inizio del 2006 si \u00e8 aggiunto non ufficialmente il chitarrista Derrick Sherman, che ha contribuito nell'album \"The Devil and God Are Raging Inside Me\", oltre ad essere presente nei tour ed apparizioni televisive\nFinora la band ha prodotto cinque album di studio: \"Your Favorite Weapon\" (2001), \"Deja Entendu\" (2003), \"The Devil and God Are Raging Inside Me\" (2006), \"Daisy\" (2009) e \"Science Fiction\" (2017)."}
{"id": "1634819", "revid": "39884", "url": "https://it.wikipedia.org/wiki?curid=1634819", "title": "Michelle Freeman", "text": "Ha conquistato inoltre due bronzi mondiali: con la staffetta 4x100 nel 1993 e nei 100 hs nel 1997. Infine \u00e8 stata medaglia d'oro nei 100 ostacoli ai Giochi del Commonwealth 1994.\nSempre nel 1997 \u00e8 stata eletta sportiva giamaicana dell'anno."}
{"id": "1634821", "revid": "287204", "url": "https://it.wikipedia.org/wiki?curid=1634821", "title": "Petar Krivokuca", "text": ""}
{"id": "1634823", "revid": "1305772", "url": "https://it.wikipedia.org/wiki?curid=1634823", "title": "Nenciule\u0219ti", "text": "Nenciule\u0219ti \u00e8 un comune della Romania di 2.652 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di due villaggi: Nenciule\u0219ti e P\u0103ru Rotund.\nNenciule\u0219ti \u00e8 divenuto comune autonomo nel 2004, staccandosi dal comune di Mavrodin."}
{"id": "1634824", "revid": "287204", "url": "https://it.wikipedia.org/wiki?curid=1634824", "title": "Nenciulesti", "text": ""}
{"id": "1634825", "revid": "767487", "url": "https://it.wikipedia.org/wiki?curid=1634825", "title": "Randagi (gruppo musicale)", "text": "I Randagi sono un gruppo thrashcore/crossover formatosi nel 1986 a Napoli.\nStoria.\nNato nella scena dei centri sociali italiani, in particolare napoletani come il Tien'a Ment e Officina 99, inizialmente era formato da Ivo Punzo alla voce, Michele Iaccarino alla chitarra, Maurizio Gargiulo al basso e Alessandro Jovine alla batteria.\nDopo la morte di Jovine, il gruppo ingaggia Sandro Laurenzana per sostituirlo. Registrano la demo \"Tellurica\" (con altri tre gruppi napoletani della scena underground metal/hardcore: gli Original Gravity, i Desaster e i FuckOrder) e partecipano a varie compilation di musica italiana, ottenendo maggiore visibilit\u00e0.\nNel 1989, notati dall'etichetta Crime Records e dal produttore inglese Iain Burgess, i Randagi registrano il loro primo album dal titolo \"Hard States of Consciousness\", distribuito dalla \"Flying Records\". Il disco \u00e8 ben accolto dal pubblico e recensito dai giornali di musica italiani (HM, Metal Shock) e ben presto la band varca il confine italiano per partecipare a vari metal contest europei.\nIl secondo disco \u00e8 \"Seismic Area\" e vede al basso Massimiliano Jovine (entrato in formazione subito dopo la realizzazione del primo disco) e all'altra chitarra Karl Demata. Il sound si trasforma e dalle sonorit\u00e0 \"oscure\" e veloci si arriva ad un suono pi\u00f9 moderno e graffiante: il crossover diventa cos\u00ec moshcore e anche nei testi si passa dalle negative, apocalittiche descrizioni di mondi insanguinati da guerre devastanti all'immaginazione di un futuro dove tutto \u00e8 trasformabile, compreso il destino di ogni uomo.\nLa band si scioglie nel 1992. Massimiliano Jovine passer\u00e0 ai 99 Posse, Ivo collabora ai testi dei Capatosta, passando dalla scrittura in inglese all'italiano, Michele Iaccarino collaborer\u00e0, nel tempo, con varie formazioni confrontandosi con generi diversi (Black Djemb\u00e8-afro/funky; SuoniLavici-etnica sud Italia; Salvador Irmao-bossanova/samba), Karl Demata si trasferisce in Inghilterra.\nIl novembre del 2008 vede la riunione dei Randagi alla \"Casa Della Musica\" (Napoli) e, per l'occasione, la band presenta un brano inedito (La Fuga Dei Cervelli).\nNel 2015 la band si riunisce per comporre nuovi brani, questa volta in puro stile punk/rock hardcore. La musica si fa pi\u00f9 semplice ed immediata: brani brevi ed intensi (2-3 minuti) e testi che parlano di potere e societ\u00e0, vita vissuta o semplicemente di stati emotivi personali.\nLa formazione attuale \u00e8 composta da Ivo Punzo, Michele Iaccarino, Massimiliano Jovine, Sandro Laurenzana."}
{"id": "1634826", "revid": "260676", "url": "https://it.wikipedia.org/wiki?curid=1634826", "title": "Americana (Brasile)", "text": "Americana \u00e8 un comune del Brasile nello Stato di San Paolo. Fa parte della Regione Metropolitana di Campinas. La citt\u00e0 possedeva abitanti al censimento del 2016 e si estende su una superficie di .\nStoria.\nDopo il 1866, molti confederati della guerra civile americana si stabilirono nella regione. A seguito della guerra civile, la schiavit\u00f9 venne abolita negli Stati Uniti. Nel Brasile, per\u00f2, la schiavit\u00f9 era ancora legale, rendendola una posizione particolarmente attraente agli ex confederati, tra i quali l'ex senatore dello Stato dell'Alabama, William Hutchinson Norris. A seguito della forte immigrazione italiana tra il XIX secolo e l'inizio del XX secolo, oggi solo il 10% della popolazione \u00e8 originaria dei profughi americani, e le famiglie che parlano ancora inglese sono una dozzina. La citt\u00e0 inizi\u00f2 a svilupparsi a partire dal 1875, quando venne aperta una stazione ferroviaria e inizi\u00f2 la produzione di una fabbrica di tessitura del cotone in una vicina fattoria.\nLa citt\u00e0 era nota come \"Vila dos Americanos\" (\"Villaggio degli americani\") fino al 1904, quando apparteneva alla citt\u00e0 di Santa B\u00e1rbara d'Oeste. Divenne distretto nel 1924 e infine comune nel 1953.\nSociet\u00e0.\nCirca trecento \"Confederados\" sono membri della \"Fraternidade Descend\u00eancia Americana\" (Fraternit\u00e0 dei discendenti americani). Si incontrano trimestralmente al Campo Cemetery.\nCultura.\nAmericana possiede diversi musei e attrazioni turistiche, tra cui il \"Museo Storico Pedagogico\" e il \"Museo d'Arte Contemporanea\".\nSport.\nIl Rio Branco Esporte Clube, fondato nel 1913, \u00e8 la principale squadra di calcio della citt\u00e0. La squadra gioca alle partite casalinghe all'Est\u00e1dio D\u00e9cio Vitta, che possiede una capacit\u00e0 di posti."}
{"id": "1634827", "revid": "57342", "url": "https://it.wikipedia.org/wiki?curid=1634827", "title": "Primo Volpi", "text": "Professionista tra il 1938 ed il 1957, corse per la Arbos, l'Azzini, la Legnano, la Viscontea, la Bustese, la Cozzi Silger, la Rhonson, la Bartali e la Welter, distinguendosi soprattutto come scalatore. I principali successi da professionista furono il Giro della Sicilia e la Volta a Catalunya nel 1951, la Coppa Bernocchi nel 1952, la Coppa Sabatini nel 1952 e nel 1953.\nHa inventato i primi rulli per allenarsi, di nascosto dal padre. Legando la bici con una corda a due travi.\nCarriera.\nPrimo di nove fratelli (sei maschi e tre femmine), inizi\u00f2 a fare ciclismo nel 1933-1934 tra gli allievi insieme al cugino Arturo correndo nella squadra della \"Mens Sana\" di Siena; nel 1935 i due passarono poi alla Anelio Tempora di Bettolle. Dopo il ritiro dall'attivit\u00e0 del cugino a causa di un incidente, passo prima nella categoria dilettanti e poi in quella indipendenti (nel 1938).\nPass\u00f2 professionista nel 1938 insieme a Fausto Coppi nella squadra di Gino Bartali, anche se l'anno del vero debutto tra i professionisti fu il 1940 con la Legnano, quando corse il suo primo Giro d'Italia terminando al ventunesimo posto della classifica generale e vincendo una tappa ad Arezzo; sempre alla Corsa Rosa fu decimo nel 1946. Nel 1948, dopo avere corso un grande Giro, chiuso al quinto posto, fu convocato da Alfredo Binda, allora Commissario Tecnico della nazionale italiana di ciclismo, per il Tour de France vinto dall'amico e capitano di squadra Gino Bartali, \"salvatore della patria\" dopo l'attentato a Palmiro Togliatti.\nNel 1950 partecip\u00f2 al Giro dell'Africa del Nord vincendo una tappa, la classifica scalatori e piazzandosi quinto. Nello stesso anno fu secondo al Giro della Toscana, raggiunto e superato sotto lo striscione del traguardo dal conterraneo Bartali, e al Giro del Belgio per indipendenti. L'anno seguente si aggiudic\u00f2 il Gran Premio di Pontremoli, ultima tappa del Trofeo dell'Unione Velocipedistica Italiana, la Volta a Catalunya, che vinse dopo aver tenuto la maglia oro di leader della generale per dodici tappe, e il Giro della Sicilia. Nel 1952 si impose quindi nella Coppa Bernocchi e nella prima edizione della Coppa Sabatini a Peccioli, trionfo quest'ultimo bissato nel 1953.\nTrionf\u00f2 nel Giro d'Europa del 1954, dove vinse anche una tappa grazie alle sue capacit\u00e0 atletiche e tattiche, e nella stessa stagione si aggiudic\u00f2 una frazione al Giro di Svizzera. Ottenne la sua prima vittoria in volata nel 1956, a quasi 40 anni, nella tappa di Oviedo del Giro delle Asturie, battendo il forte Charly Gaul.\n\u00c8 stato definito \"un demonio infilato in un tubolare di ricambio\", \"vecchione n. 2\" (il \"vecchione n. 1\" era l'appellativo riservato a Gino Bartali) e \"il Bartali degli indipendenti\". Ritiratosi dall'attivit\u00e0 nel 1957, fino al 1959 allen\u00f2 i giovani dilettanti della \"China Gambacciani\" di Empoli, dove si era trasferito da San Quirico d'Orcia. Nel 1960 pass\u00f2 ad allenare la squadra del Brooklin-Rilsan riscuotendo notevoli successi.\nDopo il ritiro dal mondo del ciclismo, fino all'et\u00e0 di 80 anni Volpi continu\u00f2 ad inforcare la bicicletta e macinare quotidianamente decine e decine di chilometri. \u00c8 deceduto ad Empoli il 28 novembre 2006, all'et\u00e0 di novant'anni. A San Quirico d'Orcia viene organizzata dal 2002 una Gran Fondo di ciclismo a lui intitolata."}
{"id": "1634828", "revid": "834", "url": "https://it.wikipedia.org/wiki?curid=1634828", "title": "Live at Japan 2002", "text": ""}
{"id": "1634829", "revid": "113095083", "url": "https://it.wikipedia.org/wiki?curid=1634829", "title": "La corporazione dei maghi", "text": "La corporazione dei maghi \u00e8 un romanzo fantasy del 2001 della scrittrice australiana Trudi Canavan, primo libro della trilogia \"The Black Magician\". \u00c8 stato seguito da \"La scuola dei maghi\" (2002) e \"Il segreto dei maghi\" (2003), che conclude la trilogia.\n\u00c8 stato pubblicato in italiano dalla Editrice Nord nel 2007.\nTrama.\nNella citt\u00e0 di Imardin, nel regno di Kyralia, \u00e8 il giorno dell'Epurazione, l'appuntamento annuale durante il quale, su ordine del re, la Corporazione dei maghi di Kyralia scaccia dalla citt\u00e0 i vagabondi, i mendicanti e tutti coloro che sono sospettati di una vita criminale. \nGli abitanti dei bassifondi, indignati, si radunano in piazza del Nord per protestare urlando la propria rabbia, contro coloro che eseguono l'ordine: i maghi e la guardia cittadina. Alcuni manifestanti scagliano anche sassi contro i maghi, i quali per\u00f2 non se ne curano affatto, perch\u00e9 protetti da una barriera magica innalzata da loro stessi. Tutto sembra svolgersi secondo il copione collaudato, ma una ragazzina lancia una pietra che, con lo stupore di tutti, riesce a superare la barriera e a ferire uno dei maghi, Fergun, alla tempia.\nTra l'esultanza della folla e lo sgomento dei maghi, viene individuata la responsabile dell'incredibile gesto: si tratta di Sonea, una orfanella che era stata scacciata dalla casa di soggiorno, nella quale viveva con gli zii Jonna e Ranel, e che si era unita ad un gruppo di amici per protestare; la ragazza scappa via spaventata. \nMa la Corporazione dei maghi non pu\u00f2 permettersi che qualcuno, capace di abbattere la loro barriera e quindi dotato di poteri, sfugga al suo controllo: tutti i maghi esistenti, infatti, devono far parte della corporazione, e quindi servire il re. Un mago libero potrebbe creare dei problemi. Cos\u00ec nel tentativo di trovarla mettono a soqquadro i bassifondi.\nLa ragazza, aiutata da amici, tra cui Cery ed Harrin, continua a scappare, rifugiandosi presso i ladri e sempre pi\u00f9 diffidando delle parole dei maghi. Mentre alcuni maghi, come Rothen e Dannyl, vogliono realmente aiutarla, Fergun vuole usarla per realizzare i suoi oscuri progetti e per costringere la ragazza a collaborare, imprigiona il suo amico Cery. L'inganno viene per\u00f2 svelato grazie a Dannyl e al Sommo Lord Akkarin. Di quest'ultimo, verr\u00e0 svelato un segreto, durante la lettura della mente effettuata dall'Amministratore Lorlen a Sonea per avere conferma delle accuse rivolte contro Fergun.\nPersonaggi.\nCapi delle discipline:"}
{"id": "1634830", "revid": "580197", "url": "https://it.wikipedia.org/wiki?curid=1634830", "title": "Laghi dell'Alberta", "text": "La maggior parte dei laghi dell'Alberta si sono formati durante l'ultima glaciazione, circa 12.000 anni fa. Sono presenti diversi tipi di laghi: dai laghi di origine glaciale nella zona delle Montagne Rocciose Canadesi, i piccoli e poco profondi laghi delle praterie, i laghi della foresta boreale nel Nord della provincia, ai grandi laghi dalle spiagge sabbiose delle pianure centrali.\nLa distribuzione dei laghi nella provincia dell'Alberta \u00e8 irregolare, si presentano in maggior numero nell'umido Nord-Est e nella Lakeland Region, a discapito delle regioni secche del Sud-Est."}
{"id": "1634831", "revid": "767487", "url": "https://it.wikipedia.org/wiki?curid=1634831", "title": "Olteni", "text": "Olteni \u00e8 un comune della Romania di 3.339 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di due villaggi: Olteni e Perii Bro\u0219teni."}
{"id": "1634838", "revid": "83531", "url": "https://it.wikipedia.org/wiki?curid=1634838", "title": "Clongowes Wood College", "text": "Il Clongowes Wood College \u00e8 una collegio privato per ragazzi vicino a Clane nella contea di Kildare, in Irlanda. Fondato dai gesuiti nel 1814, \u00e8 una delle pi\u00f9 vecchie scuole cattoliche d'Irlanda e luogo d'ambientazione di \"Ritratto dell'artista da giovane\" (1916), il romanzo semiautobiografico di James Joyce. Il preside attuale \u00e8 frate Leonard Moloney S.J. Il 2008 \u00e8 il 195\u00ba anno accademico.\nNel 1886 il St Stanislaus College di Tullamore fu accorpato al Clongowes Wood College. La storia recente del collegio \u00e8 stata scritta da frate Roland Burke Savaga S.J. e pubblicata nel giornale della scuola, il \"The Clongownian\", negli anni ottanta, e da Peter Costello, quest'ultima pubblicata in un volume dal titolo \"Clongowes Wood: a History of Clongowes Record 1814-1989\". Un altro importante studio sulla storia del college \u00e8 \"The Clongowes Record 1814-1932\" scritto da frate Timothy Corcoran. Oggi 12 gesuiti vivono nel castello che ospita il college.\nLa scuola \u00e8 divisa in sei classi: rudimenti, grammatica, sintassi e scienze umanistiche, raggruppate in tre livelli: alto, basso e terzo livello.\nStoria.\nIl castello in cui ha sede la scuola sorge su un terreno di 323 ettari ed \u00e8 appartenuto alla famiglia Wogan ed ereditato nel 1418. Il nome \"Clongowes\" deriva dall'irlandese di \"prato\" (\"cluain\") e \"fabbro\" (\"gobha\"), anche se originariamente era conosciuto come \"Clongowes de Silva\", dove \"silva\" in latino significa \"bosco\", in inglese \"wood\".\nL'eredit\u00e0 pass\u00f2 successivamente alla famiglia Eustace e divenne parte della costa fortificata di The Pale nel 1494. Durante la restaurazione la famiglia Eustace perse il terreno, che venne venduto dalla famiglia Wogan-Brownes ai gesuiti nel marzo 1814 per \u00a316 000.\nNello stesso anno venne aperta la scuola ed accettato il primo alunno, James MacLorinan (18 maggio 1814).\nEdificio.\nIl castello medievale, situato sui bastioni risalenti al XIV secolo, \u00e8 la residenza della comunit\u00e0 religiosa e fu migliorato da un restauro nel XIX secolo. Nel 2004 fu completamente rinnovato e la reception venne spostata dall'edificio del 1999.\nIl castello \u00e8 collegato all'edificio pi\u00f9 moderno da un corridoio sopraelevato arredato con ritratti, la Serpentine Gallery, in riferimento a James Joyce; tale galleria fu completamente demolita e ricostruita nel 2004 come parte del programma di risanamento dell'edificio scolastico.\nNel 1929 venne costruito un altro edificio costato \u00a3120 000, il quale \u00e8 ora la facciata principale della scuola ed ospita le classi principali e i dormitori degli alunni che frequentano le classi di rudimenti, grammatica, sintassi e scienze umanistiche.\nLa Boys' Chapel ha un elaborato dossale, un grande organo a canne e una sequenza di dipinti raffiguranti le stazioni della via crucis dipinti da Sean Keating. Si dice che nella dodicesima stazione Ponzio Pilato assomigli al rettore del tempo, il quale rifiut\u00f2 di pagare a Keating la cifra richiesta."}
{"id": "1634839", "revid": "599013", "url": "https://it.wikipedia.org/wiki?curid=1634839", "title": "Juliet Cuthbert", "text": "Biografia.\nVinse la medaglia d'argento ai Giochi olimpici di Barcellona 1992 nei 100 e nei 200 metri piani. In queste due gare fin\u00ec sempre dietro a due statunitensi, rispettivamente Gail Devers e Gwen Torrence. Sempre nello stesso anno fu eletta sportiva giamaicana dell'anno.\nQuattro anni dopo ai Giochi olimpici di Atlanta 1996 fece parte della staffetta 4\u00d7100 metri giamaicana con Michelle Freeman, Nikole Mitchell e Merlene Ottey, vincitrice della medaglia di bronzo.\nCon la staffetta giamaicana ha vinto ai mondiali un oro (1991) e due medaglie d'argento (1995, 1997).\nAltre competizioni internazionali.\n1993\n1994\n1997"}
{"id": "1634841", "revid": "339392", "url": "https://it.wikipedia.org/wiki?curid=1634841", "title": "Agenzia europea per la gestione della cooperazione operativa alle frontiere esterne", "text": ""}
{"id": "1634844", "revid": "1305772", "url": "https://it.wikipedia.org/wiki?curid=1634844", "title": "Orbeasca", "text": "Orbeasca \u00e8 un comune della Romania di 8.029 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: L\u0103ceni, Orbeasca de Jos, Orbeasca de Sus.\nLa sede comunale \u00e8 ubicata nell'abitato di Orbeasca de Jos."}
{"id": "1634848", "revid": "287204", "url": "https://it.wikipedia.org/wiki?curid=1634848", "title": "Peretu", "text": "Peretu \u00e8 un comune della Romania di 7.758 abitanti, ubicato nel distretto di Teleorman, nella regione storica della Muntenia."}
{"id": "1634851", "revid": "59976", "url": "https://it.wikipedia.org/wiki?curid=1634851", "title": "European Network and Information Security Agency", "text": ""}
{"id": "1634853", "revid": "14498887", "url": "https://it.wikipedia.org/wiki?curid=1634853", "title": "Arco Alpino", "text": ""}
{"id": "1634854", "revid": "2134764", "url": "https://it.wikipedia.org/wiki?curid=1634854", "title": "Nazionale di pallacanestro della Bulgaria", "text": "La nazionale di pallacanestro della Bulgaria (\u041d\u0430\u0446\u0438\u043e\u043d\u0430\u043b\u0435\u043d \u043e\u0442\u0431\u043e\u0440 \u043f\u043e \u0431\u0430\u0441\u043a\u0435\u0442\u0431\u043e\u043b \u043d\u0430 \u0411\u044a\u043b\u0433\u0430\u0440\u0438\u044f), selezione dei migliori giocatori di nazionalit\u00e0 bulgara, rappresenta la Bulgaria nelle competizioni internazionali di pallacanestro organizzate dalla FIBA. \u00c8 gestita dalla \"Bulgarian Basketball Federation\".\nStoria.\nConsiderata una nazionale di seconda fascia, ha avuto il suo momento di gloria nella seconda met\u00e0 degli anni cinquanta e la prima degli anni sessanta, quando ha conquistato due medaglie europee, che restano a tutt'oggi, le sue uniche medaglie vinte alle competizioni internazionali, e raggiunto, alle Olimpiadi del '56 il 5\u00ba posto, che risulta essere il miglior piazzamento della sua storia sportiva.\nHa partecipato, in modo alterno, alle ultime edizioni dell'EuroBasket, dove non \u00e8 mai riuscita a superare il primo turno."}
{"id": "1634855", "revid": "1305772", "url": "https://it.wikipedia.org/wiki?curid=1634855", "title": "Piatra (Teleorman)", "text": "Piatra \u00e8 un comune della Romania di 3.492 abitanti, ubicato nel distretto di Teleorman, nella regione storica della Muntenia. "}
{"id": "1634865", "revid": "767487", "url": "https://it.wikipedia.org/wiki?curid=1634865", "title": "Pietro\u0219ani (Teleorman)", "text": "Pietro\u015fani \u00e8 un comune della Romania di 3.040 abitanti, ubicato nel distretto di Teleorman, nella regione storica della Muntenia."}
{"id": "1634869", "revid": "110157", "url": "https://it.wikipedia.org/wiki?curid=1634869", "title": "Plosca", "text": "Plosca \u00e8 un comune della Romania di 6.558 abitanti, ubicato nel distretto di Teleorman, nella regione storica della Muntenia. "}
{"id": "1634872", "revid": "298229", "url": "https://it.wikipedia.org/wiki?curid=1634872", "title": "Snoop Dog", "text": ""}
{"id": "1634874", "revid": "1305772", "url": "https://it.wikipedia.org/wiki?curid=1634874", "title": "Poeni", "text": "Poeni \u00e8 un comune della Romania di 3.084 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 7 villaggi: Banov, Br\u0103te\u0219ti, C\u0103tunu, Poeni, Preajba, \u021a\u0103v\u00e2rl\u0103u, V\u0103ta\u0219i.\nL'attivit\u00e0 economica prevalente \u00e8 quella legata all'industria petrolifera, stante la presenza sul territorio di giacimenti da tempo sfruttati."}
{"id": "1634875", "revid": "599013", "url": "https://it.wikipedia.org/wiki?curid=1634875", "title": "Franco Cardinali", "text": "Carriera.\nRicopriva il ruolo di ala, cresce calcisticamente nella ma la guerra ne interrompe la carriera. Alla fine del conflitto segna con gli umbri molti gol in Serie B e passa al dove trascorre cinque stagioni divenendo una bandiera dei giallorossi che segue, nonostante le 17 reti segnate in Serie B nel 1949, anche in Serie C. In quest'ultima categoria mette a segno 46 reti e, all'et\u00e0 di 32 anni, passa alla corte di Paolo Mazza nella SPAL in Serie A, esordendo e segnando una rete contro il l'11 ottobre 1953 in una partita vinta dai ferraresi per 3 a 1 in trasferta.\nGioca poi altre due stagioni in IV Serie, una a e l'altra nella sua squadra d'adozione, il Lecce, dove chiude con il calcio nel 1956."}
{"id": "1634878", "revid": "767487", "url": "https://it.wikipedia.org/wiki?curid=1634878", "title": "Poroschia", "text": "Poroschia \u00e8 un comune della Romania di 4.638 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Calomfire\u0219ti e Poroschia."}
{"id": "1634880", "revid": "729019", "url": "https://it.wikipedia.org/wiki?curid=1634880", "title": "B\u00fccker Flugzeugbau", "text": "La B\u00fccker-Flugzeugbau GmbH \u00e8 stata un'azienda aeronautica tedesca fondata nel 1932. La sua produzione riguardava velivoli da turismo e da addestramento utilizzati nelle scuole di volo della Luftwaffe durante la seconda guerra mondiale. Successivamente produsse anche motori aeronautici.\nStoria.\nLa societ\u00e0 \u00e8 stata fondata da Carl Clemens B\u00fccker, che aveva servito in qualit\u00e0 di ufficiale nella marina tedesca durante la prima guerra mondiale e che, trascorso alcuni anni in Svezia, fonda precedentemente la Svenska Aero che inizialmente costruisce velivoli Ernst Heinkel Flugzeugwerke su licenza. Con la vendita dell'azienda alla fine del 1932, B\u00fccker ritorna in Germania dove fonda la nuova azienda aprendo uno stabilimento a Johannisthal, un quartiere (\"Ortsteil\") di Berlino, nel 1934.\nPur essendo appena fondata e non avendo una diversificata produzione di velivoli, la B\u00fccker-Flugzeugbau GmbH consegu\u00ec tre importanti successi commerciali con il B\u00fccker B\u00fc 131 \"Jungmann\" del 1934, il B\u00fc 133 \"Jungmeister\" del 1936 ed il B\u00fc 181 \"Bestmann\" del 1939. Durante il periodo pre-bellico e successivamente durante la seconda guerra mondiale, oltre ai velivoli di propria progettazione la societ\u00e0 costru\u00ec su licenza velivoli di diversi altri produttori, tra cui il Focke-Wulf Fw 44, il DFS 230 e componenti per il Focke-Wulf Fw 190, Junkers Ju 87 ed Henschel Hs 293.\nAlla fine del conflitto i locali e lo stabilimento della societ\u00e0 si ritrov\u00f2 nella zona di occupazione sovietica e vennero sequestrati dalle autorit\u00e0 chiudendo l'era dell'imprenditoria privata. Tuttavia il B\u00fccker B\u00fc 181 continu\u00f2 ad essere costruito su licenza sia in Cecoslovacchia che in Egitto."}
{"id": "1634882", "revid": "599013", "url": "https://it.wikipedia.org/wiki?curid=1634882", "title": "Briana Scurry", "text": "Carriera.\nHa partecipato ai Mondiali di Svezia 1995 (3\u00ba posto) e ai due successivi statunitensi del 1999 (1\u00ba posto) e del 2003 (3\u00ba posto), oltre alle Olimpiadi di Atlanta 1996 e di Atene 2004, dove in entrambe vinse la medaglia d'oro. Fu una dei membri fondatori della WUSA, l'associazione di calcio femminile statunitense.\n\u00c8 una delle calciatrici che pu\u00f2 vantare pi\u00f9 presenze internazionali (167, cifra aggiornata al 20 ottobre 2007) piazzandosi all'11\u00ba posto fra le calciatrici statunitensi e al 18\u00ba a livello mondiale. Fra i soli portieri, solo la norvegese Bente Nordby vanta un maggior numero di presenze (171)."}
{"id": "1634885", "revid": "110157", "url": "https://it.wikipedia.org/wiki?curid=1634885", "title": "Purani", "text": "Purani \u00e8 un comune della Romania di 1.716 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Purani e Puranii de Sus.\nPurani \u00e8 divenuto comune autonomo nel 2004, staccandosi dal comune di Sili\u0219tea."}
{"id": "1634886", "revid": "84843567", "url": "https://it.wikipedia.org/wiki?curid=1634886", "title": "Casere", "text": ""}
{"id": "1634892", "revid": "339392", "url": "https://it.wikipedia.org/wiki?curid=1634892", "title": "Distribuzione GNU/Linux", "text": ""}
{"id": "1634894", "revid": "1305772", "url": "https://it.wikipedia.org/wiki?curid=1634894", "title": "Sili\u0219tea (Teleorman)", "text": "Sili\u015ftea \u00e8 un comune della Romania di 2.569 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Bute\u0219ti, Sili\u0219tea, Sili\u0219tea Mic\u0103.\nNel 2004 si sono staccati da Sili\u015ftea i villaggi di Purani e Puranii de Sus, andati a formare il comune di Purani."}
{"id": "1634897", "revid": "287204", "url": "https://it.wikipedia.org/wiki?curid=1634897", "title": "Itanagar", "text": "Itanagar \u00e8 una suddivisione dell'India, classificata come \"census town\", situata nel distretto di Papum Pare, il quale fa parte dello stato federato dell'Arunachal Pradesh, di cui la stessa Itanagar \u00e8 capitale. In base al numero di abitanti, la citt\u00e0 rientra nella classe III (da 20.000 a 49.999 persone).\nGeografia fisica.\nTerritorio.\nLa citt\u00e0 \u00e8 situata a 27\u00b0 6' 0 N e 93\u00b0 37' 0 E e ha un'altitudine di 439 .\nSociet\u00e0.\nEvoluzione demografica.\nAl censimento del 2011 la popolazione di Itanagar assommava a 59 490 persone, delle quali 30 497 maschi e 28 993 femmine. I bambini di et\u00e0 inferiore o uguale ai sei anni assommavano a 7 624."}
{"id": "1634900", "revid": "124877147", "url": "https://it.wikipedia.org/wiki?curid=1634900", "title": "Gran Premio di San Marino 1997", "text": "Il Gran Premio di San Marino 1997 si \u00e8 disputato il 27 aprile 1997 a Imola sul Circuito Enzo e Dino Ferrari. Ha visto la prima vittoria in carriera di Heinz Harald Frentzen, seguito da Michael Schumacher e Eddie Irvine, mentre il primo in classifica Jacques Villeneuve \u00e8 stato costretto al ritiro. L'austriaco Berger, all'ultima stagione in Formula 1, ha gareggiato per la 200\u00aa volta in carriera.\nGara.\nResoconto.\nQuarta pole stagionale su quattro per Jacques Villeneuve, che si conferma il \"re\" del giro singolo. Nel warm-up piove, ma per la gara si prevede pista asciutta e tutti partono con slick; solo la Prost sceglie assetto da bagnato con solo un pit: la loro gara sar\u00e0 quindi compromessa.\nVilleneuve parte bene, tanto che alla \"Tosa\" passa davanti a Schumacher, Frentzen e Ralf Schumacher. Problemi per Hill, che parte dai box, per Berger, che non parte e viene sfilato da tutti, e per Trulli, che non si avvia nemmeno. Cominciano subito i ritiri: Magnussen (al 3\u00ba giro) e Berger (al 5\u00ba) si insabbiano alle \"Acque Minerali\".\nVilleneuve, Schumacher, Frentzen e Ralf Schumacher allungano mentre il francese Panis fa da tappo a Irvine, Fisichella e H\u00e4kkinen. Al 12\u00ba giro Hill arriva lungo e tampona Nakano: per i due c'\u00e8 il ritiro. Al 18\u00ba giro Irvine riesce a superare Panis, il quale si scompone e si fa passare anche da Fisichella. Subito dopo Ralf Schumacher si ferma ai box e si ritira con un semiasse rotto: il giro successivo tocca ad Herbert uscire di scena per un guasto elettrico alla sua Sauber.\nIl primo a fare rifornimento \u00e8 Schumacher che, rientrato in pista, spinge al massimo nel tentativo di superare Villeneuve, che perde tempo nel doppiaggio delle due Tyrrell. Il canadese infatti, tornando in pista dopo la sosta, si ritrova alle spalle del pilota tedesco. In testa per\u00f2 c'\u00e8 Frentzen, che approfitta delle schermaglie tra i due rivali effettuando un giro veloce dopo l'altro: il tedesco della Williams rientra in testa anche dopo il suo pit-stop e cerca di allungare su Schumacher.\nIrvine, con Fisichella in scia, si fa sotto a Coulthard che \u00e8 quarto: il motore della McLaren fuma e perde olio rendendo la pista scivolosa davanti ai due inseguitori. Fisichella fiuta la situazione, induce all'errore Irvine e supera l'irlandese della Ferrari; subito dopo cede il motore Mercedes di Coulthard. A sorpresa al 41\u00ba giro Villeneuve rientra ai box con problemi al cambio: viene sostituito anche il volante ma il cambio rimane bloccato in terza. Per il canadese \u00e8 il ritiro.\nDopo la seconda sosta Frentzen rientra davanti a Schumacher; non ce la fa invece Fisichella perch\u00e9 il suo box \u00e8 pi\u00f9 lento di quello Ferrari, sicch\u00e9 il romano perde il terzo posto ereditato da Irvine. Non succede pi\u00f9 nulla fino alla fine: Frentzen vince il suo primo Gran Premio in carriera davanti alle Ferrari di Schumacher e Irvine, seguono Fisichella, Alesi e H\u00e4kkinen.\nNote.\n\"Salvo indicazioni diverse le classifiche sono tratte da \""}
{"id": "1634903", "revid": "123526312", "url": "https://it.wikipedia.org/wiki?curid=1634903", "title": "Survivor (singolo Destiny's Child)", "text": "Survivor \u00e8 un singolo R&amp;B della band statunitense Destiny's Child che d\u00e0 il nome al loro terzo album uscito nel 2001. Prodotto dal membro della band Beyonc\u00e9 e da Anthony Dent e scritto in collaborazione col padre della cantante, Mathew Knowles, il singolo \u00e8 stato il primo estratto da \"Survivor\" ed \u00e8 stato pubblicato nella prima met\u00e0 del 2001. Il brano ha raggiunto la seconda posizione in USA e la prima posizione nel Regno Unito, in Irlanda, Paesi Bassi e Norvegia, oltre ad avere successo in tutto il mondo, diventando una delle canzoni pi\u00f9 famose del gruppo e con cui \u00e8 stato spesso identificato. Il singolo ha permesso alla band di conquistare il loro secondo Grammy come Best R&amp;B Performance by a Duo or a Group with Vocal e il loro secondo MTV Video Music Award come Best R&amp;B Video.\nComposizione e testo.\nL'ispirazione per comporre il brano \u00e8 sorta a Beyonc\u00e9 ascoltando un dj alla radio che scherzava riguardo al fatto che tre membri avevano lasciato le Destiny's Child; il dj paragonava la band alla trasmissione televisiva \"Survivor\" (famosissimo reality show statunitense dove un gruppo di persone deve sopravvivere su un'isola deserta), chiedendo agli ascoltatori quale fosse stato secondo loro il prossimo membro ad essere cacciato dal gruppo.\nCos\u00ec Beyonc\u00e9 insieme a suo padre e ad Anthony Dent ha utilizzato il titolo dello show come concetto base della canzone; negli Usa poi col termine \"sopravvissuto\" si intendono persone che hanno superato lunghi periodi bui e tormentati nella loro vita, riuscendo a risalire in vetta e a sopravvivere alle avversit\u00e0. \"Survivor\" \u00e8 infatti un manifesto di forza e tenacia, necessarie nella vita (e nel mondo dello spettacolo) per sopravvivere e arrivare in alto.\nNel ritornello del brano le tre ragazze cantano proprio di essere delle sopravvissute, di continuare a lavorare duro per realizzare i loro sogni, puntualizzando che non si lasceranno abbattere e non lasceranno perdere tutto.\nQuesto \u00e8 il primo pezzo delle Destiny's Child in cui Michelle Williams canta una propria strofa, ovvero l'ultimo ponte prima del ritornello finale, dove la cantante spiega che dopo tanta tristezza e oscurit\u00e0 torna la serenit\u00e0, e che se ci si circonda di energia positiva, le proprie imprese acquisteranno un valore eterno.\nProblemi legali e polemiche.\nLe strofe e il ponte cantati da Beyonc\u00e9 e Kelly Rowland sono stati causa di polemiche e problemi legali. Le ex componenti Letoya Luckett e LaTavia Roberson dopo aver ascoltato in radio il testo della canzone hanno intentato un'ulteriore causa contro Beyonc\u00e9, Kelly e il manager Mathew Knowles per violazione di accordi riguardo al non infangare pubblicamente l'immagine dell'altra parte. Diverse sono le frasi che hanno scatenato l'astio di Letoya e LaTavia: nel brano Beyonc\u00e9 si rivolge a un ipotetico interlocutore, dicendogli che la sua vita \u00e8 sensibilmente migliorata dopo che se n'\u00e8 andato, che \u00e8 pi\u00f9 felice, pi\u00f9 ricca, pi\u00f9 saggia e pi\u00f9 forte; nella seconda strofa afferma che se prima pensava di non potercela fare senza di lui, invece riesce a respirare, a vedere perfettamente, a vivere ed \u00e8 arrivata anche in alto senza il suo aiuto. La frase che pi\u00f9 di ogni altra ha destato i maggiori sospetti \u00e8 quella in cui Beyonc\u00e9 dichiara di aver venduto 9 milioni di copie, nonostante il timore di non vendere pi\u00f9 dischi senza la persona a cui il brano \u00e8 rivolto.\nAnche il ponte cantato da Kelly ha causato parecchi problemi: la cantante nella canzone augura il meglio a questo interlocutore, pregando che abbia successo e felicit\u00e0, con l'assenza totale di stress; continua dicendo che non sparler\u00e0 di lui su internet, sui giornali o alla radio, e non mentir\u00e0 su di lui e la sua famiglia compromettendo la propria cristianit\u00e0. La seconda frase che ha mandato su tutte le furie Letoya e LaTavia \u00e8 quella in cui Kelly dice di essere meglio di tutto questo e che sua madre l'ha educata in maniera migliore rispetto al destinatario della canzone.\nLe due ragazze avevano gi\u00e0 portato in tribunale Mathew Knowles, Beyonc\u00e9 e Kelly dopo aver visto il video di \"Say My Name\", in cui sono state sostituite da due nuove componenti senza essere avvisate.\nMolti hanno visto in \"Survivor\" un messaggio rivolto proprio alle ex della band, ma la corte ha decretato che gli elementi non fossero abbastanza sufficienti affinch\u00e9 la parte di LeToya e LaTavia potesse essere risarcita.\nIl brano \u00e8 stato la sigla dell'omonima trasmissione andata in onda su Italia 1 con Benedetta Corbi (in quel periodo anche giornalista del TG5).\nVideo.\nIl videoclip del brano \u00e8 stato diretto dal fidato Darren Grant e girato sia in interni che in esterni. Il video \u00e8 stato presentato in anteprima mondiale su MTV Making The Video. Il concetto di base segue quello della canzone ispirato dallo show \"Survivor\"; le tre cantanti si risvegliano infatti sperdute sulla spiaggia di un'isola apparentemente deserta dopo un naufragio. Dopodich\u00e9 trovano degli indumenti fatti di pelli di animali, li indossano e si inoltrano nella foresta, immergendosi in specchi d'acqua e scalando rocce. L'isola in realt\u00e0 non \u00e8 disabitata, e le tre ragazze (con un nuovo abbigliamento molto succinto secondo lo stile mimetico dei militari) eseguono una coreografia con gli abitanti dell'isola sullo sfondo di una sorta di tempio. Nell'ultimo ritornello le ragazze si accorgono della presenza di un elicottero giunto a cercarle, e quindi corrono verso la spiaggia per poter essere viste.\nLa versione remix del video elimina la prima strofa cantata da Beyonc\u00e9 e il ponte cantato da Michelle, per fare posto a un lungo verso rap di Da Brat, la quale era gi\u00e0 apparsa nel video remix di \"Jumpin' Jumpin\"'. La rapper appare sulla spiaggia dell'isola e nel mentre scale delle rocce in un abbigliamento mimetico.\nRiconoscimenti.\nIl singolo \u00e8 uno dei pi\u00f9 premiati del gruppo. \u00c8 la seconda canzone dopo \"Say My Name\", a far vincere alla band i loro premi pi\u00f9 importanti per due anni consecutivi: \"Survivor\" trionfa ai Grammy Awards come Best R&amp;B Performance by a Duo or a Group with Vocal e agli MTV Video Music Awards come Best R&amp;B Video. Il brano viene nominato a tantissimi altri premi, tra cui vince come Best R&amp;B/Soul Single, Group, Band or Duo ai Soul Train Music Awards.\nAccoglienza.\nIl singolo \u00e8 entrato nella Billboard Hot 100 al numero 43, diventando il debutto pi\u00f9 alto in classifica della band fino a \"Lose My Breath\" del 2004 (che ha debuttato al numero 30). In poche settimane il pezzo ha raggiunto la posizione numero 2, quando in passato hit come \"No, No, No\" e \"Jumpin' Jumpin\"' erano arrivati al numero 3; il singolo non \u00e8 riuscito a scalzare \"All for You\" di Janet Jackson dalla prima posizione, ma grazie al forte passaggio radiofonico \u00e8 rimasto per cinque settimane alla posizione numero 1 della Hot 100 airplay (poi diventata Radio Songs). Nella A.R.C. Top 40 invece il singolo \u00e8 arrivato al numero 1, rimanendovi per due settimane consecutive, cos\u00ec come nella Billboard Hot Dance Music Maxi-Singles Sales chart, dove \u00e8 rimasto in vetta per otto settimane. Nel Regno Unito la canzone ha debuttato direttamente al numero 1, vendendo pi\u00f9 di 260.000 copie e diventando disco d'argento. In Canada \u00e8 arrivato al numero 2 come negli Usa, diventando il singolo di maggior successo nel paese, battendo \"Independent Women Part I\" (numero 3). In Nuova Zelanda il singolo \u00e8 arrivato al numero 3, dove \u00e8 rimasto stabile per tre settimane di seguito, mentre in Australia ha debuttato al numero 7, per poi passare altre 7 settimane in top20.\nNelle Filippine \u00e8 la terza numero 1 conquistata dal gruppo dopo \"Say My Name\" e \"Independent Women Part I\", mentre in Israele \u00e8 stato il loro primo singolo a raggiungere la prima posizione. In Italia \u00e8 stato il primo singolo di grande impatto della band e il primo a entrare in top10, entrando al numero 6 e spendendo 11 settimane in top20. Nei Paesi Bassi \u00e8 stato il loro primo singolo a raggiungere il numero 1, quando \"No, No, No\" e \"Independent Women Part I\" erano arrivati al numero 2. Stesso risultato ottenuto in Irlanda e Norvegia, dove il singolo ha raggiunto la prima posizione nella sua seconda settimana di presenza in classifica. In Svizzera \u00e8 stato il secondo singolo del gruppo a entrare in top5, arrivando al numero 5. In Austria \u00e8 stato il primo singolo delle ragazze a entrare in top20, arrivando fino al numero 10, dove \u00e8 rimasto per due settimane consecutive.\nIn Svezia \u00e8 il singolo del gruppo che ha raggiunto la posizione pi\u00f9 alta, e l'unico ad essere entrato in top5, arrivando fino alla terza posizione. In Danimarca \u00e8 stato il loro secondo singolo consecutivo ad entrare in top5, arrivando al numero 4, posizione raggiunta anche in Finlandia. In Francia \u00e8 stato il terzo singolo del gruppo a entrare in top20, dove ha passato 10 settimane consecutive raggiungendo la posizione numero 12.\nCover.\nNel 2011 il cast della serie televisiva \"Glee\" ha pubblicato una cover della canzone in medley con il singolo di Gloria Gaynor \"I Will Survive\". La cover ha debuttato alla posizione n. 51 della Billboard Hot 100. In Alvin Superstar 3: Si Salvi Chi pu\u00f2 il gruppo delle Chipettes canta una cover della canzone."}
{"id": "1634911", "revid": "767487", "url": "https://it.wikipedia.org/wiki?curid=1634911", "title": "Abbasso l'amore", "text": "Abbasso l'amore (\"Down with Love\") \u00e8 una commedia del 2003 diretta da Peyton Reed, che fa il verso alle commedie sbarazzine degli anni sessanta con Sandra Dee. Il personaggio di Catcher Block ricorda il personaggio di Tony Curtis nel film Boeing Boeing, un giornalista che intratteneva relazioni con tre hostess di tre diverse nazionalit\u00e0: spagnola, tedesca e francese. Alcune scene, come quella dell'appartamento in cui Catcher/Zip finge di essere finito per caso, sono ispirate al film \"Amore, ritorna!\" con Doris Day e Rock Hudson.\nTrama.\nNella New York del 1962, Barbara Novak \u00e8 una scrittrice femminista con l'avversione nei confronti dell'amore. Il suo accanimento verso il sentimento pi\u00f9 nobile la porter\u00e0 a scrivere un romanzo, intitolato per l'appunto \"Abbasso l'amore\", che diventer\u00e0 un best seller divenendo una guida per molte donne. La sua \"battaglia\" contro l'amore continuer\u00e0 fino al suo incontro con l'affascinante giornalista Catcher Block, intento a farle cambiare idea sull'amore.\nCuriosit\u00e0.\nIn questo film Tony Randall fa la sua ultima apparizione sul grande schermo.\nMolti particolari e situazioni descritte ricordano il film \"Il letto racconta\" del 1959 con Doris Day e Rock Hudson.\nColonna sonora.\nIl titolo originale del film, \"Down with Love\", fa riferimento all'omonimo e celebre brano portato al successo da Judy Garland. La colonna sonora curata da Marc Shaiman vanta anche un duetto tra Ren\u00e9e Zellweger e Ewan McGregor, che si erano gi\u00e0 fatti notare come cantanti, la prima in \"Chicago\" del 2002, il secondo in \"Moulin Rouge!\" del 2001.\nEdizione italiana.\nL'edizione italiana del film \u00e8 stata a cura della Pumais Due, mentre la sonorizzazione \u00e8 avvenuta presso la Fono Roma. I dialoghi italiani e la direzione del doppiaggio sono stati effettuati da Fiamma Izzo"}
{"id": "1634922", "revid": "73843", "url": "https://it.wikipedia.org/wiki?curid=1634922", "title": "Peque\u00f1o mundo", "text": "Peque\u00f1o mundo \u00e8 un album in studio del gruppo musicale cileno Inti-Illimani, pubblicato nel 2006.\nDescrizione.\nIl brano \"Tu peque\u00f1o mundo\" \u00e8 tratto dalla colonna sonora del cartone animato \"My Little World\".\nRegistrato agli studi AUREC (Huizen, Paesi Bassi), Madreselva e Sysmo Records (Parigi, Francia), il disco \u00e8 stato pubblicato nel 2006 in formato CD in Italia dalla Brav\u00f8 Records e in Cile sotto l'etichetta Inti-Illimani. \u00c8 stato inoltre ristampato, sempre in CD, dalla Condor Records nel 2013."}
{"id": "1634926", "revid": "1971044", "url": "https://it.wikipedia.org/wiki?curid=1634926", "title": "Giuseppe Pambieri", "text": "Biografia.\nDopo il conseguimento della maturit\u00e0 classica si iscrive in Giurisprudenza e contemporaneamente inizia a frequentare la Scuola del Piccolo Teatro di Milano, dove matura la propria formazione di attore. Ben presto la vocazione artistica prende il sopravvento e comincia a prendere parte a spettacoli teatrali, interpretando ruoli e generi diversi. Ottiene una parte in \"Arlecchino servitore di due padroni\" di Carlo Goldoni, per la regia di Giorgio Strehler. A 23 anni, al Teatro Olimpico di Vicenza, \u00e8 Oreste ne \"Le Mosche\" di Sartre, accanto a Valeria Moriconi. Nell'estate del 1970 a 25 anni affronta l\"Ippolito\" di Euripide al Teatro greco di Siracusa. \nNell'autunno successivo partecipa a \"Giochi di ragazzi\" di Robert Marasco, con Paolo Stoppa ed Enrico Maria Salerno che ne cura anche la regia. \nOttiene successo e popolarit\u00e0 con il personaggio di Remo nello sceneggiato televisivo \"Le Sorelle Materassi\", regia di Mario Ferrero. Nel 1972 \u00e8 richiamato al Piccolo di Milano da Strehler che lo vuole nel \"Re Lear\" di Shakespeare nel ruolo di Edmund. Partecipa a diversi lavori televisivi: \"La Parigina\" tratto da Henry Becque, \"Estate e fumo\" da Tennessee Williams e altri. Nel 1974 interpreta i film \"La polizia \u00e8 al servizio del cittadino?\", \"Il lupo dei mari\" e \"Il deserto dei Tartari\". Nel 1976 torna in teatro per la regia di Franco Zeffirelli ne \"La citt\u00e0 morta\" di Gabriele D'Annunzio. Nel 1977 c'\u00e8 la ripresa al Teatro Odeon di Parigi del Re Lear dove sua moglie Lia Tanzi \u00e8 Goneril. Nella stagione 1977-78 nasce la \"Compagnia Pambieri Tanzi\" con \"Il seduttore\" di Diego Fabbri per la regia di Franco Enriquez.\nIntanto in televisione affronta la rivista \"Rete tre\" con Gianni Morandi, Ombretta Colli e Arnoldo Fo\u00e0. Nell'estate 1981 ottiene un buon successo con Petruccio ne \"La bisbetica domata\" di Shakespeare insieme alla moglie Lia Tanzi, regia di Marco Parodi, dalla quale viene fatta una versione televisiva. Sempre in coppia, i due recitarono in \"I due gemelli veneziani\" di Carlo Goldoni e \"Il bell'Apollo\" di Marco Praga.\nNel 1982 partecipa al film \"Il conte Tacchia\" con Enrico Montesano e la regia di Sergio Corbucci. \u00c8 Neottolemo nel \"Filottete\" di Sofocle a Siracusa e Atreo nel \"Tieste\" di Seneca. Assieme a Lia Tanzi affronta, con la regia di Giancarlo Cobelli, \"Le nozze di Figaro\" di Beaumarchais per lo Stabile di Torino. Nella stagione 1985-86 \"Ma non \u00e8 una cosa seria\" di Luigi Pirandello, \"La bella e la bestia\" di Luigi Lunari e, al Festival di Taormina, \"Pericle, principe di Tiro\" di Shakespeare. Nella stagione 1990-91 \"Rumors\" di Neil Simon, farsa comica. Nella stagione 91-92 insieme alla figlia Micol Pambieri danno vita a \"Il diario di Anna Frank\" per la regia di Gianfranco De Bosio.\nNel 1992 \"L'inquilina del piano di sopra\" di Pierre Chesnot; nel 1994 con Luca Ronconi in \"Venezia salva\" di Simone Weil. Ha debuttato al festival di Verona nell'estate 1996 ne \"Il mercante di Venezia\" nel ruolo di Shylock. Nella stagione 1996-1997 \u00e8 Federico II di Svevia in \"Harem\" di Alberto Bassetti per la regia di Giorgio Albertazzi.\nNell'estate 1997 per la tv Svizzera affronta una sit-com di 20 puntate, \"Boxer shorts\". In quest'ultima stagione \u00e8 Paolino in \"L'uomo, la bestia e la virt\u00f9\" di Pirandello per la regia di Giuseppe Emiliani. Nella stagione 1998-1999 \u00e8 in scena con \"Pallottole su Broadway\" di Woody Allen per la regia di Enrico Maria Lamanna e ha girato per Rai 2 lo sceneggiato \"Incantesimo 2\". Nel 1999-2000 \u00e8 impegnato sul set di \"Incantesimo 3\" nel ruolo di Diego Olivares.\nNella stagione 2004-2005 affronta il ruolo di Angelo Baldovino ne \"Il piacere dell'onest\u00e0\" di Luigi Pirandello per la regia di Lamberto Puggelli. Con tale ruolo nel maggio del 2005 vince, nella categoria miglior attore protagonista, il Premio Gassman. Nel frattempo interpreta il ruolo di Agamennone nell\"Alcesti\" di Euripide, per la regia di Walter Pagliaro, debuttando al Teatro Olimpico di Vicenza nel settembre 2004 e replicando poi lo spettacolo nei suggestivi scenari di Tindari e Taormina. Nell'estate 2004 interpreta il ruolo di Bottom nel \"Sogno di una notte di mezza estate\" di William Shakespeare, per la regia di Renato Giordano.\nNella stagione 2006-2007 ha interpretato e diretto \"La commedia degli errori\" di Shakespeare, \"La scuola delle mogli\" di Moli\u00e8re e \"Anfitrione\" di Tito Maccio Plauto. Nel novembre 2008 debutta nel ruolo di Don Gaetano accanto a Paolo Ferrari in \"Todo modo\" dal romanzo di Sciascia, per la regia di Fabrizio Catalano e Maurizio Marchetti.\nNella stagione 2010-2011 riprende la tourn\u00e9e con lo spettacolo \"Cena a sorpresa\". Nell'ottobre 2011 \u00e8 protagonista nello spettacolo \"Il Sogno dei mille\", per la regia di Maurizio Scaparro. Nella primavera 2012 riprende lo spettacolo \"Genio e sregolatezza - Edmund Kean\". Lo spettacolo \u00e8 rappresentato al Teatro Sala Umberto di Roma ed al Teatro Carcano di Milano.\nNel 2013 entra nel cast della fiction \"Affari di famiglia\", giunta alla sesta serie, trasmessa dal canale della svizzera italiana RSI. Nel 2014 \u00e8 protagonista dello spettacolo \"Cantica del lupo a l'altre stelle\" di Nicola Lo Bianco, per la regia di Claudio Folco Russo. Nell'ottobre 2014 debutta, nel ruolo di George Croft, nello spettacolo \"La professione della signora Warren\" di George Bernard Shaw, per la regia di Giancarlo Sepe.\nNell'estate 2015 \u00e8 protagonista nello spettacolo \"Antigone - Cronache da un teatro di guerra\", per la regia di Lia Tanzi. Nel 2016 Pambieri porta in scena il \"Re Lear\" di Shakespeare, per la regia di Giancarlo Marinelli. Lo spettacolo debutta al \"Festival La Versiliana\" di Marina di Pietrasanta.\nVita privata.\nGiuseppe Pambieri \u00e8 sposato con l'attrice Lia Tanzi. Dall'unione \u00e8 nata una figlia, Micol Pambieri, anche lei attrice di teatro."}
{"id": "1634927", "revid": "124661518", "url": "https://it.wikipedia.org/wiki?curid=1634927", "title": "Bank of China Tower (Hong Kong)", "text": "La Bank of China Tower (cinese tradizionale: \u4e2d\u94f6\u5927\u53a6) \u00e8 uno dei pi\u00f9 alti grattacieli di Hong Kong. Ospita la sede della Bank of China. L'edificio \u00e8 situato in Garden Road 1, nel quartiere centrale e occidentale di Hong Kong Island.\nStoria.\nProgettato da Ieoh Ming Pei, l'edificio \u00e8 alto 305 metri (1000,7 piedi). \u00c8 stato il pi\u00f9 alto edificio di Hong Kong e in Asia dal 1989 al 1992, ed \u00e8 stato il primo edificio al di fuori degli Stati Uniti a superare il limite di 1000 piedi (305 m). Attualmente \u00e8 il quarto pi\u00f9 alto grattacielo di Hong Kong, dopo International Commerce Centre, 2 International Finance Centre ed il Central Plaza."}
{"id": "1634928", "revid": "767487", "url": "https://it.wikipedia.org/wiki?curid=1634928", "title": "Pietro Genovesi", "text": "Carriera.\nCalciatore.\nGenovesi vest\u00ec per quattordici anni la maglia del , collezionando in totale 250 presenze e 35 reti. Con i rossoblu vinse due scudetti: nel 1925 e nel 1929.\nIn Nazionale ha totalizzato 10 presenze tra il 1921 e il 1929; nel suo palmar\u00e8s figura il bronzo alle Olimpiadi di Amsterdam 1928. Gioc\u00f2 anche in Nazionale B, nella prima partita della rappresentativa, terminata con la vittoria ad Esch-sur-Alzette del 17 aprile 1927 degli azzurri sulla Nazionale del Lussemburgo per 5-1. Riport\u00f2 inoltre la vittoria della Coppa Internazionale 1927-1930.\nEbbe un forte screzio con Giuseppe Della Valle, anch'egli attaccante del Bologna e della Nazionale: i due non si parlavano nella vita privata, ma calcisticamente vi era una grande stima e ammirazione reciproca.\nAllenatore.\nOltre alla lunga carriera di calciatore nelle file del , fu per due brevi periodi allenatore della squadra felsinea. Dal dicembre 1933 al 1934 guid\u00f2 la squadra nella commissione tecnica con Angelo Schiavio e Bernardo Perin; nel gennaio 1946 fu invece allenatore in coppia con lo stesso Schiavio (prima dell'arrivo di J\u00f3zsef Violak). Nel 1949 affianca in veste di direttore tecnico l'allenatore austriaco Tony Cargnelli, esperienza che risulter\u00e0 di breve durata in quanto dopo poche giornate di campionato verr\u00e0 chiamato alla guida dei felsinei l'inglese Edmund Crawford. Ha allenato anche il , nelle duplici vesti di allenatore-giocatore, ed il ."}
{"id": "1634930", "revid": "1784492", "url": "https://it.wikipedia.org/wiki?curid=1634930", "title": "Stanislav Karasi", "text": "Carriera.\nGiocatore.\nDebutta da professionista nel 1968 con la , con cui vince tre campionati della RSF di Jugoslavia e due Coppe di Jugoslavia.\nNell'estate del 1974 si trasferisce in Francia, al .\nAll'inizio della stagione 1977-1978 viene acquistato dalla squadra belga del .\nSi trasferisce poi negli Stati Uniti, dapprima ai Buffalo Stallions e poi ai New York Arrows.\nRientrato in patria, chiude la carriera nell'.\nCon la Nazionale jugoslava vanta 10 presenze e 4 gol e la partecipazione ai Mondiali del 1974.\nAllenatore.\nHa allenato soprattutto in patria, il Be\u017eanija, il , lo Zvezdara, con una parentesi in Turchia, all'Erzurumspor."}
{"id": "1634931", "revid": "149587", "url": "https://it.wikipedia.org/wiki?curid=1634931", "title": "Lusen", "text": ""}
{"id": "1634943", "revid": "37056", "url": "https://it.wikipedia.org/wiki?curid=1634943", "title": "Sha Ka Ree", "text": ""}
{"id": "1634944", "revid": "640389", "url": "https://it.wikipedia.org/wiki?curid=1634944", "title": "Gjakova", "text": "Gjakova o Giacovizza (anche ; ; in italiano Giacovizza) \u00e8 una citt\u00e0 del Kosovo.\n\u00c8 stata la sede di un aeroporto militare, costruito nel 1999 dopo la guerra del Kosovo e gestito fino al dicembre 2013 dall'Aeronautica Militare Italiana. Il 3\u00ba Stormo diventato nel 1999 Reparto Mobile di Supporto dai primi di agosto dello stesso anno invi\u00f2 circa 120 uomini per costituire il Distaccamento Aeronautico A.M.I.Ko. (Aeronautica Militare Italiana in Kosovo).\nGeografia antropica.\nSuddivisioni amministrative.\nIl comune si divide nei seguenti villaggi:\nBabaj Boks, Bardoni\u0107, Bardosan, Batu\u0161a, Berjak, Bec, Bistra\u017ein, Brekovac, Brovina, Vogovo, Vrani\u0107, Goden, Gornje Novo Selo, Grgoc, Gr\u010dina, Guska, Dala\u0161aj, Damjane, Deva, Doblibare, Dobri\u0107, Dobro\u0161, Dolj, Donje Novo Selo, Donji Bite\u0161, Du\u017enje, Dujak, \u0110akovica, Ere\u010d, \u017dabelj, \u017ddrelo, \u017dub, Zulfaj, Jablanica, Jano\u0161, Jahoc, Kodralija, Korenica, Ko\u0161are, Kraljane, Kusar, Ku\u0161evac, Lipovac, Luga\u0111ija, Ljugbunar, Marmule, Meja Orize, Me\u0107a, Moglica, Moli\u0107, Morina, Nec, Nivokaz, Osek Pa\u0161a, Osek Hilja, Paljabarda, Pacaj, Petru\u0161an, Pljan\u010dor, Pono\u0161evac, Popovac, Radonji\u0107, Rakovina, Rakoc, Ramoc, Racaj, Ra\u010da, Ra\u0161koc, Ripaj Madanaj, Rogovo, Skivjane, Sma\u0107, Smonica, Sopot, Stubla, Trakani\u0107, \u0106erim, Uljz, Firaja, Firza, Crmljane, \u0160eremet e \u0160i\u0161man."}
{"id": "1634945", "revid": "599013", "url": "https://it.wikipedia.org/wiki?curid=1634945", "title": "Tamecka Dixon", "text": "Carriera.\nEra un play-guardia di 175 cm che ha vestito la maglia del Rovereto Basket, con cui ha esordito in Italia nel 2004-05. Dalla stagione 2007-08 gioca nell'Italmoka Pozzuoli, in Serie A1. \u00c8 stata riconfermata per la prossima stagione.\nVanta un'ottima carriera nella WNBA: dal 1997 al 2005 ha vestito la casacca delle Los Angeles Sparks, dal 2006 gioca per le Houston Comets. Nella lega professionista statunitense ha giocato ben 313 match nella regular season e 36 nei play-off. Vanta anche tre presenze nell'all-star game."}
{"id": "1634949", "revid": "39884", "url": "https://it.wikipedia.org/wiki?curid=1634949", "title": "Nikole Mitchell", "text": "Il suo record personale sui 100 \u00e8 11\"18, stabilito a Kingston nel luglio 1993."}
{"id": "1634952", "revid": "767487", "url": "https://it.wikipedia.org/wiki?curid=1634952", "title": "Unstructured Supplementary Service Data", "text": "Unstructured Supplementary Service Data \u00e8 una funzione presente in tutti i telefoni GSM. \u00c8 solitamente associato con i servizi real-time o di messaggistica istantanea. Non c'\u00e8 solitamente capacit\u00e0 di archiviazione di questi messaggi, tipici dei normali sistemi di messaggistica (in altre parole, non \u00e8 presente un centro servizi SMSC). Il tempo di risposta generalmente \u00e8 inferiore ai classici SMS.\nL'USSD ha avuto 2 evoluzioni di sviluppo, chiamati Phase 1 e Phase 2, i quali si differenziano per gli aggiornamenti avuti e le capacit\u00e0 di funzionamento. L'ultimo protocollo \u00e8 stato specificato nel protocollo GSM 03.90\nL'USSD \u00e8 usato solitamente per azionare meccanismi dei servizi di telefonia mobile che non richiedono tariffazione, per esempio controllo di servizi attivi per roaming, servizi di men\u00f9 interattivi quali la personalizzazione della carta SIM, servizi di richiamo su occupato, credito residuo sulla carta SIM prepagata e molto altro.\nL'USSD \u00e8 uno standard per trasmissioni di informazioni sui canali GSM. Le funzioni disponibili variano a seconda del gestore telefonico e delle condizioni della rete.\nEsempio di codici USSD di un operatore italiano:\nL'utilizzo pi\u00f9 comune di USSD \u00e8 quello di effettuare una richiesta ad un servizio, come la consultazione del credito telefonico, che non ha bisogno della struttura pi\u00f9 complessa e costosa dell'SMS.\nL'USSD \u00e8 usato come metodo di pagamento in alcuni paesi (Sud Africa, Spagna, India, Polonia)."}
{"id": "1634958", "revid": "1793900", "url": "https://it.wikipedia.org/wiki?curid=1634958", "title": "Emirates Office Tower", "text": "La Emirates Office Tower, nota anche come Emirates Tower One, \u00e8 un edificio di 54 piani costruito lungo Sheikh Zayed Road nella citt\u00e0 di Dubai, Emirati Arabi Uniti.\nCollegata con la Jumeirah Emirates Hotel Towers, formano quella che viene comunemente denominato complesso delle Emirates Towers. La torre ha una altezza strutturale totale di 354,6\u00a0m (1163\u00a0ft) e il tetto raggiunge i 311 m di altezza (1020\u00a0ft), il che rende l'edificio il 12\u00ba pi\u00f9 alto in tutto il mondo. L'Emirates Office Tower \u00e8 pi\u00f9 alta della torre vicina ma ha meno piani. La costruzione dell'edificio \u00e8 stata completata nel novembre 1999."}
{"id": "1634968", "revid": "339392", "url": "https://it.wikipedia.org/wiki?curid=1634968", "title": "Distribuzioni GNU/Linux", "text": ""}
{"id": "1634971", "revid": "3082", "url": "https://it.wikipedia.org/wiki?curid=1634971", "title": "Piramide di Tokio", "text": ""}
{"id": "1634973", "revid": "123959950", "url": "https://it.wikipedia.org/wiki?curid=1634973", "title": "Vejle Boldklub", "text": "Il Vejle Boldklub anche nota semplicemente come Vejle BK o Vejle, \u00e8 una societ\u00e0 calcistica danese con sede nella citt\u00e0 di Vejle.\nFondato il 3 maggio 1891, nella sua storia ha vinto cinque titoli danesi e sei coppe nazionali. Nel luglio del 2011, il Vejle si \u00e8 unito al dando cos\u00ec origine al Vejle Boldklub Kolding. La fusione \u00e8 durata solo due anni, fino al giugno 2013 quando le squadre hanno terminato la collaborazione dando nuovamente vita alle due societ\u00e0 precedenti.\nNelle sue file hanno militato anche il forte attaccante Allan Simonsen, che vince il Pallone d'oro 1977 nelle file del .\nStoria.\nIl Vejle Boldklub viene fondato nel 1891, mentre nel 1902 viene aggiunta la sezione calcistica. Nella prima edizione del campionato nazionale, stagione 1912-13, la squadra arriva alle semifinali del campionato provinciale; nella stagione successiva la squadra, dopo aver vinto il campionato provinciale arriva alla semifinale nazionale, dove viene sconfitto dal B.93.\nNel secondo dopoguerra, con la riorganizzazione del campionato danese, il Vejle viene inserito in terza divisione. Il club ottiene nel 1952 la promozione in seconda divisione, e nel 1956 accede al massimo campionato danese. Uno dei giocatori chiave di questo periodo \u00e8 sicuramente l'attaccante Bent S\u00f8rensen, che con la maglia della squadra \u00e8 sia il primo giocatore ad essere convocato nella nazionale danese che il miglior marcatore di sempre.\nIl Vejle vince il primo titolo al termine del campionato 1958, e il capocannoniere del campionato \u00e8 un giocatore della squadra, Henning Enoksen. Sempre nello stesso anno la squadra conquista anche la prima coppa nazionale, realizzando cos\u00ec un double. L'anno successivo arriva la seconda coppa nazionale, mentre nel 1960 la nazionale danese, di cui fanno parte Enoksen, Poul Jensen e ad altri giocatori del Vejle, partecipa all'Olimpiade di Roma e si classifica seconda.\nNegli anni sessanta il Vejle non conquista titoli; il punto pi\u00f9 alto \u00e8 il secondo posto ottenuto nel campionato 1965, concluso solo un punto dietro i campioni dell', e la finale di Coppa del 1968, persa 3-1 contro il .\nIl Vejle torna a vincere il titolo danese al termine del campionato 1971; tra i protagonisti di quel successo figurano il futuro Pallone d'oro 1977 Allan Simonsen e Flemming Serritslev. Non \u00e8 per\u00f2 molto fortunata la partecipazione alla Coppa dei Campioni 1972-1973, nella quale i danesi escono al primo turno, sconfitti con un pesante 7-2 dall' nel doppio confronto.\nNel 1972 il Vejle conquista sia il terzo titolo che la terza coppa, ottenendo un altro double; nella Coppa dei Campioni 1973-1974 i danesi eliminano il nei sedicesimi, ma vengono fermati dal nel turno successivo; nello stesso anno per\u00f2, Simonsen si trasferisce al . A breve distanza, nel 1975 e nel 1977, arrivano altre due Coppe nazionali, che portano a cinque i successi totali della squadra nella manifestazione. Il Vejle raggiunge poi i quarti di finale della Coppa delle Coppe 1977-1978, venendo qui fermato dal ; gli olandesi si impongono per 7-0 nel doppio confronto.\nNel 1978 il Vejle conquista il quarto titolo; il cammino nella Coppa dei Campioni termina nuovamente negli ottavi di finale, dopo aver incontrato l'. Tuttavia, negli anni immediatamente successivi la squadra non ottiene buoni piazzamenti in campionato; l'unico successo di quel periodo \u00e8 la sesta coppa nazionale, conquistata nel 1981.\nIl Vejle torna al successo nel 1984 conquistando il quinto titolo; tra i protagonisti di questa vittoria ci sono Allan Simonsen, tornato in squadra l'anno precedente, John Siveb\u00e6k e Steen Thychosen, quest'ultimo capocannoniere del campionato con ventiquattro gol. In Coppa dei Campioni, per\u00f2, \u00e8 fatale l'incontro con la nel primo turno; la formazione romena vincer\u00e0 infatti il trofeo.\nNella seconda met\u00e0 degli anni ottanta il Vejle finisce spesso lontano dal vertice; nel 1988 il club ingaggia giocatori di valore tra cui Preben Elkj\u00e6r Larsen, ottenendo un quarto posto nel campionato 1989. Questo qualifica la squadra per la Coppa UEFA 1990-1991, ma i danesi vengono eliminati al primo turno. Nel campionato successivo, invece, la squadra finisce nona e deve affrontare uno spareggio per non retrocedere; sconfiggendo il B 1913 il Vejle riesce tuttavia a mantenere la categoria.\nNel 1991 Simonsen, smessi i panni da calciatore, diventa l'allenatore del Vejle. Il campionato viene per\u00f2 concluso con la retrocessione. La squadra disputa le successive tre stagioni in 1. Division, ma, riconquistata la massima serie, si classifica seconda al termine del campionato 1996-1997. Questo piazzamento, unito al quarto posto della stagione successiva, danno al Vejle la possibilit\u00e0 di partecipare a due edizioni di Coppa UEFA. I danesi riescono solo nell'ultima ad accedere al tabellone principale, venendo eliminati dal nei trentaduesimi.\nIl Vejle retrocede al termine del campionato 1999-2000; la squadra trascorre gli anni duemila tra la prima e la seconda divisione, senza pi\u00f9 riuscire a disputare due campionati consecutivi in Superligaen. Nel luglio del 2011 il Vejle si unisce al Kolding FC, dando cos\u00ec origine al Vejle Boldklub Kolding; la fusione tra le due squadre dura due anni dopo i quali il Vejle BK ritorna in attivit\u00e0 con il vecchio nome.\nDal 2018 torna nella massima serie danese.\nOrganico.\nRosa 2021-2022.\n\"Aggiornata al 6 settembre 2021.\"\nRosa 2020-2021.\n\"Aggiornata al 26 febbraio 2021.\"\nRosa 2018-2019.\n\"Aggiornata al 31 gennaio 2019.\""}
{"id": "1634975", "revid": "1784492", "url": "https://it.wikipedia.org/wiki?curid=1634975", "title": "Dragan Kanatlarovski", "text": "Carriera.\nGiocatore.\nDebutta da professionista nel 1982 con il , con cui rimane per tre stagioni suscitando l'interesse del pi\u00f9 titolato , a cui passa all'inizio del campionato 1985-1986.\nNell'estate del 1989 si trasferisce alla , con cui vince il campionato 1989-1990 e la Coppa di Jugoslavia.\nViene quindi ingaggiato dal contribuendo alla promozione della formazione galiziana nella Primera Divisi\u00f3n, e con cui rimane anche per la stagione 1991-1992.\nDopo un anno di inattivit\u00e0, gioca dapprima in Turchia, al , prima di tornare in Macedonia e chiudere la carriera nel . \nAllenatore.\n\u00c8 stato per due volte Commissario tecnico della nazionale macedone."}
{"id": "1634976", "revid": "399678", "url": "https://it.wikipedia.org/wiki?curid=1634976", "title": "Banca offshore", "text": "Le banche offshore (letteralmente \"fuori dalle acque territoriali\") sono banche che hanno sede legale in paesi, cosiddetti paradisi fiscali (Liechtenstein, Principato di Monaco, Panama, Isole Cayman, Anguilla), che applicano legislazioni in campo fiscale e creditizio pi\u00f9 convenienti, rispettando inoltre il segreto bancario.\nLe banche offshore quindi, grazie a questa posizione privilegiata, si trovano a gestire una grossa fetta di mercato: secondo alcune stime infatti sarebbero circa 10.000 (di cui 320 italiane) con un volume d'affari pari a circa 1800 miliardi di euro.\nControversie.\nProprio la riservatezza nel gestire i dati dei propri clienti fa s\u00ec che le banche offshore siano spesso accusate di coprire e favorire attivit\u00e0 illecite."}
{"id": "1634979", "revid": "113958", "url": "https://it.wikipedia.org/wiki?curid=1634979", "title": "Pistosaurus", "text": ""}
{"id": "1634980", "revid": "4711", "url": "https://it.wikipedia.org/wiki?curid=1634980", "title": "Vejle BK", "text": ""}
{"id": "1634983", "revid": "76963", "url": "https://it.wikipedia.org/wiki?curid=1634983", "title": "Elizabeth Reaser", "text": "Biografia.\nReaser \u00e8 nata a Bloomfield Township, nell'Oakland County, nel Michigan, da una madre casalinga e un padre insegnante. Ha frequentato la Juilliard School e ha fatto la sua prima comparsa presso il grande pubblico in alcune opere a Londra.\nFa altre importanti comparse nei film \"Stay - Nel labirinto della mente\" e \"La neve nel cuore\", e riceve numerosi premi ed altre importanti nomination. Altra celebre interpretazione \u00e8 nella serie televisiva \"The West King\". Infine, a partire dal 2007, \u00e8 entrata nel cast di \"Grey's Anatomy\" e nel 2008 in quello di \"Twilight\".\nDoppiatrici italiane.\nNelle versioni in italiano delle opere in cui ha recitato, Elizabeth Reaser \u00e8 stata doppiata da:\nAltri progetti.\nInoltre, \u00e8 possibile ammirarla in qualit\u00e0 di fotomodella, in tutto il suo splendore all'et\u00e0 di 23/24 anni, in stato di gravidanza avanzato, e completamente \"al naturale\", sul sito atkarchives, alla voce Modelle, sotto il nome di Mychelle."}
{"id": "1634985", "revid": "93436", "url": "https://it.wikipedia.org/wiki?curid=1634985", "title": "Podujev\u00eb", "text": "Podujev\u00eb (, \"Podujeva\" o \"Besiana\"; ) \u00e8 una citt\u00e0 del Kosovo situata nel distretto di Pristina.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nHalabak, Bajcina, Balovc, Baraina, Batlava, Bjelo Pole, Blato, Brada\u0161, Braina, Brevnik, Brece, Buince, Velika Reka, Glavnik, Godi\u0161njak, Gornja Dubnica, Gornja Lapa\u0161tica, Gornja Paka\u0161tica, Gornje Ljup\u010de, Gornji Sibovac, Grdovac, Dvori\u0161te, Dobri Do, Dobrotin, Donja Dubnica, Donja Lapa\u0161tica, Donja Paka\u0161tica, Donje Ljup\u010de, Donji Sibovac, Duz, Dumosh, \u017ditinje, Zakut, Kaljatica, Ka\u010dibeg, Kisela Banja, Konju\u0161evac, Krpimej, Kru\u0161evica, Ladovac, Lau\u0161a, Letance, Livadica, Lug, Lu\u017eane, Mazap, Majance, Medregovac, Merdare, Metohija, Mirovac, Murgula, Obrand\u017ea, Orlane, Palatna, Penduha, Perane, Podujevo, Popovo, Potok, Prepolac, Radujevac, Rakinica, Revu\u0107e, Repa, Re\u010dica, Svetlje, Siljevica, Slatina, Surdula, Surki\u0161, Trnava, Trnavica, Turu\u010dica, Hrtica, \u0160ajkovac, \u0160akovica e \u0160tedim.\nAltri progetti.\n "}
{"id": "1634986", "revid": "767487", "url": "https://it.wikipedia.org/wiki?curid=1634986", "title": "Heri Joensen", "text": "\u00c8 il chitarrista, cantante e principale compositore del gruppo viking metal T\u00fdr; gli altri membri del gruppo attualmente sono Gunnar Thomsen (basso), Tadeusz Rieckmann (batteria) e Hans Hammer (batteria).\nBiografia.\nHeri cominci\u00f2 a suonare a quattordici anni dopo aver visto una chitarra in un negozio ed averla comprata assieme ad un amplificatore entrambi di qualit\u00e0 molto bassa, tanto che egli stesso afferma di essere stupito da come i suoi genitori riuscissero a sopportare il rumore da lui prodotto.\nIl suo primo gruppo si chiamava \"Cruiser\" e vi suonava anche Gunnar Thomsen. Dopo il cambio del nome in \"Wolfgang\" Heri e Gunnar incontrarono il batterista K\u00e1ri Streymoy che entr\u00f2 nella band.\nNell'autunno del 1997 Heri Joensen si trasfer\u00ec a Copenaghen in Danimarca per studiare musica; l'anno successivo incontr\u00f2 ad un party il suo vecchio compagno di band K\u00e1ri Streymoy e gli propose di fondare un nuovo gruppo.\nNonostante l'iniziale rifiuto, Streymoy accett\u00f2 in seguito la sua proposta, ai due si aggiunse presto Gunnar H. Thomsen e il trio inizi\u00f2 a comporre musica ispirata alle tradizioni Scandinave e Faroesi.\nJoensen ha collaborato anche con altre band: compare nell'album \"From Afar\" degli Ensiferum, nel quale canta il brano \"Vandraren\". Inoltre, in numerosi live si \u00e8 esibito insieme agli scozzesi Alestorm.\nHeri Joensen vive ora a Lambi, una minuscola frazione della cittadina di Runav\u00edk nelle Isole F\u00e6r \u00d8er, dopo aver divorziato nel 2012 dalla moglie Sigri\u00f0, da cui nel 2005 ha avuto un figlio chiamato \"T\u00f3rur\" (Thor) e una figlia, Bryndis."}
{"id": "1634988", "revid": "1431409", "url": "https://it.wikipedia.org/wiki?curid=1634988", "title": "Kelly Macdonald", "text": "Biografia.\nI suoi genitori si separarono quando aveva 9 anni e perci\u00f2 crebbe con la madre. Dopo il college inizia a studiare recitazione, debuttando nel film di Danny Boyle \"Trainspotting\" del 1996. In seguito ottiene ruoli in \"Elizabeth\", \"Splendidi amori\", \"La perdita dell'innocenza\" e \"La mia vita fino ad oggi\". Nel 2001 ottiene il ruolo della cameriera Mary nel film di Robert Altman \"Gosford Park\", successivamente partecipa al film \"Neverland - Un sogno per la vita\".\nSposata dal 2003 con Dougie Payne, bassista dei Travis, nel 2007 lavora per i fratelli Coen nel pluripremiato \"Non \u00e8 un paese per vecchi\" e recita in \"Soffocare\", tratto dall'omonimo romanzo di Chuck Palahniuk.\nNel 2011 ha ricevuto una nomination per il Golden Globe per la miglior attrice non protagonista in una serie per l'interpretazione nella serie televisiva \"Boardwalk Empire - L'impero del crimine\" e nello stesso anno ha partecipato al capitolo conclusivo della saga di Harry Potter, \"Harry Potter e i Doni della Morte - Parte 2\" nel ruolo della Dama Grigia. Nel 2012 prende parte al cast di \"Anna Karenina\", a fianco di Keira Knightley, nella parte di Dolly.\nVita privata.\nNel 2003 ha sposato il bassista scozzese Dougie Payne dal quale ha avuto due figli: Freddie Peter (2008) e Theodore William (2012). La coppia ha annunciato la separazione nel mese di settembre del 2017.\nDoppiatrici italiane.\nNelle versioni in italiano delle opere in cui ha recitato, Kelly Macdonald \u00e8 stata doppiata da:\nDa doppiatrice \u00e8 sostituita da:"}
{"id": "1634995", "revid": "767487", "url": "https://it.wikipedia.org/wiki?curid=1634995", "title": "The Mighty Boosh", "text": "The Mighty Boosh \u00e8 una serie televisiva inglese comico - musicale prodotta dalla BBC. \n\"The Mighty Boosh\" \u00e8 stata creata da Noel Fielding e da Julian Barratt, che interpretano rispettivamente i personaggi di Vince Noir e Howard Moon.\nGli episodi spesso presentano elaborati numeri musicali di differenti genere ad esempio electro, heavy metal, funk, e rap. Julian Barratt scrive la musica e canta la sigla dello show, mentre Noel Fielding spesso canta le altre canzoni che i due propongono durante lo spettacolo. \nFielding progetta anche la scenografia dello show. La serie televisiva ha molte sequenze animate con pupazzi e effetti speciali. "}
{"id": "1634996", "revid": "112050990", "url": "https://it.wikipedia.org/wiki?curid=1634996", "title": "\u00c1rp\u00e1d Haj\u00f3s", "text": "Carriera.\nGiocatore.\nHa giocato con T\u00f6rekves, Maccabi Brno, , e .\nAllenatore.\nHa allenato la Lucchese in Serie A nelle prime giornate del campionato 1947-1948; in Serie B ha allenato la U.S. Pistoiese 1921, la Sampierdarenese, il Modena e il Palermo."}
{"id": "1635001", "revid": "2050127", "url": "https://it.wikipedia.org/wiki?curid=1635001", "title": "Commissione Rey", "text": "La Commissione Rey \u00e8 stata una Commissione europea in carica dal 2 luglio 1967 al 30 giugno 1970. \nLa commissione Rey \u00e8 stata la prima commissione delle Comunit\u00e0 Europee in seguito al Trattato di fusione.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti [\u00a0\u00a0\u00a0\u00a0\u00a0]\u00a0Democratici Cristiani [\u00a0\u00a0\u00a0\u00a0\u00a0]\u00a0Liberali"}
{"id": "1635002", "revid": "106456", "url": "https://it.wikipedia.org/wiki?curid=1635002", "title": "Allier (fiume)", "text": "L'Allier (in occitano Al\u00e8ir) \u00e8 un fiume del centro della Francia, principale affluente della Loira per lunghezza, che ha dato il proprio nome al dipartimento dell'Allier.\nEtimologia.\nAnticamente \"Elaver\", il nome viene dal ligure \"el\" (albero) + \"ar\" (fiume al cui valle \u00e8 in forma di pianura), con il significato di \"fiume degli alberi\", senza dubbio perch\u00e9 utilizzato nella fluitazione del legname.\nIdrografia.\nIl fiume sorge nelle Cevenne sul \"Moure de la Gardille\" (1\u00a0423\u00a0m s.l.m.), in Loz\u00e8re, e sfocia nella Loira a ovest della citt\u00e0 di Nevers, presso il \"bec d'Allier\", al confine tra i dipartimenti di Cher e Ni\u00e8vre, dopo un percorso di 410\u00a0km. \u00c8 uno dei pochi fiumi d'Europa ancora selvaggi e ospita una fauna unica, con particolare riguardo all'avifauna.\nIdrologia.\nIl regime idrologico dell'Allier \u00e8 pluviale, sottomesso al clima oceanico. Si osserva in genere un massimo in febbraio (245\u00a0m\u00b3.s\u22121 di media mensile) e un minimo in agosto(circa 50\u00a0m\u00b3.s\u22121). In periodo di magra, la portata pu\u00f2 scendere sotto i 20\u00a0m\u00b3.s\u22121 e passare i 2\u00a0000\u00a0m\u00b3.s\u22121 in piena. \nLe piene si formano al tempo dei lunghi eventi pluviali che si manifestano generalmente da novembre ad aprile, provenienti pi\u00f9 frequentemente dall'Oceano Atlantico. Tuttavia, l'episodio proveniente dal mediterraneo del 6 dicembre 2003 ha anch'esso provocato una forte piena, forse la pi\u00f9 forte del dopoguerra.\nFauna.\nNutrie e castori sono alcune delle specie che si possono osservare sul fiume Allier. \nParticolarmente varia \u00e8 la fauna ittica, che comprende trote, temoli, lucci.\nTuttavia, la presenza di moltissimi sbarramenti sulla Loira ha comportato la quasi totale sparizione del salmone di \"Allier\" per l'assenza o inidoneit\u00e0 delle scale per pesci, insieme ad una serie di fattori: calo del della portata, distruzione dei luoghi di deposizione, calo del tasso dell'ossigeno disciolto, aumento della temperatura media. Fortunatamente, sono stati compiuti validi sforzi per tentare, dopo anni, la reintroduzione di questo pesce mitico, all'origine di una tradizione culturale millenaria."}
{"id": "1635003", "revid": "1788047", "url": "https://it.wikipedia.org/wiki?curid=1635003", "title": "Gail Devers", "text": "Biografia.\nNel 1988 si qualifica per i Giochi olimpici di Seul, dove viene eliminata nella semifinale dei 100 hs. Gi\u00e0 allora soffre di problemi fisici, emicranie che portano talvolta a momentanee perdite della vista. La sua salute si deteriora e nel 1990 le viene diagnosticato il morbo di Basedow. Dopo aver portato la sindrome in remissione si riprende tanto velocemente da vincere un argento ai campionati mondiali del 1991.\nAi Giochi 1992 Devers \u00e8 straordinaria protagonista, vincendo una combattutissima gara dei 100 metri: cinque atlete arrivano nell'arco di 6 centesimi di secondo e lei conquista la medaglia d'oro davanti a Juliet Cuthbert. Nei 100 hs invece, pur essendo favorita, giunge solo quinta, inciampando sull'ultimo ostacolo mentre stava conducendo la gara con largo margine sulle avversarie; la prova venne vinta dalla greca Paraskeu\u012b Patoulidou.\nNel 1993 vince la sua prima medaglia d'oro ai mondiali, facendo propri i 100 metri, in cui batte al fotofinish Merlene Ottey con un verdetto molto discusso. In tutto in carriera Gail Devers conquista 5 titoli mondiali.\nIl duello con la giamaicana si ripete ad Atlanta 1996 e ancora una volta \u00e8 la statunitense a vincere al fotofinish; diventa cos\u00ec la prima donna a conservare il titolo olimpico nei 100 m piani dai tempi di Wyomia Tyus. A questa vittoria ne aggiunge un'altra con l'oro nella 4\u00d7100 m.\nHa vinto il \"Best Female Track Athlete ESPY Award\" nel 1994, 2003 e 2004. Ha stabilito la miglior prestazione mondiale stagionale nei 100 hs nel 1993, 1999, 2000, 2002 e 2003."}
{"id": "1635005", "revid": "1305772", "url": "https://it.wikipedia.org/wiki?curid=1635005", "title": "Allier (disambigua)", "text": ""}
{"id": "1635008", "revid": "1957733", "url": "https://it.wikipedia.org/wiki?curid=1635008", "title": "Saliva (album)", "text": "Saliva \u00e8 il primo album in studio del gruppo musicale statunitense omonimo, pubblicato nel 1997. Fu prima pubblicato dalla Rocking Chair Records nel 1997, con una copertina nera, e poi nuovamente commercializzato dalla Red Urban Records con la copertina con la faccia.\n\"800\" apparve successivamente nella OST di Resident Evil in un remix pi\u00f9 \"dark\"."}
{"id": "1635009", "revid": "27723", "url": "https://it.wikipedia.org/wiki?curid=1635009", "title": "Stazione di Camposanto", "text": "La stazione di Camposanto \u00e8 una stazione ferroviaria posta sulla linea Bologna\u2013Verona, a servizio del comune di Camposanto.\nLa gestione degli impianti \u00e8 affidata a Rete Ferroviaria Italiana (RFI), controllata del Gruppo Ferrovie dello Stato.\nLa stazione \u00e8 posizionata sul ponte che attraversa il fiume Panaro ad un'altezza decisamente superiore rispetto al livello stradale.\nStoria.\nLa fermata \u00e8 nata come posto di blocco intermedio fra la stazione di Bolognina, oggi non pi\u00f9 esistente, e la stazione di San Felice sul Panaro. Con l'aumentare delle velocit\u00e0 dei treni, per\u00f2, la sua funzione movimentistica si \u00e8 rivelata sempre meno necessaria fino a quando ne \u00e8 stata decretata la soppressione.\nPer anni, inoltre, era stato sospeso anche il servizio viaggiatori in relazione alla scarsa redditivit\u00e0 dovuta al contenuto numero di abitanti di Camposanto e dintorni, in aperta campagna e meglio serviti da autobus, il cui percorso \u00e8, naturalmente, pi\u00f9 flessibile e adattabile alle esigenze degli abitanti.\nNel 2008 la fermata \u00e8 stata riaperta e completamente ristrutturata.\nStruttura ed impianti.\nLa stazione non dispone di fabbricato viaggiatori e gli unici edifici presenti sono quelli che ospitano la cabina elettrica della stazione.\nPer raggiungere il piano del ferro, sono disponibili sia le scale sia gli ascensori.\nIl piazzale \u00e8 composto da due binari. Nel dettaglio:\nTutti i binari sono dotati di banchina (munita di percorsi per ipovedenti) e riparati da una pensilina in acciaio.\nMovimento.\nLa stazione \u00e8 servita dai treni della linea S3 (Bologna Centrale-Poggio Rusco) del servizio ferroviario metropolitano di Bologna.\nIl servizio passeggeri \u00e8 svolto da Trenitalia per i servizi che riguardano la direttrice Bologna\u2013Verona, mentre Trenitalia Tper svolge i servizi per Poggio Rusco.\nI treni sono esclusivamente di tipo regionale.\nIn totale sono circa quarantanove i treni che effettuano servizio in questa stazione e le loro principali destinazioni sono: Bologna Centrale, Verona Porta Nuova e Poggio Rusco.\nA novembre 2019, la stazione risultava frequentata da un traffico giornaliero medio di circa 328 persone (168 saliti + 160 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione offre i seguenti servizi:"}
{"id": "1635015", "revid": "640389", "url": "https://it.wikipedia.org/wiki?curid=1635015", "title": "De\u010dani", "text": "De\u010dani (; ) \u00e8 una citt\u00e0 del Kosovo occidentale.\nAll'interno del comune si trova il Monastero serbo-ortodosso di Visoki De\u010dani, bene protetto dall'UNESCO.\nGeografia antropica.\nSuddivisioni amministrative.\nIl comune si divide nei seguenti villaggi:\nIrzniq, Dranoc, LLoqan, Voksh, Pobergj\u00eb, Prejlep, Isniq, Strellc i Ul\u00ebt, L\u00ebbush\u00eb,Beleg, Carrabreg i Poshtem, Carrabreg i Eperm, Gllogjan, Lluk\u00eb e Ul\u00ebt, Luk\u00eb e Ep\u00ebrm, Lumbardh, Kodrali, Dubovik, Shaptej, Gramaqel, Jasiq i Ul\u00ebt, Rastavic\u00eb, Baballoq, Hulaj, Maznik\u00eb, Dashinoc, Pozhar, Ratish i Ul\u00ebt, Ratish i Ep\u00ebrm, Prapaqan, Dubrav\u00eb, Sllup, Prekulluk."}
{"id": "1635016", "revid": "237256", "url": "https://it.wikipedia.org/wiki?curid=1635016", "title": "Sviatopolk I di Kiev", "text": ""}
{"id": "1635018", "revid": "9536", "url": "https://it.wikipedia.org/wiki?curid=1635018", "title": "Mandato celeste", "text": ""}
{"id": "1635022", "revid": "1772671", "url": "https://it.wikipedia.org/wiki?curid=1635022", "title": "Pistosaurus longaevus", "text": "Il pistosauro (Pistosaurus longaevus) \u00e8 un rettile estinto, appartenente ai saurotterigi. Visse nel Triassico medio (Anisico - Ladinico, circa 247 - 242 milioni di anni fa) e i suoi resti fossili sono stati ritrovati in Europa (Germania, Italia).\nDescrizione.\nQuesto animale \u00e8 noto principalmente per uno scheletro incompleto privo di cranio e per un cranio isolato (non ritrovato in connessione anatomica con lo scheletro). \"Pistosaurus \"era lungo circa tre metri, e alcune caratteristiche anatomiche sembrano intermedie tra quelle dei notosauri e dei plesiosauri. Il cranio di \"Pistosaurus\", rispetto a quello dei notosauri coevi come \"Simosaurus\", possedeva un muso molto pi\u00f9 stretto; il cranio era generalmente basso, ma \u00e8 possibile che la parte posteriore fosse dotata di una cresta sagittale per l'inserzione di potenti muscoli delle fauci. L'osso pterigoide possedeva un processo quadrato lungo e grande. Le narici erano piccole, mentre i denti della premascella erano pi\u00f9 grandi di quelli della mascella.\nLo scheletro postcranico attribuito a \"Pistosaurus \"possedeva una colonna vertebrale rigida, come quella dei plesiosauri, con processi traversi ingranditi e spine neurali robuste. Le vertebre caudali, per\u00f2, erano piccole. La scapola era piuttosto piccola, mentre l'omero era relativamente dritto e con una parte distale espansa. Ulna e radio erano pi\u00f9 corti. In generale, le zampe dovevano essere abbastanza simili a pagaie.\nClassificazione.\n\"Pistosaurus \"venne descritto per la prima volta nel 1839, sulla base di un cranio fossile ritrovato nel Muschelkalk della Germania; uno scheletro incompleto, privo di cranio, venne ritrovato nella stessa formazione. Questi fossili sono stati attribuiti alla medesima specie, \"Pistosaurus\" \"longaevus\". Questo animale \u00e8 stato inizialmente classificato come un notosauro avanzato; successivamente \u00e8 stato considerato parte di una linea evolutiva distinta, che diede origine ai plesiosauri. \n\"Pistosaurus \"\u00e8 considerato attualmente il genere tipo della famiglia dei pistosauridi, un gruppo di saurotterigi che comprende anche \"Augustasaurus \"del Nordamerica e \"Yunguisaurus \"della Cina. In alcune analisi filogenetiche, la famiglia non \u00e8 considerata monofiletica.\n\"Pistosaurus \"\u00e8 noto per alcuni resti ritrovati in Germania e per alcuni fossili frammentari rinvenuti in Italia, in Val di Centa (Dalla Vecchia e Avanzini, 2002). Anche in Spagna sono stati ritrovati fossili attribuiti con molti dubbi a questo genere (Sanz, 1983)."}
{"id": "1635023", "revid": "125707846", "url": "https://it.wikipedia.org/wiki?curid=1635023", "title": "Castelli della Repubblica Ceca", "text": "La Boemia \u00e8 ricca di castelli medievali, costruiti a partire dal XIII secolo, quando la Repubblica Ceca si divise in due regioni: Boemia e Moravia."}
{"id": "1635024", "revid": "22475", "url": "https://it.wikipedia.org/wiki?curid=1635024", "title": "Teatro Sant'Apollinare", "text": "Il Teatro Sant'Apollinare, noto anche il nome di Teatro Sant'Aponal, fu un teatro d'opera veneziano attivo nel XVII secolo.\n\"Sant'Apollinare\" era un piccolo palcoscenico \"da musica\" attivo per dieci anni, dal 1651 al 1661, ubicato appunto nella omonima parrocchia (dalla quale prendeva il suo nome) e pi\u00f9 precisamente nella odierna Corte Petriana a Venezia. Il teatro fu adibito durante la sua breve attivit\u00e0 alla rappresentazione di drammi per musica e in seguito anche spettacoli accademici.\nIl palcoscenico fu promosso per volont\u00e0 di Giovanni Faustini, librettista e impresario di giovane et\u00e0 gi\u00e0 celebre in tutta la citt\u00e0 per il suo rapporto collaborativo con il compositore Francesco Cavalli, il quale poteva contare sulla \"protezione\" di due nobili veneziani, Alvise Duodo e Marc'Antonio Correr.\nStoria del teatro.\nLa sala, gi\u00e0 in passato impiegata per la rappresentazione di commedie, era situata al primo piano di un edificio precedentemente abitato da alcune famiglie. Tuttavia quasi nulla si conosce circa il percorso che port\u00f2 alla realizzazione di questo teatro e le poche notizie su questo ci giungono dall'impegno di locazione del 19 maggio 1650 che dice soltanto: \"un loco dove gi\u00e0 si soleva anticamente recitar commedie\".\nIl 12 ottobre dello stesso anno fu firmato il contratto definitivo e durante il carnevale del 1651 il teatro apr\u00ec ufficialmente. Venne inaugurato con il dramma per musica \"L'Oristeo\" di Francesco Cavalli, allora il pi\u00f9 noto compositore veneziano d'opere, su libretto del promotore del palcoscenico, Giovanni Faustini. Nonostante Sant'Aponal fosse di dimensioni assai ridotte e decentrato, fu oggetto di un certo interesse da parte dei veneziani, grazie soprattutto alla notoriet\u00e0 delle persone che vi operavano. Dopo i successi ottenuti dalla stagione d'inaugurazione, Faustini era in procinto di prepararne la seconda per il carnevale successivo, quando improvvisamente, il 19 febbraio 1651, mor\u00ec.\nNella direzione del teatro lo segu\u00ec il fratello pi\u00f9 anziano Marco, il quale, come fece Giovanni, si appoggi\u00f2 sempre a Cavalli come compositore di riferimento, e a Correr e Duodo come finanziatori. Ebbe dunque qui inizio la sua carriera d'impresario, anche se non propriamente nell'immediato, in quanto si limit\u00f2 a portare a termine la stagione iniziata dal fratello, dopo aver subaffittato la sala per due stagioni a una societ\u00e0 costituita a Bartolomeo Castoreo, Annibale Basso e Polo Morando. La sua attivit\u00e0 ebbe regolarmente inizio a partire dal 1654, per mantenerla con non poche difficolt\u00e0 sino al giugno del 1657, quando, dopo esser stato coinvolto in una causa riguardante la propriet\u00e0 delle quote del teatro, affitt\u00f2 la sala all\"'Accademia degli Imperturbabili\", la quale ne fece la propria sede.\nGli accademici, dopo aver sanato i debiti contratti da Faustini, gli imposero nel 1658 lo smantellamento del teatro: \"stante che intende disfar li palchi et sena di detto teatro\". La sala fu smantellata probabilmente a partire dal 1661, in quanto nel frattempo al Sant'Apollinare furono rappresentati alcuni spettacoli; gli ultimi documentati furono l'opera in stile recitato \"La Pazzia in trono, ovvero Caligola delirante\" nel 1660 e una ripresa del dramma per musica \"L'Eritrea\" di Cavalli nel 1661. \nNel 1663 Sant'Aponal non venne menzionato nelle \"Addizioni al Sansovino\" di Giustiniano Martinioni e nel 1681 lo storico Cristoforo Ivanovich nella sua \"Minerva al tavolino\" ce lo riporta ancora esistente, descrivendolo in questo modo:\nDa una protesta presente nell'archivio del Consiglio dei Dieci, nel 1696 il teatro risultava ancora esistente e il piano terra venne utilizzato come deposito della \"Doganetta dell'Olio\". Proprio per questo cambio di destinazione d'uso, il 26 settembre dello stesso anno fu proibito dal Consiglio la riapertura la sala del primo piano onde evitare possibili incendi:\nSuccessivamente, durante il Settecento, scomparvero anche le ultime tracce rimaste della Sala e lo stabile ritorn\u00f2 ad essere adibito all'uso originario, ossia abitativo, cos\u00ec come ci riferisce Giovanni Carlo Bonlini:"}
{"id": "1635025", "revid": "108510720", "url": "https://it.wikipedia.org/wiki?curid=1635025", "title": "Numero di catalogazione internazionale degli oggetti spaziali", "text": "Il numero di catalogazione internazionale degli oggetti spaziali, noto negli Stati Uniti come NSSDC ID, o COSPAR ID \u00e8 un sistema internazionale di numerazione degli oggetti inviati nello spazio, come ad esempio satelliti, sonde e rover. \u00c8 composto dall'anno del lancio, da un numero di tre cifre che identifica il lancio dall'inizio dell'anno e da un codice di lettere (al massimo tre) che rappresenta il numero sequenziale di un pezzo nel lancio. Solo i satelliti conosciuti al pubblico sono numerati; alcuni satelliti militari non sono catalogati e non hanno il numero che identifica il lancio nell'anno.\nAd esempio 1957-001A \u00e8 il veicolo di lancio dello Sputnik 1 e 1957-001B \u00e8 lo Sputnik 1 vero e proprio. Il numero dice che \u00e8 stato lanciato nel 1957 e che \u00e8 stato il primo lancio dell'anno. Un altro esempio \u00e8 1990-037B, il telescopio spaziale Hubble, che fu il 37\u00ba lancio con successo conosciuto nel 1990. 1990-037A \u00e8 lo Space Shuttle Discovery nella missione STS-31, che port\u00f2 nello spazio l'Hubble.\nI lanci falliti non ricevono un codice standard. Sono infatti catalogati con una designazione arbitraria, come ad esempio VAGSL1 per il satellite Vanguard SLV 1.\nIl sistema di designazione \u00e8 stato generalmente distinto dal sistema COSPAR. Questo gruppo classific\u00f2 il primo sistema di designazione, progettato all'Universit\u00e0 di Harvard nel 1958. Inoltre questo sistema usava lettere minuscole dell'alfabeto greco per designare i satelliti artificiali. Ad esempio lo Sputnik 1 era designato 1957\u03b1. Nel 1963 il sistema fu cambiato per usare i numeri, ma il suo utilizzo retroattivo per la semplicit\u00e0 della consultazione computerizzata non fu immediato. Ad esempio la pubblicazione trimestrale TRW Space Log del 1969 aveva dei satelliti in orbita da prima del 1963 elencati con le lettere greche e dopo con i numeri.\nIl catalogo \u00e8 amministrato negli Stati Uniti d'America dal National Space Science Data Center (NSSDC), una sezione della NASA."}
{"id": "1635027", "revid": "1318789", "url": "https://it.wikipedia.org/wiki?curid=1635027", "title": "Verdi Note dell'Antoniano", "text": "Il coro Le Verdi Note dell'Antoniano di Bologna nasce nel 1989 per dare l'opportunit\u00e0 ai bambini del Piccolo Coro dell'Antoniano diretto da Mariele Ventre e dello Zecchino d'Oro di continuare a trasmettere attraverso il canto corale quei valori da sempre cari all'Antoniano una volta cresciuti e superati i limiti di et\u00e0. \nStoria.\nIl coro nasce nel 1989 da una precedente formazione nota come \"Gruppo Tau\", da un'idea di Mariele Ventre e padre Ernesto Caroli, tra i frati fondatori dell'Antoniano. Inizialmente aveva lo scopo di riunire gli ex componenti del Piccolo Coro dell'Antoniano che avendo superato l'et\u00e0 limite avessero comunque desiderato continuare un percorso artistico all'interno dell'Antoniano. In seguito fu deciso di dare la possibilit\u00e0 di entrare nella formazione corale anche a coloro che non avessero fatto parte in precedenza del Piccolo Coro.\nAttivit\u00e0.\nIl gruppo svolge attivit\u00e0 di tipo concertistico, discografico e televisivo attraverso un repertorio eclettico che spazia dal pop al rock, dalla musica classica al gospel. I brani proposti sono sia inediti che arrangiamenti di brani conosciuti in chiave corale e prodotti appositamente.\nLe Verdi Note hanno preso parte nel corso degli anni a numerose trasmissioni televisive generalmente su Rai1, tra cui la Festa della Mamma, lo Zecchino d'Oro, Aspettando il Natale, e lo speciale Una festa nel cuore. Nelle loro apparizioni alternano brani inediti a rielaborazioni in chiave corale e moderna di canti tradizionali o cover, come Tutte le mamme, un classico italiano, o Salve Regina, nella versione tratta dal film Sister Act.\nDa ricordare, tra le tante: \"\u00c8 finita la guerra\", con Biagio Antonacci, eseguita durante lo speciale Capodanno, Rai1 (1994); \"Crescerai\", interpretata con i Nomadi e il Piccolo Coro dell'Antoniano durante \"La festa della Mamma\", Rai1 (1995); \"Camminando\", sigla televisiva del programma \"6 in cammino\" in onda su Boing (2011); \"Cambia Musica\", brano elettronico, carico di energia, proposto durante il 57\u00ba Zecchino d'Oro per celebrare i 25 anni di attivit\u00e0 (2014); \"Il segreto (per Mariele)\", cantato insieme a Cristina D'Avena e al Piccolo Coro \"Mariele Ventre\" dell'Antoniano durante la finale del 58\u00ba Zecchino d'Oro (2015).\nL'attivit\u00e0 concertistica si sviluppa presso tutta la penisola italiana e in Europa. Le attivit\u00e0 sono spesso finalizzate ad iniziative benefiche legate al \"Cuore dello Zecchino\", progetto di solidariet\u00e0 proposto ogni anno durante lo Zecchino d'Oro. Da segnalare il concerto a Slavonski Brod (Croazia) per festeggiare i 25 anni dalla costruzione di \"Zlatni Cekin\", centro di accoglienza per bambini profughi di guerra.\nIl 10 giugno 2011 viene organizzato un Flash Mob sulle note di \"C'\u00e8 bisogno di una squadra\" in versione Remix, in piazza Nettuno a Bologna, al fine di promuovere l'album \"Camminando\", contenente la colonna sonora della trasmissione \"6 in cammino\". L'iniziativa \u00e8 stata ripresa dal Centro di Produzione dell'Antoniano che ha poi lanciato in rete il video nei propri canali web. A dicembre 2012 esce in esclusiva negli store digitali \"Magia di Natale (studio version)\" in cui sono presenti brani natalizi in versione studio, sia inediti che cover. Il video per promuovere il disco vede i ragazzi che festeggiano cantando il Natale per le vie addobbate e luminose di Bologna sulla canzone \"Per tutti verr\u00e0\". Il comune di Bologna lo sceglie per fare gli auguri ai suoi cittadini sul web.\nA giugno 2014 le Verdi Note compiono 25 anni di attivit\u00e0 ed esce \"Cambia Musica\", brano composto da Alessio Zini e Sara Casali, in cui i ragazzi propongono un genere nuovo, che passa dal pop alla dance fino al dubstep, ed incita il pubblico a cambiare passo dopo passo per migliorare s\u00e9 stessi e il mondo che li circonda. Il brano ha visto la realizzazione di un videoclip girato in sequenza unica come simbolo del percorso svolto in questi anni ed \u00e8 stato proposto durante il 57\u00ba Zecchino d'Oro attraverso un'esibizione su Raiuno.\nNel 2016 il coro \u00e8 presente con la canzone \"Il segreto (per Mariele)\" nell'album di Cristina D'Avena \"#le sigle pi\u00f9 belle\", che esordisce al terzo posto della classifica nazionale dei dischi pi\u00f9 venduti.\nAd agosto 2016 nasce la \"Verdi Note Academy\": oltre alla scuola di canto, al fine di completare la preparazione, viene istituito l'insegnamento della recitazione e del movimento coreografico, cosi come tipicamente avviene per gli attori di Musical Theatre.\nIl 13 dicembre 2016 esce il singolo \"A un passo da te\", scritto da Alessio Zini e Sara Casali per promuovere un messaggio positivo (\"Prendi il meglio, e portalo via con te!\"). \u00c8 la prima produzione musicale dopo l'istituzione della neonata Academy.\nA luglio 2017 nascono \"Le Verdi Note Junior\", complesso corale analogo ma costituito da ragazzi tra i 12 e i 15 anni. L'8 dicembre 2017 l'Antoniano \u00e8 stato ricevuto in udienza dal Presidente della Repubblica Italiana Sergio Mattarella, che ha riconosciuto il valore culturale dello Zecchino d'Oro e delle attivit\u00e0 sociali, culturali e di solidariet\u00e0 svolte dall'Antoniano nella storia d'Italia. Le Verdi Note dell'Antoniano sono state presenti all'incontro rappresentate da Sara Casali e Alessio Zini.\nDirettori.\nPaolo Zavallone tra il 1989 e il 1994, con la consulenza artistica della stessa Mariele Ventre. \nTra il 1994 e il 2001 Sabrina Simoni, attuale direttrice del \"Piccolo Coro Mariele Ventre dell'Antoniano\", che ha dovuto lasciare la direzione dei ragazzi per concentrarsi sulla direzione dei pi\u00f9 piccoli.\nDal 2002 al 2019 il Maestro Stefano Nanni. \nDal 2016 la direzione artistica viene affidata ad Alessio Zini e Sara Casali, ex allievi di Mariele Ventre, oggi autori di canzoni per ragazzi. Nello stesso anno entra in organico anche Fabiola Ricci per la parte di regia teatrale e preparazione vocale.\nDiscografia.\nIl coro possiede all'attivo la pubblicazione di quattro album di inediti e di due album dedicati al Natale. Di seguito i titoli degli album e le date di pubblicazione:\nChiavetta USB.\nNel 1996, a seguito della scomparsa di Mariele Ventre, fondatrice del \"Piccolo Coro\", a cui tutti erano legati, partecipano al disco \"Omaggio a Mariele\" nelle canzoni \"Do\" ed \"Ele\", insieme al Piccolo Coro dell'Antoniano.\nInterpreti.\nNella storia delle Verdi Note si trovano anche nomi di interpreti di brani delle precedenti edizioni dello Zecchino d'Oro, tra cui:"}
{"id": "1635037", "revid": "33176689", "url": "https://it.wikipedia.org/wiki?curid=1635037", "title": "Nicaula", "text": ""}
{"id": "1635039", "revid": "767487", "url": "https://it.wikipedia.org/wiki?curid=1635039", "title": "Suspect Zero", "text": "Suspect Zero \u00e8 un film thriller del 2004 diretto da E. Elias Merhige.\nTrama.\nThomas Mackelway, assieme alla collega Fran Kulok, indaga su una serie di atroci omicidi compiuti da un serial killer che uccide a caso, senza una apparente logica. Durante le indagini una serie di macabri indizi porteranno i sospetti su Benjamin O'Ryan, dando vita ad un complicato puzzle, che una volta risolto riveler\u00e0 una verit\u00e0 sconcertante."}
{"id": "1635044", "revid": "287204", "url": "https://it.wikipedia.org/wiki?curid=1635044", "title": "C'era una volta un paradosso", "text": "C'era una volta un paradosso \u00e8 un saggio scritto dal matematico Piergiorgio Odifreddi, pubblicato per la prima volta nel 2001. Per questo libro, nel 2002, l'autore ha vinto i prestigiosi \"Premio Peano\" della Mathesis e \"Premio Giovanni Maria Pace\" della SISSA.\nIl libro si articola in dieci capitoli preceduti da una \"Introduzione paradossale\":"}
{"id": "1635048", "revid": "1573940", "url": "https://it.wikipedia.org/wiki?curid=1635048", "title": "Castello di Veltrusy", "text": "Il castello di Veltrusy (o \"castello di Nelahozeves\") \u00e8 situato nell'omonima cittadina della Boemia, parte della Repubblica Ceca. Esso \u00e8 sito oltre la sponda occidentale della Moldava, il principale fiume ceco, che bagna anche la capitale Praga. Da Praga, il castello dista circa 20 chilometri in direzione nord.\nIl castello fu costruito nel 1754 su progetto dell'architetto Franti\u0161ek Ka\u0148ka per conto del conte Wenzel Chotek di Chotkow e Wognin.\nAll'interno vi \u00e8 una collezione privata della famiglia Lobkowicz, in cui sono conservate opere di grandi artisti, tra i quali Veronese, Canaletto, Rubens e Vel\u00e1zquez, oltre che manoscritti e libri. L'opera pi\u00f9 importante \u00e8 per\u00f2 \"Fienagione\" di Pieter Bruegel il Vecchio.\n\u00c8 nei pressi di questo castello che nacque il compositore Anton\u00edn Dvo\u0159\u00e1k."}
{"id": "1635057", "revid": "115533", "url": "https://it.wikipedia.org/wiki?curid=1635057", "title": "375 Holland &amp; Holland Magnum", "text": ""}
{"id": "1635061", "revid": "78273", "url": "https://it.wikipedia.org/wiki?curid=1635061", "title": "Castello di Spielberg", "text": ""}
{"id": "1635065", "revid": "1924342", "url": "https://it.wikipedia.org/wiki?curid=1635065", "title": "Dragash", "text": "Dragash ( o anche \"Sharri\", ) \u00e8 un comune del Kosovo meridionale, appartenente al distretto di Prizren. Il comune \u00e8 anche abitato da una vasta minoranza Gorani.\nGeografia antropica.\nSuddivisioni amministrative.\nIl comune si divide nei seguenti villaggi: "}
{"id": "1635067", "revid": "237256", "url": "https://it.wikipedia.org/wiki?curid=1635067", "title": "Anastasia Michailovna Romanova", "text": ""}
{"id": "1635068", "revid": "287204", "url": "https://it.wikipedia.org/wiki?curid=1635068", "title": "Gora", "text": "Geografia.\nPolonia.\n^^^ G\u00f2ra con accento in polacco si legge Gura e significa montagna"}
{"id": "1635075", "revid": "19933", "url": "https://it.wikipedia.org/wiki?curid=1635075", "title": "Epigrafiche", "text": ""}
{"id": "1635092", "revid": "729019", "url": "https://it.wikipedia.org/wiki?curid=1635092", "title": "Castello di Konopi\u0161t\u011b", "text": "Il castello di Konopi\u0161t\u011b (pronuncia: //) \u00e8 situato in Boemia Centrale, regione della Repubblica Ceca, a circa 40 chilometri a sud-ovest dalla capitale Praga, nel territorio del comune di Bene\u0161ov.\nIl castello, fondato nel XIII secolo, venne riedificato completamente nel XIX secolo, pi\u00f9 precisamente nell'anno 1887. \u00c8 qui che Francesco Ferdinando d'Asburgo-Este stabil\u00ec la sua dimora nel 1914.\nStoria.\nDal Cinquecento al Settecento.\nOriginariamente era un castello gotico di gusto francese, gi\u00e0 esistente nel Basso Medioevo.\nNella prima met\u00e0 del XVI secolo venne ricostruito una prima volta.\nNel 1605 vennero aggiunti il barbacane, che all'origine circondava completamente il castello, e il cosiddetto \"palazzo nuovo\". Nel 1725 il ponte levatoio venne sostituito da un nuovo ponte di pietra; in quello stesso periodo venivano rinnovati in stile barocco il lato sud e l'ala centrale, come pure l'entrata al castello, arricchita di sculture del tirolese Matthias Braun.\nDurante altri lavori, effettuati intorno al 1750, il soffitto della sala grande fu decorato con un affresco raffigurante le Quattro Stagioni, opera del pittore Julius Lux, originario di Plze\u0148. I camini di marmo, decorati ad intaglio, sono opera dello scultore Lazar Widman, anch'egli di Plzen.\nOttocento.\nLa ricostruzione del castello venne effettuata negli anni 1889-1894, sotto la direzione di Joseph Mocker. \nNel 1900 venne inaugurato un grande parco all'inglese, ancora oggi famoso per l'orangerie (utilizzata per esposizioni d'arte) e per il giardino delle rose.\nNovecento.\nTra il 12 e il 14 giugno 1914 vi ebbe luogo un incontro, molto discusso, tra il proprietario, l'arciduca Francesco Ferdinando, e il Kaiser Guglielmo II; pur non essendovi stato deciso niente di politicamente importante, fu comunque un segno del progressivo allontanamento dell'Austria e della Germania dall'Italia, guardata con diffidenza.\nL'armeria estense.\nAl terzo piano del castello si trova una grande collezione di armi storiche e corazze, creata dall'unione dell'armeria del casato italiano Obizzi con le opere di propriet\u00e0 delle dinastie Este e Asburgo.\nIl castello inoltre conserva il proiettile con il quale Gavrilo Princip uccise l'arciduca Francesco Ferdinando, erede al trono d'Austria-Ungheria, e sua moglie Sofia durante una visita ufficiale a Sarajevo nel 1914, talvolta indicato come \"la pallottola che diede inizio alla prima guerra mondiale\"."}
{"id": "1635095", "revid": "767487", "url": "https://it.wikipedia.org/wiki?curid=1635095", "title": "Johann Christian Schickhardt", "text": "Biografia.\nEntr\u00f2 giovanissimo alla Corte del duca di Brunswick dove ricevette una adeguata istruzione musicale ma si spost\u00f2 presto nei Paesi Bassi dove soggiorn\u00f2 in diverse corti di quel paese. Fu sicuramente presso gli \"Hessen-Kassel\", \"Anhalt-Dessau\" e forse gli \"Orange\". Torn\u00f2 quindi in Germania e precisamente ad Amburgo dove si stabil\u00ec nel 1711 restandovi per circa otto anni. Si presume poi che sia passato in Scandinavia prima di ritrovarlo a Londra nel 1732 in occasione di un concerto di sue musiche. Si presume che dovette soggiornarvi abbastanza a lungo tanto da pubblicarvi una raccolta di \"24 sonate\". Esiste poi un periodo in cui le sue notizie sono scarse fino a quando nel 1745 appare come professore presso l'Universit\u00e0 di Leida. \nOpere.\nEgli fu famoso soprattutto per la sua produzione di musica da camera e le sue sonate, spesso scritte per il flauto dolce, furono molto famose ai suoi tempi visto il numero di pubblicazioni realizzate in Olanda ma anche in Inghilterra."}
{"id": "1635099", "revid": "1318658", "url": "https://it.wikipedia.org/wiki?curid=1635099", "title": "Contea di Benton", "text": "Contea di Benton o Benton County \u00e8 la denominazione delle seguenti contee degli Stati Uniti:"}
{"id": "1635102", "revid": "1924342", "url": "https://it.wikipedia.org/wiki?curid=1635102", "title": "Drenas", "text": "Drenas (anche ; ) \u00e8 un comune del Kosovo di abitanti.\nGeografia antropica.\nSuddivisioni amministrative.\nLa municipalit\u00e0 si divide nelle seguenti frazioni e villaggi:\nBanj\u00eb, Berisha, Vasilev\u00eb, V\u00ebrboc, Vu\u00e7ak, Gllanasell\u00eb, Bletar, Drenas, Godanc, Koretic\u00eb, Fushtic\u00eb e Ep\u00ebrme, Obri, Zabel i Ep\u00ebrm, Gradic\u00eb, Dobroshevac, Domonek, Korrotic\u00eb e Poshtme, Fushtic\u00eb e Ul\u00ebt, Zabeli i Ul\u00ebt, Kishnarek\u00eb, Komoran, Krojkov\u00eb, Llapushnik, Likoshan, Negroc, Nekoc, \u00c7ikatov\u00eb e Vjeter, Orllat\u00eb, Poklek, Poluzha, Stankoc, \u00c7ikatov\u00eb e Vjeter, Terdevc, Terpez\u00eb, T\u00ebrstenik, Shtrubullov\u00eb e Shtutic\u00eb."}
{"id": "1635104", "revid": "1305772", "url": "https://it.wikipedia.org/wiki?curid=1635104", "title": "Contea di Boone", "text": "Contea di Boone o Boone County \u00e8 la denominazione delle seguenti contee degli Stati Uniti:"}
{"id": "1635108", "revid": "1305772", "url": "https://it.wikipedia.org/wiki?curid=1635108", "title": "Contea di Bradley", "text": "Contea di Bradley o Bradley County \u00e8 la denominazione delle seguenti contee degli Stati Uniti:"}
{"id": "1635110", "revid": "599013", "url": "https://it.wikipedia.org/wiki?curid=1635110", "title": "Teodoro di Cirene", "text": ""}
{"id": "1635116", "revid": "287204", "url": "https://it.wikipedia.org/wiki?curid=1635116", "title": "Teoria della crescita endogena", "text": "La teoria della crescita endogena \u00e8 un assunto secondo il quale la crescita si basa sulla dinamica del progresso tecnologico, inteso come processo endogeno che porta nel tempo allo sviluppo della produttivit\u00e0, e quindi all'aumento della ricchezza all\u2019interno di un Paese. In ci\u00f2 essa si differenzia dalla teoria della crescita esogena, che invece considera l\u2019evoluzione della tecnologia come una variabile esogena, quindi esterna, senza spiegare l'influenza che essa ha sulla crescita.\nIl primo teorico di questo modello \u00e8 Robert Solow, che proprio grazie alle importanti scoperte in questo campo fu insignito del Premio Nobel nel 1987.\nIl modello di Solow del 1956 spiega che soltanto il progresso tecnico \u00e8 in grado di spiegare una continua crescita degli standard di vita e della produttivit\u00e0.\nPrevede cio\u00e8 che le diverse economie convergano verso situazioni di steady state o stato uniforme, nel quale esse crescono con tassi uniformi pari al tasso di crescita del progresso tecnico (pari a g).\nNelle fasi di avvicinamento allo steady state le diverse economie crescono a tassi differenti, in quanto diversi sono le differenze dello stato iniziale rispetto a quello di crescita uniforme.\nLo steady state \u00e8 raggiunto a livello di reddito pro capite differenti, diversi a seconda:\nin quanto si pu\u00f2 assumere che il tasso di ammortamento e il tasso di crescita del progresso tecnico siano uniformi tra i diversi paesi.\nIl modello si scontra con evidenza empirica:\nContrariamente all'ipotesi di facile trasferibilit\u00e0 del progresso tecnico tra paesi, le differenze tra paesi sviluppati e sottosviluppati non sta solo nei differenti tassi di risparmio e di crescita della popolazione, bens\u00ec nella tecnologia (assai inferiore nei paesi sottosviluppati); inoltre, secondo il modello di Solow. Il capitale dovrebbe andare verso i paesi poveri dove in linea di principio c'\u00e8 una pi\u00f9 alta produttivit\u00e0 marginale del capitale (PMK), mentre in realt\u00e0 si osserva che il capitale va isia dai paesi emergenti verso i paesi ricchi che viceversa.\nIl modello di Solow semplifica la realt\u00e0 sotto molti aspetti e ne ignora altri, in particolare:\nQuesti limiti hanno stimolato la costruzione di modelli pi\u00f9 avanzati (modelli di crescita endogena) che hanno l'obiettivo ultimo di spiegare la non convergenza (che \u00e8 elemento di instabilit\u00e0). In particolare, queste anomalie possono essere spiegate adottando una pi\u00f9 ampia concezione del capitale, secondo cui, ad esempio, ci\u00f2 che conta nella NE non \u00e8 soltanto il capitale fisico ma anche il capitale umano, la spesa pubblica e la conoscenza.\nLa scienza applicata e i cambiamenti organizzativi che hanno enormemente moltiplicato la produttivit\u00e0 non sono esogeni, ma sono in realt\u00e0 strettamente connessi con la vita economica; l'avanzamento della conoscenza utile all'economia \u00e8 il principale motore di crescita.\nModelli pi\u00f9 avanzati sono costruiti rendendo endogene una o pi\u00f9 variabili che nel modello di Solow appaiono come esogene.\nPossono essere resi endogeni: il saggio di risparmio, la crescita della popolazione, il livello e la crescita dell'efficienza del lavoro o progresso tecnico.\nIn particolare, vari modi di guardare al progresso tecnico:\nIl progresso tecnico come fenomeno cumulabile che pu\u00f2 dar luogo a fenomeni di irreversibilit\u00e0, traiettorie tecnologiche, scelta delle tecniche \u00e8 path dependent, non rimodellable in ogni momento (ad es. se variano i salari non \u00e8 detto che si scelgano tecniche pi\u00f9 labour intensive).\nSe l'accumulazione del capitale d\u00e0 luogo ad esternalit\u00e0 positive, queste, insieme all'accumulazione del capitale umano, possono portare ad una crescita dell'economia con produttivit\u00e0 del capitale non decrescente e quindi con crescita destinata a perpetuarsi piuttosto che convergere verso lo stato uniforme.\nAnche gli scambi internazionali e la pubblica amministrazione possono essere fonti di progresso tecnico:\nUn'implicazione importante dei modelli di crescita endogena \u00e8 quindi che il sistema di libero mercato non \u00e8 detto che sia in grado di generare il \u2018giusto\u2019 ammontare di crescita economica. La mano invisibile del mercato compie un buon lavoro quando le risorse sono scarse, ma la conoscenza utile all'economia non \u00e8 scarsa; la natura della conoscenza come merce fa s\u00ec che abbiamo a che fare con un'area dell'economia in cui il coinvolgimento del settore pubblico \u00e8 necessario e l'affidarsi solo al mercato non produce buoni risultati.\nAlcuni dei modelli di crescita endogena (che si differenziano per la fonte di crescita endogena) considerano:\nRappresenta un tentativo di collegare la crescita alla politica economica strutturale, cio\u00e8 quegli interventi che non hanno come scopo diretto ed immediato quello di influire sul grado di utilizzo della capacit\u00e0 produttiva o sui Pressi. Questi interventi di natura congiunturale, sono propri della politica monetaria e fiscale; la politica economica strutturale si pone altri obiettivi, molto pi\u00f9 articolati che riguardano la produttivit\u00e0 delle risorse pi\u00f9 che il grado del loro impiego.\nL'ipotesi chiave che permette di endogenizzare la crescita \u00e8 quella dell'esistenza di beni pubblici, forniti dallo stato, ed utilizzati dagli agenti economici come input nella funzione di produzione, la FP viene modificata in modo da avere PM decrescenti rispetto a G e a K ma rendimenti costanti se entrambi i fattori produttivi vengono considerati congiuntamente.\nL'azione del governo che ha in s\u00e9 PM decrescente, sostiene la crescita bloccando gli effetti della PM decrescente del capitale privato, in modo da garantire la costanza della produttivit\u00e0 del capitale ora concepito come capitale privato e spesa pubblica insieme.\nAlla luce di queste estensioni si pu\u00f2 comprendere meglio soluzione del paradosso della mancata convergenza: il capitale umano, la spesa pubblica e la conoscenza sono considerabili come un tipo di bene capitale che esibisce rendimenti crescenti a causa di un crescente tasso di innovazione scientifica e tecnologica, quando tali estensioni vengono considerate MPK nei paesi poveri non risulta alta (per via ad es. della scarsit\u00e0 di forza lavoro qualificata e il governo inefficiente), mentre nei paesi ricchi non \u00e8 bassa anche se il capitale \u00e8 abbondante.\nImplicazioni di politica economica della teoria della crescita endogena.\nQueste implicazioni sono meno pessimiste di quelle desumibili dal modello di Solow in cui molti fattori sono esogeni e non modificabili dalla politica economica.\nOccorre stimolare qualunque attivit\u00e0 economica che porti a miglioramenti nell'applicazione della conoscenza, in particolare, secondo una visione ampia di questa teoria che mette l'accento sui benefici in termini di produttivit\u00e0 ottenibili da ampie categorie di investimento, tutte le forme di investimento andrebbero incentivate; in alcune forme il tasso di miglioramento della conoscenza economicamente utile e quindi di crescita della produttivit\u00e0 \u00e8 particolarmente alto.\nPartendo dall'ipotesi di piena occupazione nel lungo periodo (Keynes chioserebbe quando siamo tutti morti) tipica del modello neoclassico queste teorie sottolineano la necessit\u00e0 di creare risparmio privato e pubblico per finanziare gli investimenti; in particolare, occorre creare surplus di bilancio per creare spazio agli investimenti pubblici, ma anche creare incentivi fiscali per gli investimenti.\nAll'interno del modello neoclassico, la creazione di deficit spiazza l'investimento (effetto-spiazzamento che passa attraverso l'aumento dei tassi d'interesse), in particolare gli effetti sono ancor pi\u00f9 negativi se ad essere spiazzati sono gli investimenti in R&amp;D che hanno ricadute sulla produttivit\u00e0 di tante imprese. Ovviamente queste limitazioni non si applicano all'interno del modello keynesiano.\nLimiti dei modelli di crescita endogena.\nSeguendo l'impostazione neoclassica, questi modelli si basano sull'ipotesi di piena occupazione della forza lavoro nel lungo periodo. In conseguenza di ci\u00f2, questi modelli hanno l'obiettivo ultimo di spiegare la NON convergenza dei tassi di crescita del prodotto pro-capite tra paesi.\nQuesta spiegazione deve basarsi sui differenziali di crescita della produttivit\u00e0 perci\u00f2, una volta fatta l'ipotesi di piena occupazione (occupati L =forza lavoro FL disponibile), infatti\nY/POP = Y/L * FL/POP\nIl tasso di crescita del prodotto pro-capite \u00e8 pari al prodotto tra il tasso di crescita della produttivit\u00e0 per addetto (Y/L) e il tasso di crescita del tasso di attivit\u00e0 (FL/POP) della popolazione (che \u00e8 di entit\u00e0 modesta nel l.p. e viene trascurato).\nCi\u00f2 chiarisce che i modelli di crescita endogena devono essere giudicati per la loro effettiva capacit\u00e0 di spiegare i differenziali di crescita della produttivit\u00e0 e di conseguenza del reddito pro-capite.\nQuando si riconosca che i paesi con alta disoccupazione sono molto numerosi, si pu\u00f2 spiegare la non convergenza non solo con i differenziali di crescita di produttivit\u00e0 ma anche con i differenziali di crescita del reddito. \u00c8 sufficiente allora considerare le diversit\u00e0 internazionali nei tassi di risparmio e investimento; il ruolo di questi fattori \u00e8 illustrato da modelli come quelli di Harrod e Domar, pi\u00f9 in generale \u00e8 spiegato dal modello Keynesiano che si pone il problema di determinare quali sono le condizioni di stabilit\u00e0 dell'economia di mercato che erano supposte come date dall'economia neoclassica."}
{"id": "1635122", "revid": "729019", "url": "https://it.wikipedia.org/wiki?curid=1635122", "title": "COSMO-SkyMed 1", "text": "COSMO SkyMed 1 \u00e8 un satellite artificiale di osservazione terrestre facente parte della costellazione COSMO-SkyMed."}
{"id": "1635123", "revid": "729019", "url": "https://it.wikipedia.org/wiki?curid=1635123", "title": "COSMO-SkyMed 2", "text": "COSMO SkyMed 2 \u00e8 un satellite artificiale di osservazione terrestre facente parte della costellazione COSMO-SkyMed."}
{"id": "1635130", "revid": "1305772", "url": "https://it.wikipedia.org/wiki?curid=1635130", "title": "Contea di Carroll", "text": "Contea di Carroll o Carroll County \u00e8 la denominazione delle seguenti contee degli Stati Uniti:"}
{"id": "1635136", "revid": "470844", "url": "https://it.wikipedia.org/wiki?curid=1635136", "title": "Stemma della Moldavia", "text": "Lo stemma della Moldavia \u00e8 costituito da un'aquila stilizzata che stringe una croce nel becco ed uno scettro ed un ramo tra gli artigli. \u00c8 basato sullo stemma della Romania.\nBlasonatura.\nIl petto dell'aquila \u00e8 protetto da uno scudo che porta le insegne tradizionali della Moldavia: una testa di uro con il sole tra le corna. Contiene anche due rombi (le orecchie), un fiore a cinque petali e una luna in fase crescente. Sullo scudo ogni elemento ha uno dei tre colori tradizionali: rosso, giallo e blu.\nLo stemma appare al centro della bandiera moldava.\nStemma dell'Esercito della Moldavia.\nAdottato: 1990\nElementi: scudo rosso; aquila con croce; lo scudo sul petto dell'aquila: partizione mediante fascia rosso-azzurra, che porta un uro dorato. una stella dorata a otto punte, a rosa ed una luna (crescente); tra gli artigli dell'aquila: una spada (destra) e una mazza (sinistra); nel becco dell'aquila: una croce ortodossa\nUso: ignoto\nEmblema dell'Esercito della Moldavia.\nAdottato: 1990\nElementi: un ramo d'olivo (destra) ed un ramo di quercia (sinistra); uniti da un nastro tricolore; aquila con croce; lo scudo sul petto dell'aquila: partizione mediante fascia rosso-azzurra, che porta un uro dorato, una stella dorata a otto punte, a rosa ed una luna (crescente); tra gli artigli dell'aquila: una spada (destra) e una mazza (sinistra); nel becco dell'aquila: una croce ortodossa\nUso: sulla parte anteriore della bandiera dell'Esercito nazionale"}
{"id": "1635137", "revid": "1501558", "url": "https://it.wikipedia.org/wiki?curid=1635137", "title": "Il grande romanzo di Ramses", "text": "Il grande romanzo di Ramses (\"Rams\u00e8s\") \u00e8 una serie di cinque romanzi scritta dal francese Christian Jacq, che narra la vita del faraone Ramses II. Il romanzo, oltre che racconto delle imprese del sovrano, \u00e8 anche un dettagliato quadro della vita quotidiana nell'epoca ramesside, periodo storico molto studiato dall'autore.\nI cinque libri sono raccolti in un unico libro nel 1999. A partire da gennaio 2016, inoltre, l'intera pentalogia \u00e8 stata rieditata, sempre dalla Mondadori sia separatamente sia in un unico libro che riunisce tutti i 5 libri.\nSinossi dei libri.\n\"Il figlio della luce\".\nIl primo dei cinque volumi narra l'ascesa al trono del giovane Ramses, che diventer\u00e0 faraone dopo la morte del padre Seti. \nLa storia inizia con un giovane Ramses impegnato nel suo scontro con un gigantesco toro, sotto gli occhi attenti del padre, il faraone Seti, che alla fine dello scontro taglia a Ramses il ricciolo di infanzia, segno che ora \u00e8 adulto perch\u00e9 \u00e8 riuscito a dominare la propria paura. Osteggiato dal fratello maggiore Shenar, abile nei complotti e sicuro di divenire nuovo faraone alla morte del padre, Ramses si trover\u00e0 costretto a superare parecchi pericoli, fra cui attentati mossi dallo stesso Shenar, sfide con divinit\u00e0 occulte e scontri con popolazioni ostili. \u00c8 per\u00f2 fiancheggiato da quattro amici d'infanzia: Ameni, lo scriba attento al proprio lavoro, magro, pallido e dai capelli radi nonostante l'et\u00e0; Setau, l'incantatore di serpenti, misteriosi e bizzarro nell'abbigliamento; Asha, futuro diplomatico, nato da genitori egiziosiriani, sempre molto elegante e sicuro di s\u00e9; e Mos\u00e8, l'ebreo dal cuore infiammato da una forza misteriosa, robusto e atletico, e amante dell'architettura. All'inizio della storia verr\u00e0 aiutato anche da Sary, un trentenne in passato tutore di Ramses e dei suoi quattro amici, anche per via del suo matrimonio con Dolente, la giovane sorella di Ramses.\nMosso dal padre ad affrontare prove incredibili che riusciranno a forgiarlo come futuro sovrano, Ramses mostra un carattere energico e molto forte, riuscendo anche ad attrarre la bella Isinofret, dai pi\u00f9 detta Iset, la fanciulla pi\u00f9 apprezzata dall'alta societ\u00e0, che si unisce a lui e lo ama alla follia. Il giovane per\u00f2, bench\u00e9 attratto dalla passionalit\u00e0 dell'amante, si innamora anche della pacata Nefertari, una sacerdotessa che ha scelto la vita contemplativa del tempio. Corrisposto nel suo amore decide di sposarla, ma poi sceglie anche di mettere Iset sotto la sua protezione, essendo ella incinta di quello che sar\u00e0 il primogenito di Ramses, Kha. Durante un viaggio di campagna in Nubia, dove Seti affronta una sanguinosa ribellione, il giovane Ramses salva anche un piccolo di leone che da allora diviene un suo animale domestico.\nShenar, che sembra realizzare le aspettative del padre, inizia per\u00f2 a sguinzagliare contro di lui tutta l'alta societ\u00e0 dell'epoca. La situazione si acuisce ancora di pi\u00f9 quando in Egitto giunge la flotta greca achea, capitanata da Menelao, di ritorno dalla famigerata guerra di Troia. Oltre al poeta Omero, il re di Sparta conduce con s\u00e9 anche la moglie Elena, giustamente ritenutasi causa di una guerra che ha causato molti morti. Oppressa dal rimorso, la regina trova per sua fortuna la felicit\u00e0 nella terra del Nilo e, grazie all'aiuto della grande sposa reale Tuya, moglie di Seti, e di Nefertari, riesce a vivere in Egitto per lungo tempo, attirandosi per\u00f2 cos\u00ec l'ira di Menelao che decide di complottare con Shenar nel suo conflitto contro Ramses. Quest'ultimo incolpa anche Sary e Dolente di aver complottato per ucciderlo, complotto sventato anche con l'aiuto di Ameni, che in un'occasione ha anche rischiato la vita; cos\u00ec Sary e Dolente verranno confinati in un villaggio di periferia in reclusione, ignari che il destino riserver\u00e0 una sorpresa che sconvolger\u00e0 il futuro regno di Ramses.\nPoco dopo, Ramses si oppone all'attacco di alcuni pirati terribili Shardana, una trib\u00f9 sarda di pirati, e sconfigge in battaglia il loro capo, Serramanna; decide per\u00f2 di risparmiarlo, e l'altro sceglie di servirlo per tutta la vita come capo della sua guardia personale. Alla fine, per\u00f2, il faraone Sethi muore dopo quindici anni di regno e il peso del trono crolla sulle spalle del figlio, ancora inesperto e odiato dai membri dell'alta societ\u00e0, sostenuto solo dai suoi quattro amici, dalla madre e dalle amate Iset e Nefertari.\n\"La dimora millenaria\".\nIl secondo libro \u00e8 intitolato \"La dimora millenaria\" e narra gli eventi succedutisi dall'ascesa al trono del nuovo sovrano fino all'imminente scontro con la terribile potenza ittita.\nNon sentendosi ancora pronto al fardello della corona, Ramses deve resistere agli attacchi di Shenar e Menelao, il quale \u00e8 deciso a riprendersi la moglie Elena e a fuggire dall'Egitto. Dopo un attacco fallito, Ramses viene a sapere che alcuni abitanti sono stati rapiti da Menelao e dai suoi greci, per salvare i quali dovr\u00e0 cedere Elena. Ramses \u00e8 costretto ad acconsentire, ma una volta rimasta sola sulla nave Elena si avvelena durante il viaggio, in modo che Menelao restituisca alla sua patria soltanto la sua salma. Il poeta Omero decide invece di rimanere in Egitto, avendo molto apprezzato il coraggio del nuovo faraone.\nSpaventato da complotti di corte, il nuovo faraone decide di rinnovare l'amministrazione di palazzo affidando gli incarichi maggiori ai suoi fedelissimi: nomina Ameni, suo amico d'infanzia, portasandali personale e dunque capo di tutti gli scribi del regno; Nedjem, il fedele giardiniere, ministro dell'Agricoltura; Rom\u00e8, cuoco reale, grande maggiordomo e capo intendente del palazzo faraonico; Asha, altro amico d'infanzia, capo dello spionaggio, Mos\u00e8 l'israelita capo architetto; Nebu, vecchio sacerdote di Dendera, gran sacerdote del dio Amon; e Shenar, suo stesso fratello, ministro degli Affari esteri, credendo di poterlo migliorare. Shenar continua per\u00f2 a complottare contro Ramses e ora possiede Asha quale grande alleato, con il quale conta di sfruttare la sua amicizia con Ramses per indebolirlo.\nNell'ombra intanto cospira il malvagio Ofir, un mago libico, deciso a convertire l'Egitto alla religione del dio Aton e a proclamare come nuova regina la sua compagna Lita, discendente del faraone eretico Akhenaton. Sfruttando il suo forte carisma, lo stregone tenta pi\u00f9 volte di attirare dalla sua parte Mos\u00e8, alla ricerca di una verit\u00e0 religiosa, ma questi si rifiuta ad ogni occasione. I complotti continuano comunque, e Ramses scopre tra i congiurati anche Sary, suo antico maestro, e sua moglie Tia, detta Dolente, sorella del faraone: gi\u00e0 condannato a un'oasi, Sary viene obbligato ad abbandonare il proprio rango e a divenire sovrintendente nel lavoro degli operai per la costruzione della nuova capitale Pi-Ramses, della quale Mos\u00e8 sar\u00e0 architetto; Ofir trova Sary e Dolente riesce a portarli entrambi dalla propria parte, cos\u00ec come fa con Meba, ex ministro degli Affari esteri. In seguito, il mago decide di usare le sue arti oscure contro Nefertari, attualmente incinta: la regina viene colpita da un maleficio ma riesce comunque a partorire una femmina, chiamata Meritamun, che riesce a sopravvivere solo grazie agli intrugli benefici di Setau e di sua moglie, la nubiana Loto. Sapendo che l'attacco alla regina proviene da una fonte di magia nera, Tuya convince il figlio a costruire una \"dimora millenaria\" che possa fornire al faraone l'energia necessaria per la sua battaglia contro le forze malefiche. Ramses, dopo aver completato la costruzione del tempio di Luxor, ordina dunque a Bakhen, ex capo delle guardie e ora sacerdote a Tebe, di iniziare l'edificazione del Ramesseum, il suo tempio funerario.\nRamses nel frattempo \u00e8 costretto a scendere nel profondo sud, in Nubia, per affrontare la rivolta ivi scoppiata, e riesce a riportare la pace nella regione; durante il viaggio di ritorno, si ritrova con i suoi uomini in una zona lussureggiante e magnifica chiamata \"Abu Simbel\". Ma intanto, nonostante gli incessanti controlli di Serramanna, nell'ombra vi sono ancora congiurati e Ofir \u00e8 riuscito perfino ad allearsi con Shenar che intanto ha deciso di prendere accordi con Raia, una spia siriana al servizio degli ittiti. Quest'ultimo rivela al nobile egiziano che l'imperatore ittita Muwatalli vuole divenire suo complice nella caduta di Ramses, proclamandolo faraone d'Egitto dopo la sua rovina e instaurando con lui un rapporto di tipo commerciale.\nDopo alcuni anni, si concludono i lavori di costruzione di Pi-Ramses, la nuova capitale, dove vengono inaugurati grandi festeggiamenti per l'arrivo di Ramses e Nefertari. L'opera \u00e8 stata possibile grazie a Mos\u00e9, divenuto ormai capo indiscusso degli ebrei che lo onorano come loro guida, anche perch\u00e9 che lui stesso difende a sua volta gli operai pi\u00f9 deboli dai soprusi dei loro sovrintendenti, in particolare da Sary, che non esita a spadroneggiare su di essi. Una notte, il mattonaio ebreo Abner si confida con Mos\u00e8 rivelandogli i soprusi di Sary: Mos\u00e8 allora riesce in apparenza far ragionare Sary, ma quest'ultimo aggredisce Abner; Mos\u00e9 riesce a salvarlo, ma nella colluttazione uccide per errore Sary. Spaventato e sicuro di essere ormai ricercato, decide cos\u00ec di fuggire via da Pi-Ramses in direzione del deserto.\n\"La battaglia di Qadesh\".\nIl terzo volume \u00e8 intitolato \"La battaglia di Qadesh\" e narra appunto l'omonima grande battaglia che sar\u00e0 il terribile apice del conflitto fra egiziani e ittiti.\nDecisi a conquistare l'Egitto, gli ittiti hanno sterminato gli egiziani delle zone di frontiera e sottomesso al proprio volere i principi di provincia alleati di Ramses. La capitale egiziana di Pi-Ramses diventa dunque un'enorme caserma dove giorno e notte vengono fabbricate armi e carri da guerra; Serramanna in persona addestra le nuove reclute facendo conoscere loro la durezza della guerra, sicuro che l'esercito egiziano com'\u00e8 ora non riuscir\u00e0 a sopravvivere al disastro di questa nuova guerra perch\u00e9 male armato e poco addestrato alle lotte in campo. A causa di un tranello di Raia, viene per\u00f2 rinchiuso in prigione per alto tradimento pur essendo in realt\u00e0 innocente.\nRamses ha preparato il suo esercito e, dopo aver affidato il potere decisionale a Nefertari, Tuya e Ameni, parte per la terra di Canaan deciso a debellare la rivolta nei confini e a sconfiggere i vecchi alleati traditori. In meno di un mese le truppe faraoniche riconquistano tutta la terra di Canaan e sottomettono nuovamente i principi di provincia al volere dell'Egitto; con grande prova di forza, Ramses e i suoi vincono anche contro i ribelli di Megiddo e costringono il principe Benteshina di Amurru ad arrendersi, e dopo questa prima vittoria, il faraone e il suo esercito tornano trionfanti a Pi-Ramses. Ameni e Asha riescono intanto a scoprire la reale innocenza di Serramanna e il sardo viene dunque liberato. Ofir continua invece a combattere il faraone con le sue arti oscure e tenta di colpir a Nefertari usando il suo scialle, rubato da Rom\u00e8, l'intendente di palazzo; questi viene per\u00f2 scoperto e, non appena sta per confessare tutto, muore per mano di un sortilegio di Ofir.\nIntanto, nella capitale ittita di Hattusa, i due consiglieri del re Muwatalli, suo figlio Uri-teshup e suo fratello Hattusil, sono in forte contrasto: il primo \u00e8 assetato di sangue e vorrebbe distruggere l'Egitto, mentre il secondo vorrebbe utilizzare la diplomazia. Tentando di placare prima i dissensi interni, Muwatalli decide di ritardare i preparativi per la guerra. Preoccupato per questa inattivit\u00e0 degli ittiti, Ramses ordina ad Asha di infiltrarsi nel loro regno sotto mentite spoglie. Raia, la spia siriana che complotta con Shenar, viene invece incastrato ed \u00e8 costretto a ritirarsi dalla sua rete di spionaggio e recarsi dal suo capo Ofir, anche lui al servizio degli ittiti; il mago libico decide dunque di utilizzare come nuova spia Meba, ex ministro degli Affari Esteri. Mentre ripristina la sua rete di spionaggio, Ofir riesce a colpire con i suoi sortilegi anche Nefertari che adesso sta morendo. Ramses decide di recarsi in Nubia dove, secondo una leggenda, trover\u00e0 una pietra in grado di salvare l'amata sposa; grazie all'aiuto di Setau e sua moglie Loto, il faraone trova il magico oggetto e riesce cos\u00ec a scongiurare la minaccia del mago libico che \u00e8 costretto a fermare momentaneamente i suoi attacchi. Nel luogo del ritrovamento, Abu Simbel, Ramses medita la costruzione di un tempio in onore della grande coppia reale.\nNefertari intanto \u00e8 preoccupata perch\u00e9 Ramses non ha discendenti maschi all'infuori del figlio avuto in giovent\u00f9 con Iset, il piccolo Kha, e la grande sposa reale \u00e8 divenuta sterile in seguito al parto; chiede quindi al marito di unirsi ancora con Iset cos\u00ec da poter generare un nuovo erede, e il faraone, bench\u00e9 a malincuore in quanto ama alla follia Nefertari, accetta la sua proposta, e dalla sua unione con la bella Iset nasce un secondo figlio maschio, Merenptah.\nAd Hattusa, dopo aver scoperto che gli ittiti sono pronti a colpire, Asha viene arrestato da Raia e costretto alla reclusione, ma prima della cattura riesce a far si che una donna da lui corteggiata mandi un messaggio a Ramses, rivelandogli cos\u00ec le intenzioni degli ittiti. Serramanna scopre invece il nascondiglio di Ofir e questi si prepara alla fuga con Lita, ma trova quest'ultima che tenta di scappare insieme alla domestica Nany e uccide entrambe, per poi fuggire lasciando Dolente come talpa, sicuro che Muwatalli rader\u00e0 presto al suolo l'Egitto. Sul monte Sinai, Mos\u00e8, stabilitosi presso la trib\u00f9 di Madian, ha invece la visione di Dio e decide di tornare in Egitto per liberare i propri compatrioti, che in realt\u00e0 non sono schiavi bens\u00ec comuni lavoratori, bench\u00e9 non siano liberi di credere nel loro unico Dio in una terra di politeisti.\nRamses prepara infine il suo esercito per lo scontro definitivo con gli ittiti, accompagnato dal fedele leone Massacratore, quello che aveva salvato da cucciolo e che ora \u00e8 divenuto una vera e propria macchina da guerra. Prima di partire fa per\u00f2 arrestare Shenar, tradito da Asha che credeva il suo migliore alleato e che invece ha sempre messo in guardia il Faraone dai progetti malvagi del fratello. Grazie a una terribile tempesta di sabbia, Shenar riesce ad eliminare i suoi sorveglianti e a sfuggire alla condanna dei lavori forzati. Ben presto, Ramses raggiunge la fortezza di Kadesh di fronte alla riva dell'Oronte e ordina a una delle sue divisioni di avanzare, ma l'esercito ittita ne approfitta e attacca gli egizi, tra cui persino il campo del faraone; ma nonostante un iniziale vantaggio, Ramses si fa avanti e affronta i nemici con foga, tanto che gli ittiti, credendolo un dio, sono costretti alla fuga seguiti infine da Muwatalli, Hattusili e Uri-Teshu, che si rifugiano nella fortezza di Kadesh, ritenuta inespugnabile. Ramses tenta invano di conquistarla nei giorni a seguenti, ma in seguito viene raggiunto da Muwattali in persona, che lo persuade a rinunciare alla fortezza in cambio della vita di Asha; pur riluttante, alla fine il faraone accetta l'accordo.\nGli ittiti rifiutano per\u00f2 la sconfitta e, mentre Asha tenta di riconquistare con la diplomazia i territori di frontiera, Hattusil lo fa catturare e rinchiudere all'interno della fortezza di Amurru, ordinando al diplomatico di scrivere un messaggio secondo la quale tutto andrebbe per il meglio in quelle terre; Asha utilizza per\u00f2 i suoi trucchetti e svela a Ramses la sua situazione, e il faraone ordina dunque a Serramanna di recarsi ad Amurru per liberare il suo amico.\n\"La regina di Abu Simbel\".\nIl quarto volume \u00e8 intitolato \"La regina di Abu Simbel\" e narra le ultime fasi della guerra contro gli ittiti, il racconto biblico dell'Esodo e la costruzione del tempio di Abu Simbel, con la successiva morte di Nefertari.\nRamses continua le sue campagne contro i simpatizzanti degli ittiti riconquistando i territori da loro strappatigli. Dopo aver preso la fortezza di Gaza, il faraone intende muovere contro quella d'Amurru, deciso a liberare l'amico Asha, ma opta invece per un inganno: grazie a uno stratagemma, il Faraone riesce a vincere anche questa battaglia e il principe Benteshina \u00e8 costretto alla resa lasciando andar via Asha, anche se Setau, sopraffatto dall'emozione per aver scoperto che Asha era sano e salvo, lascia accidentalmente andare la sua vipera che attacca e morde Benteshina.\nIn Egitto, intanto, Ofir e Shenar sono ricercati da Serramanna che ha sguinzagliato i suoi scagnozzi, e si ritirano nella perduta citt\u00e0 di Akhenaton dove possono continuare a complottare senza disturbo alcuno. Il mago libico ha deciso di attaccare adesso il piccolo Kha, primogenito di Ramses, e ordina al diplomatico Meba, ex-ministro degli affari esteri, di portargli uno dei suoi oggetti, un pennello; questi riesce nell'impresa, aiutato dal mago che uccide uno degli uomini di Serramanna, un mercenario cretese, che era riuscito a scovare il suo nascondiglio.\nIntanto Mos\u00e8 ritorna in Egitto e viene accolto in casa del fratello Aronne, e il giorno seguente rivela al consiglio degli anziani ci\u00f2 che Dio gli ha ordinato di compiere: liberare gli israeliti. Qualche giorno dopo, Serramanna lo arresta insieme a un drappello affinch\u00e9 venga processato per l'omicidio di Sary; durante il processo, Mos\u00e8 dimostra di aver compiuto il giusto in difesa di un oppresso, mentre Dolente, chiamata a testimoniare, rivela al giudice che suo marito era solito maltrattare i pi\u00f9 deboli. Mos\u00e8 viene infine scarcerato grazie alla testimonianza del mattonaio Abner, ma scopre presto perch\u00e9 la principessa ha testimoniato in suo favore: Ofir e Shenar vogliono che lui svolga la propria missione cos\u00ec da indebolire Ramses e permettere loro di distruggerlo.\nNel frattempo, ad \u1e2aattu\u0161a, capitale dell'impero ittita, Muwatalli non riesce a prendere una decisione poich\u00e9 Uri-Teshup chiede che continui la guerra contro l'Egitto, mentre Hattusil consiglia al fratello di accordarsi pacificamente con gli egiziani cos\u00ec da poter affrontare insieme ad essi i minacciosi assiri. Convinto per\u00f2 che sia il figlio ad avere ragione, l'imperatore di Hattusa nomina quest'ultimo comandante delle armate, togliendo cos\u00ec il potere ad Hattusil; viene poi colpito da un infarto ed \u00e8 costretto dal figlio ad affidargli il suo impero. Asha riesce a convincere Ramses a mandarlo in missione, e viene mandato ad accordarsi con gli ittiti con un corpo di spedizione; nonostante venga attaccato nei pressi di un fortino, Asha trova comunque protezione presso Hattusil, che vuole la pace con gli egizi, ma per farlo serve che Uri-Teshup perda il suo potere, al che il diplomatico decide di recarsi ad Hattusa e far cadere il principe in un tranello. Il piano di Asha va intanto a buon fine: convinto di essere stato tradito, Uri-Teshup chiede all'egiziano chi siano le spie e, in preda alla sua sete di sangue, ordina di uccidere alcuni dei suoi partigiani, che egli crede traditori. Intanto Hattusil e la moglie Putuhepa tornano nella capitale e vengono convinti da Asha a crearsi una rete di amicizie grazie alle quali riusciranno ad eliminare Uri-Teshup, il quale, dopo la morte di Muwatalli, \u00e8 divenuto praticamente un sovrano assoluto. Il principe si fa rivelare da Asha il nascondiglio dell'odiato zio, giunge subito sul posto e ordina ai suoi arcieri di uccidere Hattusil, la moglie e la loro figlioletta, ma gli stessi arcieri gli si ritorcono contro e il principe \u00e8 costretto a ritornare da Asha, che gli consiglier\u00e0 di fuggire in Egitto dove potr\u00e0 essere al sicuro; deluso, questi si reca presso Ramses che, bench\u00e9 lo reputi un nemico, applica le leggi di ospitalit\u00e0 e lo accoglie nel proprio paese, specialmente dopo che questi gli ha rivelato tutti i segreti dell'arte militare ittita. Hattusil per\u00f2 accorder\u00e0 al faraone la pace solo se questi gli permetter\u00e0 di uccidere l'avido nipote.\nNel mentre che accadono questi eventi, lo stesso Ramses, spaventato per un ulteriore attacco di Ofir, che potrebbe colpire di nuovo la sua famiglia come ha fatto con Nefertari, decide di costruire un nuovo tempio ad Abu Simbel e dedicarlo all'amata moglie, cos\u00ec da aumentare le proprie difese magiche. In prossimit\u00e0 della Nubia, la sua nave viene per\u00f2 attaccata da alcuni nubiani guidati da Shenar, che per\u00f2 non riescono a ucciderlo e sono costretti a fuggire. Il Faraone arriva a destinazione e cominciano ben presto i lavori di costruzione di Abu Simbel, che Ramses affida a Setau e a Loto. Al suo ritorno riceve Mos\u00e8 e Aronne in presenza del gran consiglio egizio: l'ebreo trasforma il suo bastone in serpente ma Setau svela il trucco avendogliela insegnata nel primo libro. Deciso a liberare il proprio popolo dall'Egitto, il furibondo Mos\u00e8 scaglia contro di esso ben nove piaghe, come le locuste, le tenebre, la grandine e il mor\u00eco del bestiame; alcune di esse non sono per\u00f2 create dal suo Dio, bens\u00ec da Ofir, che utilizza le sue arti oscure per avvelenare gli armenti e generare pustole nella pelle di molti egiziani. Lo stesso Ofir invia Meba a uccidere di nascosto Uri-Teshup, ma Serramanna riesce a scovarlo e a eliminarlo prima che questi riesca nel compito. Da solo, Ofir strega il pennello di Kha e decide di generare un grande sortilegio in gredo di uccidere tutti i primogeniti d'Egitto cos\u00ec da portare il paese nello scompiglio, con Mos\u00e8 che far\u00e0 credere che sia la sua decima e definitiva piaga; ma Serramanna che ha spiato Dolente, riesce a scoprire il suo nascondiglio e lo cattura prima che questi possa compiere il misfatto. Processato in presenza del visir, Ofir \u00e8 condannato a morte per veleno, Dolente verr\u00e0 condannata presso un'oasi, e i nomi di lei e Shenar verranno per sempre dimenticati.\nOrmai consapevole che lui e Mos\u00e8 non sono pi\u00f9 amici, Ramses pone fine al lungo tira e molla e decide di liberare finalmente gli israeliti. Ode per\u00f2 che in Nubia \u00e8 scoppiata una grave rivolta, e suo fratello Shenar ha radunato un vero e proprio esercito di guerrieri locali e ha conquistato una miniera, sicuro che Ramses cada nel suo tranello. Il Faraone riesce per\u00f2 a batterlo sul tempo e a eliminare l'esercito avversario prima ancora che venga attaccato. Furibondo, Shenar tenta di comandare i nubiani arresisi al faraone, e compie l'errore di uccidere un vecchio capotrib\u00f9; i nubiani lo guardano con un terribile odio per averli traditi e Shenar viene trafitto mortalmente dalle loro frecce.\nMentre Ramses \u00e8 assente, Serramanna decide intanto di inseguire gli ebrei che qualche giorno prima erano stati liberati. Mos\u00e8 sfrutta per\u00f2 le basse maree e riesce a superare il mare delle canne insieme al suo popolo, mentre i carri egizi rimangono invece impantanati e sprofondano nei flutti del mare a causa dell'alta marea. Serramanna \u00e8 costretto a tornare di corsa a Pi-Ramses, e chiede perdono al faraone per il proprio fallimento; questi lo perdona e gli ordina di accogliere gli ambasciatori ittiti: grazie a un contatto epistolare con Puthuepa, la moglie di Hattusil, Nefertari \u00e8 infatti riuscita a ottenere la pace fra ittiti ed egiziani.\nAlla fine, dopo la morte di Omero, viene concluso il Ramesseum, e segue una cerimonia nella quale sono presenti le massime autorit\u00e0 del regno, ma subito dopo Tuya ha un mancamento e muore. Dopo la cerimonia funebre in suo onore, Setau manda un messaggio a Ramses rivelandogli che anche i lavori per Abu Simbel sono terminati. Entusiasta di un tale capolavoro, il faraone gioisce insieme alla sposa Nefertari che per\u00f2 sembra alquanto stanca agli occhi di Loto che cerca di sostenerla. La grande sposa reale spende tutte le sue energie affinch\u00e9 l'inaugurazione del tempio, che suggella l'amore della coppia reale, proceda senza intoppi; lo sforzo \u00e8 per\u00f2 immane e la regina, stanca per le troppe fatiche, muore infine fra le braccia del marito, che esce dal tempio afflitto dal dolore.\n\"L'ultimo nemico\".\nSono passati parecchi anni dalla morte di Nefertari, e ora Ramses, cinquantenne ancora in forma, continua a regnare sull'Egitto con a fianco la bella Iset quale sposa reale. Serramanna libera invece Uri-Teshup dal suo domicilio coatto al quale era precedentemente condannato; sempre odiando Ramses con tutto il proprio essere, l'ittita trova il siriano Raia e decide di allearsi con lui per tramare contro il faraone. Con il suo aiuto, sposa facilmente Tanit, una vedova fenicia corpulenta conoscente di Raia, il cui patrimonio servir\u00e0 ai due cospiratori per lanciare un'ondata di rivolte ai danni di Ramses. Alla cospirazione si unisce anche Malfi, il fratello di Ofir, che \u00e8 riuscito a radunare sotto il proprio pugno di ferro i clan della Libia, deciso a distruggere l'Egitto vendicando cos\u00ec tutti quei secoli di offese subite\nIntanto Asha, che ha da poco ricevuto un messaggio dal re ittita Hattusil, rivela a Ramses il volere del sovrano alleato: stufo di sentirsi come un suddito per l'Egitto, questi chiede al faraone di sposare sua figlia e accettarla quale nuova grande sposa reale. Riluttante a ripudiare Iset, Ramses \u00e8 deciso a non cedere al volere dell'imperatore ittita. Asha decide cos\u00ec di recarsi ad Hattusa per rivelare al re ittita e a sua moglie Putuhepa la scelta di Ramses, ma Hattusili non cede: o sua figlia diventa regina d'Egitto o ricomincer\u00e0 la guerra. Durante il viaggio di ritorno, Uri-Teshup attacca la carovana di Asha e lo uccide di persona con la propria daga. Prima di morire, il diplomatico riesce a scrivere col proprio sangue sulla tunica la parola \"No\", sotto forma di un geroglifico: ha infatti previsto che Ramses denuncerebbe la pace con gli ittiti e attaccherebbe cos\u00ec Hattusili, credendolo il colpevole e assecondando i piani di Uri-Teshup, e ha quindi scritto quel geroglifico per evitare una nuova guerra. Il corpo di Asha viene ricondotto in Egitto con solenne cerimonia, e Ramses e Ameni, leggendo sulla tunica il \"No\" scritto dall'amico defunto, comprendono che non \u00e8 stato Hattusil a compiere l'omicidio. La guerra non pu\u00f2 comunque essere evitata, e Ramses e il suo esercito si prepara a partire, maa Serramanna chiede al sovrano di correre al palazzo reale, perch\u00e9 la bella Iset, pur di non causare una nuova guerra, ha preferito suicidarsi con i veleni di Setau cos\u00ec da permettere al marito di sposare la principessa ittita. \u00c8 solo allora che Ramses accetta la pretesa di Hattusil.\nCon grandi festeggiamenti giunge in Egitto la figlia del re ittita, la quale, durante il matrimonio con Ramses, riceve il nome egizio di Maathorneferura, abbreviato in Mat-Hor. La giovane, che \u00e8 vissuta tutta la vita in una societ\u00e0 molto diversa da quella egizia, \u00e8 convinta di poter spadroneggiare tanto da ordinare che le vengano offerti i tesori dei tempio. Disgustato dal comportamento della nuova moglie, Ramses la rimprovera e la reclude nell'harem di Merur, lasciandola cos\u00ec vivere in quella gabbia dorata. Uri-Teshup interviene e ha gioco facile a corromperla e tentare di colpire il Faraone, anche se l'intrigo va a vuoto. L'ittita in persona intanto continua a spadroneggiare sulla moglie Tanit, convinto com'\u00e8 che le donne siano solo oggetti; spaventata dalle sue brutalit\u00e0, la nobildonna decide di recarsi da Serramanna e gli rivela i piani del marito. Il guerriero sardo riesce allora a circondare la villa dell'ittita, ma questi riesce a fuggire in Libia dove continua la propria opera di distruzione al fianco di Malfi, al che i due devastano le fortezze di confine\nTornato dal suo viaggio in Fenicia, Ramses informa intanto Hattusili della sorte di Mat-Hor, e gli richiede non solo di condurre in Egitto un'altra fra le sue figlie, meno dispotica della prima, cos\u00ec da prenderla come nuova Grande Sposa Reale, ma che la seguano l'imperatore e sua moglie; convinto da Putuhepa, Hattusili accetta, e in quell'occasione i popoli egizio e ittita fraternizzano per davvero e cessano di essere nemici.\nPoco dopo, Ramses viene a sapere delle nefande operazioni di Malfi e Uri-Teshup, e muove contro di loro con il grosso del suo esercito. La seguente lotta con i guerrieri libici vede questi ultimi venire sopraffatti; durante la foga della battaglia, Merenptah uccide Malfi, mentre Serramanna si sacrifica per salvare la vita al Faraone, strozza a morte Uri-Teshup e rende la sua anima tra le braccia del faraone.\nDopo quest'ultimo combattimento, Ramses continua a regnare per molti altri anni. Alla fine della sua vita \u00e8 vecchio, costretto quindi a camminare con un bastone, e ormai malato anche ai denti; i suoi amici, gli unici amici rimasti in vita sono Setau, Loto e Ameni, mentre sono passati a miglior vita l'imperatore ittita Hattusil, sua moglie Puthuepa, Nebu il sommo sacerdote di Amon, Kha il primogenito di Ramses, e l'ebreo Mos\u00e8, che \u00e8 riuscito a coronare il suo sogno di portare gli Israeliti nella Terra Promessa. Stanco per le lunghe imprese, seduto sotto un albero d'acacia, il faraone guerriero muore carico d'anni; Ameni, che si trovava in sua compagnia, si dispera per la morte del suo antico amico, ma per onorarlo decide di scrivere la sua storia, in modo che nessuna generazione a venire dimentichi mai il Figlio della Luce.\nSerie TV.\nIl 18 aprile 2019, lo scrittore Christian Jacq ha annunciato su Twitter il comunicato di Bernand Fixot e della casa editrice Xo Editions che ha ceduto i diritti alla societ\u00e0 americana Picture Perfect Animation per l'adattamento sul piccolo schermo della serie letteraria. Il progetto verr\u00e0 capitanato dai produttori Patrick Wachsberger e Pascal Breton, in collaborazione con Anonymous Content."}
{"id": "1635142", "revid": "228587", "url": "https://it.wikipedia.org/wiki?curid=1635142", "title": "Ren\u00e9 Ich\u00e9", "text": "Molte delle sue opere sono raccolte nei musei d'arte moderna, a Parigi, Saint-\u00c9tienne, New York. Ha partecipato alla Biennale di Venezia del 1948.\nFamosa la sua scultura \"Guernica\", una delle sue opere pi\u00f9 intime e violente, realizzata a seguito della notizia radio del bombardamento della citt\u00e0 basca di Guernica il 26 aprile 1937.\nIl modello per l'opera fu sua figlia H\u00e9l\u00e8ne di sei anni. La scultura, tuttora propriet\u00e0 privata della famiglia dell'artista, fu esposta una sola volta nel 1997 in occasione di una mostra commemorativa per il centesimo anniversario della nascita di Ich\u00e9."}
{"id": "1635146", "revid": "83531", "url": "https://it.wikipedia.org/wiki?curid=1635146", "title": "Castello di K\u0159ivokl\u00e1t", "text": "Il castello di K\u0159ivokl\u00e1t \u00e8 situato nell'omonima citt\u00e0 in Boemia Centrale, regione della Repubblica Ceca, a 54 chilometri a ovest dalla capitale Praga.\nLa citt\u00e0 di K\u0159ivokl\u00e1t fu fondata nel XII secolo, per ordine di Venceslao I di Boemia. Durante il regno di Ottocaro II, nel XIII secolo, fu costruito il primo castello, ricostruito nello stesso secolo da Ladislao II.\nLa fortezza fu ricostruita quasi del tutto dal re Vladislav Jagellone e dal suo successore Ludovico Jagellone negli anni 1493-1522.\nDopo gli incendi del 1597 e del 1643 il castello perse la sua importanza come residenza reale.\nIl castello fu poi raso al suolo da un altro incendio nel 1826. Dopo quest'ultima distruzione, all'inizio del XX secolo, il castello fu ricostruito dalla famiglia F\u00fcrstenberg negli anni 1882-1938, e ancora dopo il 1945.\nOggi il castello di K\u0159ivokl\u00e1t \u00e8 sede di un museo, nel quale sono conservati dipinti e sculture del XV e XVI secolo, le argenterie storiche, e antichi mobili intagliati. Gli interni storico comprendono la Sala dei Cavalieri, la Sala Reale, la cappella, la biblioteca, e la galleria con i ritratti della famiglia F\u00fcrstenberg."}
{"id": "1635150", "revid": "1305772", "url": "https://it.wikipedia.org/wiki?curid=1635150", "title": "Contea di Cleveland", "text": "Contea di Cleveland o Cleveland County \u00e8 la denominazione delle seguenti contee degli Stati Uniti:\nIn Inghilterra inoltre la contea di Cleveland \u00e8 stata una contea amministrativa di breve durata nella seconda met\u00e0 del XX secolo."}
{"id": "1635152", "revid": "13102", "url": "https://it.wikipedia.org/wiki?curid=1635152", "title": "Luca Antonio Predieri", "text": "Biografia.\nTrascorse in Italia la prima parte della sua vita, ma nel 1737 fu invitato alla corte di Vienna, ove si stabil\u00ec definitivamente.\nCompose in prevalenza opere liriche."}
{"id": "1635174", "revid": "830939", "url": "https://it.wikipedia.org/wiki?curid=1635174", "title": "Gottfried Finger", "text": "Biografia.\nNon si hanno notizie certe sui primi anni della sua vita. Si ha comunque riscontro che fu alla Corte di Giacomo II d'Inghilterra prima di dedicarsi alla professione come compositore indipendente. Partecip\u00f2 ad un concorso a Londra per la realizzazione di un'opera barocca dal titolo \"The Judgement of Paris\" dove si classific\u00f2 al quarto posto. Successivamente si spost\u00f2 in Germania a Mannheim dove mor\u00ec nel 1730.\nOpere.\nLa sua produzione musicale fu indirizzata nella composizione di pezzi per violino e opere liriche."}
{"id": "1635183", "revid": "228587", "url": "https://it.wikipedia.org/wiki?curid=1635183", "title": "Resti umani", "text": "Resti umani \u00e8 il terzo libro delle avventure dell'antropologa forense Temperance Brennan, ideata da Kathy Reichs, e scritto nel 2000.\nAmbientato a Montr\u00e9al, Canada, ed in Carolina del Nord, il romanzo \u00e8 un thriller che coinvolge una banda di motociclisti.\nTrama.\nA Montr\u00e9al alcune pericolose bande di motociclisti si affrontano in una cruenta guerriglia che sta provocando molti morti tra le varie fazioni.\nSi costituisce, dunque, una squadra speciale avente l'obiettivo di arrestare questa spirale di sangue.\nTuttavia, durante le indagini, viene trovato parte dello scheletro di una giovane donna scomparsa dalla Carolina del Nord e, successivamente, una bambina di nove anni viene uccisa in una strada della citt\u00e0 canadese.\nCos\u00ec Temperance Brennan, viene strettamente coinvolta nelle indagini di questa vicenda che, inevitabilmente, la metter\u00e0 in grave pericolo.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni delladottoressa."}
{"id": "1635186", "revid": "244212", "url": "https://it.wikipedia.org/wiki?curid=1635186", "title": "Mosca (marchesi)", "text": "Quella dei Marchesi Mosca (o Moschella) \u00e8 una nobile famiglia italiana di origine bergamasca trasfer\u00ectasi nelle Marche nel 1550, in seguito all'ottenimento dell'investitura del castello di Gradara da parte del ramo cadetto degli Sforza col titolo di Signore di Pesaro, fedeli alleati della Chiesa di Roma. Suoi discendenti furono cardinali, papi, mecenati delle arti.\nUn filo conduttore unisce tutti i personaggi di questa illustre casata: l'amore per l'arte e la cultura.\nPersonaggi.\nEra figlia del conte pesarese Giovanni Francesco Mosca, e di Lucia dei marchesi Nembrini, nobile di Ancona (1630-1698).\nSpos\u00f2 Carlo Albani (1623-1684) da cui ebbe due figli maschi: Gianfrancesco (1649-1721) e Orazio (1652-1712). Gianfrancesco alias Giovanni Francesco (1649-1721), diventer\u00e0 cardinale nel 1690 e poi papa col nome di Clemente XI (23 novembre 1700) e sar\u00e0 ricordato come il \"papa amante del bello e delle arti\". Orazio sposer\u00e0 Maria Bernarda Ondedei (1651-1751) da cui nascer\u00e0 l'altro Carlo Albani (1687-1724), principe di Soriano che sposer\u00e0 Teresa Borromeo.\nproprietario del possedimento Caprile, nel 1640 avvia la costruzione di Villa Caprile come sede di rappresentanza della famiglia. Questa fu poi venduta nel 1876 all'Accademia Agraria di Pesaro.\nfu un protagonista della cultura pesarese del 1700, riuscendo a conciliare la tradizione con il nuovo corso avviato dall'Illuminismo. Ampli\u00f2 la villa di famiglia di Caprile. Nella seconda met\u00e0 del XVIII secolo ricevette da papa Clemente XIV la Signoria di Gradara e il suo castello, gi\u00e0 appartenuto ai suoi avi, ma ne godette solo fino all'arrivo delle truppe napoleoniche che lo devastarono. Ebbe tre figli.\nfiglia del conte Carlo Mosca (in Barzi), spos\u00f2 il conte Giacomo Leopardi (1742-1781), di cui rimase vedova a 25 anni d'et\u00e0. Furono i genitori di Monaldo Leopardi e nonni del pi\u00f9 famoso Giacomo Leopardi, poeta dell'Ottocento. Il nipote, che la nonna Virginia Mosca tenne a battesimo, le indirizzer\u00e0 diverse sue poesie manifestandole sempre un tenero affetto. Ebbero anche altri tre figli: Vito, Ferdinando ed Enea.\nIl marchese Francesco Mosca aveva esercitato alcuni incarichi sotto il governo della Repubblica pi\u00f9 per vanit\u00e0 che per attaccamento agli ideali di libert\u00e0 e di uguaglianza che gli erano totalmente estranei e in conflitto col suo temperamento orgoglioso. Sotto la sua direzione proseguiranno i lavori di ampliamento di Villa Caprile avviati dal padre, dove avr\u00e0 ospiti illustri. Sar\u00e0 ricordato nelle memorie del nipote Monaldo Leopardi e osteggiato dalla sua classe sociale per aver innalzato l\"albero della libert\u00e0\" nel giardino della sua Villa.\nMonaldo era il padre del poeta Giacomo Leopardi\nVittoria Mosca Toschi nel 1885 lasci\u00f2 alla citt\u00e0 di Pesaro il suo palazzo di via Rossini e le collezioni d'arte ivi conservate con l'idea di costituire un museo annesso a una scuola d'arte secondo una consuetudine tipica di quel tempo e della classe sociale, ormai in decadenza, a cui apparteneva. A Gubbio fond\u00f2 la Casa di Riposo \u201c\"Astenotrofio Mosca\"\u201d con disposizione di testamento olografo del 15 settembre 1887, entrata in funzione nel maggio 1889."}
{"id": "1635187", "revid": "640389", "url": "https://it.wikipedia.org/wiki?curid=1635187", "title": "Istog", "text": "Istog ( o \"Burimi\"; ) \u00e8 una citt\u00e0 del Kosovo occidentale.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBanj\u00eb, Banjic\u00eb, Llukac i Begut, Belic\u00eb, Bellopoj\u00eb, Veriq, Vrell\u00eb, Dobrush\u00eb, Istog i Posht\u00ebm, Dragolec, Drej\u00eb, Dubrav\u00eb, Gjurakoc, Zhakov\u00eb, Zallq, Zabllaq, Istog, Kali\u00e7an, Kashic\u00eb, Kovrag\u00eb, Kosh, K\u00ebrnin\u00eb, Llug\u00eb, Lubov\u00eb, Lubozhd\u00eb, Dubov\u00eb e Vog\u00ebl, Mojstir, Muzhevin\u00eb, Veriq i Ri, Orob\u00ebrd\u00eb, Osojan, Polan\u00eb, Prekall\u00eb, Prigod\u00eb, Rakosh, Sinaj\u00eb, Serbobran, Staradran, Studenic\u00eb, Llukac i That\u00eb, Suhog\u00ebrll\u00eb, Shushic\u00eb, Tomanc, Trubuhoc, Tu\u00e7ep, U\u00e7\u00eb, Cerkolez, Carralluk\u00eb, Cerrc\u00eb e Shalinovic\u00eb."}
{"id": "1635191", "revid": "125742253", "url": "https://it.wikipedia.org/wiki?curid=1635191", "title": "Franti\u0161ek Ka\u0148ka", "text": "\u00c8 famoso per i suoi restauri di palazzi e castelli nobiliari in Boemia, e per la costruzione di chiese e altri edifici religiosi, principalmente in stile barocco. Tra i suoi lavori, si ricordano:"}
{"id": "1635201", "revid": "179955", "url": "https://it.wikipedia.org/wiki?curid=1635201", "title": "Paul Branigade", "text": ""}
{"id": "1635203", "revid": "339392", "url": "https://it.wikipedia.org/wiki?curid=1635203", "title": "Percy Pringle", "text": ""}
{"id": "1635208", "revid": "2184720", "url": "https://it.wikipedia.org/wiki?curid=1635208", "title": "Basta!", "text": "Basta! \u00e8 un singolo della cantautrice pop italiana L'Aura, pubblicato il 29 febbraio 2008 dall'etichetta discografica Sony BMG.\n\u00c8 stato il primo singolo estratto dal terzo album della cantautrice, la raccolta \"L'Aura\".\nIl brano.\nIl brano, scritto dalla stessa L'Aura e prodotto da Enrique Gonzalez M\u00fcller, \u00e8 stato presentato dalla cantante al Festival di Sanremo 2008, nella categoria \"Big\" e si \u00e8 classificato 13\u00ba. Nella serata dei duetti, durante la quale i partecipanti potevano interpretare il loro brano insieme ad un altro artista, L'Aura ha presentato al pubblico una versione della canzone insieme al gruppo musicale Rezophonic.\nInno contro la guerra, il brano \u00e8 stato inserito nel terzo disco della cantante, la raccolta \"L'Aura\", uscita in occasione della partecipazione dell'artista alla nota manifestazione musicale. Pur non essendo entrato nella rosa dei dieci finalisti della manifestazione, il singolo ha riscosso un buon successo commerciale, raggiungendo la posizione numero 17 della classifica italiana dei singoli.\nIn seguito la cantante, con tale canzone, si \u00e8 candidata per rappresentare San Marino all'Eurovision Song Contest 2008, senza tuttavia essere scelta.\nIl brano \u00e8 stato premiato con il Premio Lunezia per il valore musicale e letterario.\nIl video.\nPer la promozione del brano \u00e8 stato anche realizzato un video musicale, girato da Marco Salom, premiato nel mese di novembre del 2008 al \"Premio Videoclip Italiano 2008\", nella sezione donne."}
{"id": "1635209", "revid": "124116981", "url": "https://it.wikipedia.org/wiki?curid=1635209", "title": "T\u0159eb\u00ed\u010d", "text": "T\u0159eb\u00ed\u010d (in tedesco \"Trebitsch\") \u00e8 una citt\u00e0 della Repubblica Ceca, capoluogo del distretto omonimo, nella regione di Vyso\u010dina.\nDal 2003 il quartiere ebraico e la basilica di San Procopio sono inseriti tra i patrimoni dell'umanit\u00e0 dell'UNESCO.\nIl monastero-castello.\nSi tratta di un castello rinascimentale, frutto della ricostruzione di un precedente monastero benedettino, avvenuta nella seconda met\u00e0 del XVI secolo. Del precedente edificio monastico sopravvive la chiesa, intitolata a san Procopio di S\u00e1zava nel 1704.\nIl castello, di propriet\u00e0 della famiglia Waldstein, fu poi rinnovato in stile barocco tra il XVII e il XVIII secolo.\nL'interno \u00e8 oggi adibito a museo: sono allestite esposizioni di minerali, moldaviti, pipe, presepi decorati, arte popolare della regione del Podhor\u00e1cko, e un percorso didattico documentante la preistoria, la storia medievale e moderna della regione di T\u0159eb\u00ed\u010d.\nIl quartiere ebraico.\nIl quartiere ebraico copre un'area di 4,4 ettari, ed \u00e8 limitato a sud dal fiume Jihlava e a nord da una collina. Oltre la collina si trova il cimitero ebraico."}
{"id": "1635211", "revid": "767487", "url": "https://it.wikipedia.org/wiki?curid=1635211", "title": "BMW M50", "text": "BMW M50 \u00e8 una famiglia di motori a scoppio alimentati a benzina prodotti dal 1989 al 1995 dalla casa automobilistica tedesca BMW.\nDescrizione.\nQuesta famiglia di motori nacque per sostituire l'ormai datata famiglia M20, che oramai era inadeguata ai nuovi modelli, a causa delle prestazioni scarse in relazione all'accresciuta massa dei modelli stessi. La famiglia \"M20\" fu comunque la base di partenza per realizzare questa nuova famiglia, le cui caratteristiche salienti erano:\nLa famiglia \"M50\" si \u00e8 articolata in cinque versioni, fino al 1995, per poi essere sostituita dalla famiglia M52. Da tale famiglia sono derivati anche i motori S50, di cilindrate comprese fra i 3 ed i 3,2 litri.\nM50B20.\nDerivato direttamente dal 2 litri M20B20LE, ne conserva le naturali misure di alesaggio e corsa (80x66 mm), e quindi la cilindrata complessiva di 1991 cm\u00b3.\nA tali caratteristiche vengono per\u00f2 aggiunte quelle descritte poco sopra, pi\u00f9 una nuova centralina elettronica per l'iniezione, una \"Bosch DME 3.1\".\nLa potenza massima erogabile da questo propulsore era di 150 CV a 5900 giri/min, mentre la coppia massima era di 190 Nm a 4700 giri/min. Questo propulsore, ultimato nel 1989, \u00e8 stato per\u00f2 utilizzato a partire dal 1990. \n\u00c8 stato montato su:\nM50TUB20.\nCon questa sigla viene indicata un'evoluzione del 2 litri descritto precedentemente. Rispetto a quest'ultimo, la differenza sostanziale stava nell'adozione del sistema a fasatura variabile VANOS. Identica l'erogazione della potenza massima, cos\u00ec come pure il picco di coppia, disponibile per\u00f2 a 4200 giri/min.\nTale motore \u00e8 stato utilizzato a tra il 1992 ed il 1995 su \"BMW 320i E36\" e \"520i E34\".\nM50B24.\nQuesto motore \u00e8 una versione particolare dell'unit\u00e0 \"M50B25\" descritta pi\u00f9 avanti. Rispetto a quest'ultima, possiede una corsa di misura leggermente ridotta ed \u00e8 relativamente depotenziato rispetto al 2 litri, poich\u00e9 eroga la stessa potenza di 150 cv a 5900 giri/min, a fronte per\u00f2 di uno spunto migliore grazie alla migliore erogazione di coppia.\nTale motore \u00e8 stato utilizzato tra il 1993 ed il 1997 solo ed esclusivamente su alcuni modelli di Serie 3 e Serie 5 riservati al mercato thailandese.\nM50B25.\n\u00c8 la versione pi\u00f9 prestante tra quelle appartenenti alla famiglia \"M50\". Anch'essa, come l'unit\u00e0 da 2 litri, deriva dalla corrispondente unit\u00e0 da 2,5 litri della famiglia \"M20\", della quale mantiene le misure di alesaggio e corsa (84x75 mm) e di cilindrata (2494\u00a0cm\u00b3). Grazie alla distribuzione bialbero e alle 4 valvole per cilindro, la potenza massima sal\u00ec da 170 a 192 cv a 5900 giri/min, con un picco di coppia massima pari a 246 N\u00b7m a 4700 giri/min.\nQuesto motore venne introdotto contemporaneamente al 2 litri \"M50\" ed and\u00f2 ad equipaggiare:\nM50B25TU.\nQuesto motore \u00e8 stato introdotto nel settembre 1992 ed \u00e8 quasi identico al \"M50B25\", dal quale si differenzia per il sistema a fasatura variabile \"VANOS\". Immutati i valori massimi di potenza e coppia, ma quest'ultima si rende disponibile a 4200 giri/min anzich\u00e9 4700.\nGli stessi erano anche i modelli su cui tale motore \u00e8 stato utilizzato fino al 1995."}
{"id": "1635213", "revid": "37401", "url": "https://it.wikipedia.org/wiki?curid=1635213", "title": "Epigrafico", "text": ""}
{"id": "1635215", "revid": "52076", "url": "https://it.wikipedia.org/wiki?curid=1635215", "title": "\u02bfAbd", "text": "\u02bfAbd (, in italiano: \"schiavo, servo\") \u00e8 un nome proprio utilizzato come teoforo.\nUn tipico esempio \u00e8 l'espressione \"\u02bfAbd All\u0101h\", che significa quindi \"servo di Allah\", cio\u00e8 \"servo di Dio\" (o similmente \"\u02bfAbd al-\u1e24am\u012bd\" \"servitore del Lodato\")."}
{"id": "1635217", "revid": "767487", "url": "https://it.wikipedia.org/wiki?curid=1635217", "title": "Feis Ceoil", "text": "Il Feis Ceoil (in italiano Festival della musica) \u00e8 un festival annuale di danza e musica che si tiene in Irlanda. \u00c8 stato organizzato per la prima volta nel 1897 dalla Dr. Annie Patersxon e consiste in una competizione di performance e composizioni accompagnata da tutti i musicisti del giorno, sia nazionali che classici. Da allora il Feis Ceoil ha subito molti cambiamenti per adattarsi ai cambiamenti della musica irlandese.\nOggi durante il Feis Ceoil sono presenti pi\u00f9 di centosettanta competizioni con tutti gli strumenti, inclusa la voce, ed i partecipanti non possono avere meno di otto anni. I pi\u00f9 famosi partecipanti alla competizione sono stati il tenore John McCormack, lo scrittore James Joyce (come cantante), il conduttore Se\u00e1n \u00d3g \u00d3 Ceallach\u00e1in e la violinista Cora Venus Lunny\nNel 2006 la Royal Irish Academy of Music Percussion Ensemble \u00e8 stato premiato col primo premio nella Chamber Music Competition, diventando cos\u00ec il primo complesso di percussioni a vincere nella storia del Feis Ceoil."}
{"id": "1635218", "revid": "120488392", "url": "https://it.wikipedia.org/wiki?curid=1635218", "title": "Fortuna (sigarette)", "text": "Fortuna \u00e8 un marchio di sigarette prodotto dalla ditta franco-spagnola Altadis. .\nDal 2004, la commercializzazione delle \"Fortuna\" \u00e8 stata introdotta in Marocco, Francia, Italia, Lussemburgo, Polonia, Austria, Panama e Finlandia, e dal 2007 in Brasile.\nDal 2006 le \"Fortuna\" sono il marchio leader in Spagna.\nSponsorizzazioni.\n\u00c8 stato sponsor della Honda nella classe 250 fino al 2005, dell'Aprilia nel 2006 e 2007. In MotoGP del team Gresini Racing nel 2002 (con pilota Daijir\u014d Kat\u014d) e in seguito della Yamaha dal 2003 fino al 2005, in particolare del team satellite Tech 3, e di nuovo con Gresini nel 2006 per poi interrompere il rapporto per le leggi anti-tabacco. Fortuna ha vinto 2 titoli nel motomondiale nella classe 250 con Jorge Lorenzo nel 2006 e 2007. Quando si correvano gran premi dove vigeva gi\u00e0 una legge anti fumo appariva con la scritta \"Spain's N\u00b01\""}
{"id": "1635219", "revid": "1305772", "url": "https://it.wikipedia.org/wiki?curid=1635219", "title": "Rock the Nation Tour", "text": "Rock the Nation Tour \u00e8 un tour del gruppo hard rock statunitense Kiss, intrapreso tra l'8 maggio e il 17 agosto 2004. Questo tour vede Eric Singer alla batteria al posto di Peter Criss, che aveva abbandonato il gruppo qualche mese prima a causa del mancato rinnovo del suo contratto. Alcune parti delle date del tour saranno registrate e saranno pubblicate nel video \"Kiss Rock The Nation Live!\"."}
{"id": "1635223", "revid": "1305772", "url": "https://it.wikipedia.org/wiki?curid=1635223", "title": "Chlumec nad Cidlinou", "text": "Chlumec nad Cidlinou (in tedesco \"Chlumetz an der Zidlina\") \u00e8 una citt\u00e0 della Repubblica Ceca facente parte del distretto di Hradec Kr\u00e1lov\u00e9, nella regione omonima.\nCastello di Karlova Koruna.\nSi tratta di un castello barocco costruito per il nobile Franti\u0161ek Ferdinand Kinsky negli anni 1721-1723, su progetto dell'architetto di origini italiane Jan Bla\u017eej Santini-Aichel.\nNel 1943 il castello venne praticamente distrutto da un incendio, ma fu ristrutturato negli anni sessanta per divenire sede di una esposizione permanente di arte ceca barocca. Nel 1992 la propriet\u00e0 del castello \u00e8 stata restituita alla famiglia Kinsky.\nGli interni conservano arredi antichi e i ritratti dei membri della famiglia Kinsky, mentre l'ampio parco ospita anche un allevamento di cavalli."}
{"id": "1635229", "revid": "78273", "url": "https://it.wikipedia.org/wiki?curid=1635229", "title": "Architettura del rinascimento", "text": ""}
{"id": "1635237", "revid": "122301452", "url": "https://it.wikipedia.org/wiki?curid=1635237", "title": "Castello di Kr\u00e1sn\u00fd Dv\u016fr", "text": "Il castello di Kr\u00e1sn\u00fd Dv\u016fr (in lingua tedesca \"Sch\u00f6nhof\") \u00e8 un palazzo situato nell'omonimo comune ceco, nella regione boema di \u00dast\u00ed nad Labem, nei pressi della citt\u00e0 di Podbo\u0159any.\nCostruito in stile barocco, \u00e8 ispirato al palazzo di Versailles circondato dai suoi giardini.\nStoria.\nLe prime citazioni del castello di Krasn\u00fd Dv\u016fr risalgono al XIV secolo, quando numerose famiglie nobili fecero del castello la loro dimora. L'ultima famiglia che acquist\u00f2 il complesso fu quella dei conte Czernin von und zu Chudenitz, nel XVII secolo. Il conte Franz Josef Czernin decise di ricostruire il palazzo, un tempo in stile gotico, ma gi\u00e0 ricostruito in stile rinascimentale sotto la direzione dell'architetto Jan Ma\u0161tovsk\u00fd.\nIl progetto fu commissionato al famoso architetto ceco Franti\u0161ek Ka\u0148ka, che trasform\u00f2 il palazzo, inserendovi molti elementi dell'architettura barocca francese. La costruzione dur\u00f2 dal 1720 al 1724. Verso la fine del XVIII secolo furono aggiunti al castello alcuni particolari architettonici: la cappella, nel 1783 e, tra il 1791 e il 1792, due coppie di scale nel giardino settentrionale e, negli stessi anni, delle arcate attorno alle finestre della facciata principale.\nMuseo.\nDiciotto gallerie e stanze sono aperte al pubblico: in esse sono esposti famosi dipinti di artisti cechi ed europei. Artisti famosi, come Petr Brandl, Karel \u0160kr\u00e9ta, Ludv\u00edk Kohl, Josef Bergler, Filip Kristian Benthum, Kristian Brand, \u00c9lisabeth Vig\u00e9e Le Brun e molti altri, hanno donato quadri, porcellane, sculture di vari materiali, orologi, stampe e arredi d'epoca.\nParco.\nIl parco del castello di Kr\u00e1sn\u00fd Dv\u016fr, che misura 250 are, fu realizzato tra il 1783 e il 1793 dal conte Johann Rudolf Czernin, che influenz\u00f2 anche la scelta degli alberi da piantare in ragione dei suoi gusti in ambito botanico. Il conte Johann aveva una vasta conoscenza della botanica poich\u00e9 aveva viaggiato nell'Europa occidentale, giungendo in Boemia nel 1779. In particolare, il parco all'inglese fu realizzato secondo la moda dell'epoca, che prevedeva di tenere lo scenario naturale il pi\u00f9 basso possibile per consentire la vista del palazzo."}
{"id": "1635249", "revid": "1522738", "url": "https://it.wikipedia.org/wiki?curid=1635249", "title": "Mario Party 7", "text": "Mario Party 7 \u00e8 il settimo capitolo della saga Mario Party. Ha venduto 1.86 milioni di copie in tutto il mondo.\nTrama.\nMastro Toad invita Mario e i suoi amici a partecipare a una crociera intorno al mondo. Bowser, non avendo ricevuto l'invito, decide di vendicarsi...\nModalit\u00e0 di gioco.\nEsistono varie modalit\u00e0 di gioco:\nPersonaggi.\nI personaggi giocabili sono 12, di cui 2 sbloccabili:"}
{"id": "1635255", "revid": "115533", "url": "https://it.wikipedia.org/wiki?curid=1635255", "title": "Calibro 270 WM", "text": ""}
{"id": "1635258", "revid": "88740", "url": "https://it.wikipedia.org/wiki?curid=1635258", "title": "Dulcinea del Toboso", "text": "Dulcinea del Toboso \u00e8 un personaggio del romanzo \"Don Chisciotte della Mancia\".\nIl suo vero nome \u00e8 Aldonza Lorenzo, ed \u00e8 una contadina molto \"socievole\" amata da don Chisciotte, nonostante egli non l'abbia mai vista; don Chisciotte, essendo \"impazzito\", la trasforma nella sua immaginazione in una magnifica principessa cui promette di essere fedele e la chiama \"Dulcinea del Toboso\". Da quel momento si fa nominare cavaliere errante e inizia a combattere contro nemici invisibili, continuando a tenere fede alla promessa fatta alla \"principessa\"."}
{"id": "1635259", "revid": "1442080", "url": "https://it.wikipedia.org/wiki?curid=1635259", "title": "Nicola Matteis", "text": "Biografia.\nNulla si conosce dei primi anni di vita di Matteis. In alcune pubblicazioni, egli si definisce \"Napolitano\", ma le prime notizie che lo riguardano sono del 1674, quando si trova a Londra ed \u00e8 gi\u00e0 un rinomato virtuoso del violino; \u00e8 probabile che la data di nascita si situi prima del 1650, in quanto la licenza matrimoniale del figlio Nicola junior ne fa risalire la nascita intorno al 1667.\nI suoi modi bruschi e alteri, che conosciamo attraverso il ritratto che ne fa Roger North nei suoi taccuini (purtroppo, non datati), furono di ostacolo alla sua carriera per qualche tempo, ma erano compensati da una bravura come violinista che non si era mai sentita in Inghilterra, per cui raggiunse grande successo e notoriet\u00e0.\nSempre a quanto racconta North, presto perse la sua brillantezza come esecutore e la sua invenzione come compositore, e mor\u00ec malato ed in totale povert\u00e0, probabilmente nei primi anni '90 del secolo.\nIl figlio Nicola jr., anch'egli violinista, compositore, cantante e celebre maestro di canto, spesso viene confuso con il padre nelle notizie biografiche riguardanti i suoi anni giovanili. A causa di ci\u00f2, in molte accreditate biografie si trovano notizie biografiche e date di nascita o morte erroneamente riferite a Nicola padre, ma in realt\u00e0 appartenenti al figlio.\nImportanza di Matteis.\nScriveva Roger North: \"Come gradita eredit\u00e0 alla nazione Inglese, (Matteis) lasci\u00f2 in essa un generale favore per il gusto Italiano dell'armonia, e dopo di lui quello Francese fu lasciato completamente da parte, e nessuno in citt\u00e0 aveva un condimento senza una spezia italiana. E i maestri qui cominciarono a imitarlo, testimone Mr H Purcell nella sua nobile raccolta di sonate\".\nMatteis, in compagnia di Arcangelo Corelli, Bernardo Pasquini, Lelio Colista, fa parte di quel gruppo di valenti musicisti italiani che, sotto l'impulso illuminato di Henry Purcell, ha introdotto in Inghilterra lo \"stile\" (o gusto) \"italiano\". Le composizioni di Matteis includono quattro libri di Arie per violino e basso continuo (\"Ayres for the Violin\"), strutturati in suite, i primi due pubblicati nel 1676 e i secondi nel 1685. In queste raccolte, che comprendono anche alcuni sporadici brani per violino solo, lo stile francese, dominante in Inghilterra fino a quel momento, \u00e8 mescolato con grande equilibrio a quello italiano.\nInoltre, compose un'Ode per le celebrazioni di Santa Cecilia e pubblic\u00f2 alcune canzonette, oltre a \"The False Consonances of Musick\", un trattato per l'esecuzione del basso continuo con la chitarra barocca, contenente anche alcuni brani musicali.\nDagli avvertimenti posti all'inizio di un'edizione del III e IV libro delle sue \"Ayrs for the violin\" si sono ricavate interessanti annotazioni utili per l'esecuzione della sua musica e in generale della musica inglese della fine del XVII secolo."}
{"id": "1635262", "revid": "125718216", "url": "https://it.wikipedia.org/wiki?curid=1635262", "title": "Federico di Antiochia", "text": "Biografia.\nNacque da una relazione tra l'imperatore Federico II e una donna, che la tradizione ha identificato come una musulmana originaria di Antiochia, motivo per il quale il rampollo Hohenstaufen sarebbe stato identificato con quell'appellativo. Secondo Voltmer (1995), invece, Federico nacque da una donna, di nome Maria o Matilde, della nobile famiglia siciliana \"d'Antiochia\".\nDurante la lotta contro la Lega lombarda e il Papa fu Vicario generale imperiale della Marca di Ancona (1244) e poi dal 1245 Podest\u00e0 di Firenze e subito dopo Vicario generale imperiale in Toscana, come successore di Pandolfo Fasanella, sospettato di tradimento.\nNel luglio 1247 ricevette dal padre anche il titolo di conte d'Albe.\nCacci\u00f2 da Firenze numerosi esponenti del partito guelfo e tenne un comportamento per certi versi tirannico nei confronti della popolazione, specialmente dopo che, essendosi data la citt\u00e0 in sua assenza al partito guelfo, Federico dovette rioccuparla con la forza (2 febbraio 1248). Accanto a lui c'era il capo dei ghibellini fiorentini, Manente degli Uberti, immortalato da Dante col nome di Farinata. Con il sostegno di suo padre, il 25 aprile 1249 Federico occup\u00f2 Capraia e subito dopo San Miniato, dove i guelfi esiliati riunivano le loro forze per tentare un contrassalto a Firenze.\nMa a Figline Valdarno nel settembre 1250 sub\u00ec dai guelfi una sconfitta, che ebbe ripercussioni a Firenze e nella Toscana. Dopo la morte dell'imperatore Federico II nel dicembre 1250, gli Hohenstaufen persero il controllo della Toscana.\nFederico poi sostenne nel 1252 la discesa in Italia del fratellastro Corrado IV (che da Foggia gli conferm\u00f2 la contea di Albe e gli assegn\u00f2 quelle di Celano e Loreto), ma parteggi\u00f2 troppo apertamente per l'altro fratellastro Manfredi per cui fu allontanato dall'imperatore dal regno di Sicilia nel 1253. Dopo la morte di Corrado, nel 1254, rifiut\u00f2 di sottomettersi a Papa Innocenzo IV, per cui i suoi beni vennero confiscati. Appoggi\u00f2 lealmente quindi le rivendicazioni di Manfredi nel Regno e trov\u00f2 la morte a Foggia, mentre era impegnato col fratello a riconquistare le terre di Capitanata.\nDiscendenza.\nFederico d'Antiochia spos\u00f2 (prima del 1240) Margherita di Giovanni di Poli, nipote di papa Innocenzo III, da cui ebbe tre figli:"}
{"id": "1635263", "revid": "167080", "url": "https://it.wikipedia.org/wiki?curid=1635263", "title": "Fiume Allier", "text": ""}
{"id": "1635266", "revid": "767487", "url": "https://it.wikipedia.org/wiki?curid=1635266", "title": "I 4 dell'Oca selvaggia II", "text": "I 4 dell'Oca selvaggia II (\"Wild Geese II\") \u00e8 un film del 1985 diretto da Peter Hunt.\nLa pellicola ha tra i protagonisti principali Edward Fox, Scott Glenn e vede la partecipazione di Laurence Olivier.\nTrama.\nRobert McCann, magnate della TV privata, ha individuato lo \"scoop\" del secolo: far fuggire Rudolf Hess, novantenne gerarca nazista detenuto nel carcere di Spandau, che potrebbe avere segreti straordinari da svelare. L'incarico viene dato alla giornalista Kathy Lucas e ad Alex Faulkner, fratello di Allen Faulkner. I due si avvalgono della collaborazione, per una ingente somma di denaro, di John Haddad, un addestratissimo mercenario.\nDopo alcuni maldestri tentativi senza alcun esito di Haddad, Faulkner interviene in prima persona, ma ormai si sono interessati alla vicenda i servizi segreti di diversi stati. Danno il via ad un'operazione fantasiosa in cui un sergente inglese, che lavora all'interno del carcere, dovrebbe provocare un finto malore ad Hess per permetterne il trasferimento in ospedale. Purtroppo comincia male, Kathy viene sequestrata dalla polizia tedesca e Haddad deve liberarla con uno scontro a fuoco.\nNonostante tutto riescono a rapire Rudolf Hess e a fargli passare la frontiera austro-germanica con passaporti falsi, approfittando del tumultuoso ritorno a Vienna di una folla di sportivi che ha assistito ad un incontro di calcio. La vicenda sembra essersi conclusa positivamente, se non che Hess spiazza tutti dichiarando a Kathy ed agli altri che i 40 anni trascorsi dal processo di Norimberga lo hanno fatto meditare molto. Il passato \u00e8 passato e le sue rivelazioni su eventi ormai lontani gli sembrano assolutamente inutili. Chiede quindi di essere riportato in cella a Spandau, che egli considera ormai la sua casa ed il solo asilo possibile.\nProduzione.\nDopo 7 anni dal film \"I 4 dell'Oca selvaggia\", i produttori furono persuasi a girare un sequel basato sul romanzo \"Square Circle\" (in seguito ripubblicato come \"Oche Selvagge II\") dello stesso autore, Daniel Carney, che aveva gi\u00e0 scritto il romanzo dal quale era stato tratto il primo film.\nIl film non ebbe successo, anche a causa della morte di Richard Burton avvenuta due settimane prima dell'inizio delle riprese. Fu sostituito da Edward Fox ed il personaggio fu cambiato in Alex Faulkner, il fratello di Allen, protagonista del primo film.\nCuriosit\u00e0.\nSecondo la biografia \"Olivier\" di Francis Becket (Haus Publishing, 2005), Wolf R\u00fcdiger Hess, il figlio di Rudolf Hess, disse che il ritratto di Laurence Olivier di suo padre nel film \"I 4 dell'Oca selvaggia II\" era \"misteriosamente accurato\"."}
{"id": "1635267", "revid": "1305772", "url": "https://it.wikipedia.org/wiki?curid=1635267", "title": "Discografia di Ayumi Hamasaki", "text": "Questa \u00e8 la discografia della cantante giapponese Ayumi Hamasaki.\nTheme Songs.\nLe canzoni di Ayumi Hamasaki vengono usate per promuovere prodotti, film ed eventi. Sembra che Ayumi sia apparsa in circa 650 spot televisivi.\nAlbum video.\nDVD dei concerti.\n1 Solo nel complete live box. Totale 72,826 copie vendute2 Solo nel CD+2DVD combo."}
{"id": "1635289", "revid": "124669302", "url": "https://it.wikipedia.org/wiki?curid=1635289", "title": "Clark Gregg", "text": "Biografia.\nNato nel Massachusetts ha studiato alla Ohio Wesleyan University, in seguito ha studiato recitazione alla New York University. Inizia la sua carriera verso la fine degli anni ottanta, partecipando ai film \"Le cose cambiano\" di David Mamet e \"L'ombra di mille soli\" di Roland Joff\u00e9. Negli anni successivi ha preso parte a moltissime produzioni tra cui \"Inviati molto speciali\", \"I soliti sospetti\" e \"Magnolia\".\nNel 2000 gli viene offerta la possibilit\u00e0 da Robert Zemeckis di sceneggiare il suo film \"Le verit\u00e0 nascoste\", in seguito torna alla recitazione, partecipando a \"A.I. - Intelligenza artificiale\", \"One Hour Photo\", \"\", \"La macchia umana\".\n\u00c8 apparso anche nella serie \"The Shield\" dove ha interpretato William Faulks, stupratore e assassino di donne anziane, nella serie \"West Wing - Tutti gli uomini del Presidente\", dove ha interpretato l'agente speciale dell'FBI Mike Casper, e nella sit-com \"La complicata vita di Christine\". Dopo aver recitato nei film \"Il bacio che aspettavo\" e \"The Air I Breathe\", debutta alla regia con \"Soffocare\", interpretato da uno straordinario Sam Rockwell, adattando per il grande schermo l'omonimo romanzo di Chuck Palahniuk. \nGregg negli ultimi anni si \u00e8 fatto notare per il ruolo dell'agente dello S.H.I.E.L.D. Phil Coulson in vari adattamenti cinematografici e televisivi dei fumetti della Marvel, come nei film del Marvel Cinematic Universe \"Iron Man\", \"Iron Man 2\", \"Thor\", \"The Avengers\", \"Captain Marvel\" e nella serie televisiva \"Agents of S.H.I.E.L.D.\", di cui \u00e8 il protagonista.\nDal luglio del 2001 al febbraio 2021 \u00e8 stato sposato con l'attrice Jennifer Grey. La coppia ha una figlia, Stella, nata nel dicembre del 2001.\nDoppiatori italiani.\nNelle versioni in italiano dei suoi film, Clark Gregg \u00e8 stato doppiato da:\nDa doppiatore \u00e8 stato sostituito da:"}
{"id": "1635298", "revid": "547034", "url": "https://it.wikipedia.org/wiki?curid=1635298", "title": "Tsavorite", "text": "Con il termine tsavorite o tzavorite, dal nome del parco al confine tra Kenya e Tanzania in cui venne scoperta per la prima volta e dove si trovano le sole miniere conosciute, \u00e8 una variet\u00e0 di granato di colore verde, di scoperta relativamente recente, utilizzata in gioielleria e considerata assai rara.\nStoria.\nLa tsavorite venne scoperta per la prima volta nel 1967 dal geologo britannico Campbell R. Bridges nella zona nord-orientale della Tanzania, durante un'esplorazione da lui dedicata alla ricerca di gemme. Successivi esami gemmologici indicarono trattarsi appunto di una grossularia verde, ma la sua diffusione commerciale, nonostante anche la famosa gioielleria Tiffany &amp; Co. se ne fosse immediatamente interessata, venne limitata dall'impossibilit\u00e0 da parte di Campbell di ottenere la concessione per lo sfruttamento dei giacimenti tanzaniani e per l'esportazione delle pietre.\nGli studi di Campbell lo avevano per\u00f2 portato ad ipotizzare che il filone si estendesse anche sul territorio del Kenya, paese nel quale continu\u00f2 quindi le ricerche, giungendo ad identificare la vena produttiva nel 1971. Questa volta il geologo riusc\u00ec ad ottenere l'autorizzazione per lo sfruttamento, ma l'attenzione per la pietra si era nel frattempo rallentata e soltanto nel 1974, quando nuovamente Tiffany inizi\u00f2 a farla conoscere, la stessa conobbe il definitivo riconoscimento commerciale.\nCaratteristiche e uso in gioielleria.\nLa tsavorite \u00e8 una pietra di colore che va dal verde pallido ad un verde molto intenso, assai brillante in tutte le tonalit\u00e0. La sua durezza \u00e8 paragonabile a quella dello smeraldo, ma presenta caratteristiche di maggiore resistenza agli urti, caratteristica che la rende pi\u00f9 facilmente tagliabile e meno soggetta ai danneggiamenti accidentali derivanti dall'uso dei gioielli in cui \u00e8 inserita. Le sue caratteristiche fisiche la rendono inoltre particolarmente utilizzabile per l'incastonatura cosiddetta \"invisibile\".\nRaro \u00e8 il ritrovamento di pietre grezze di dimensioni superiori ai 5 carati."}
{"id": "1635305", "revid": "125482413", "url": "https://it.wikipedia.org/wiki?curid=1635305", "title": "Ka\u00e7anik", "text": "Ka\u00e7anik (o anche ; ) \u00e8 una citt\u00e0 del Kosovo meridionale.\nSimboli.\nLa bandiera della municipalit\u00e0 mostra su campo grigio lo stemma cittadino, sormontato dalla scritta in bianco del nome della citt\u00e0 in albanese.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBanjica, Belograce, Bi\u010devac, Bob, Vata, Vrtolnica, Gabrica, Gajre, Globo\u010dica, Gorance, Gornja Grlica, Dimce, Doganovi\u0107, Drenova Glava, Drobnjak, Dubrava, Dura, \u0110eneral Jankovi\u0107, \u0110ur\u0111ev Dol, Eleza, Ivaja, Ka\u010danik, Kova\u010devac, Korbuli\u0107, Kotlina, Krivenik, Lani\u0161te, Lirisht\u00eb, Ne\u0107avce, Nika, Nikovce, Palivodenica, Pustenik, Re\u017eance, Reka, Runjevo, Semanje, Se\u010di\u0161te, Slatina, Sopotnica, Stagovo, Stari Ka\u010danik e Stra\u017ea."}
{"id": "1635307", "revid": "399", "url": "https://it.wikipedia.org/wiki?curid=1635307", "title": "Parco naturale costiero di Rimigliano", "text": "Il Parco naturale costiero di Rimigliano istituito nel 1973, \u00e8 interamente compreso nel territorio del Comune di San Vincenzo in provincia di Livorno e comprende circa sei chilometri della costa toscana.\nTerritorio.\nI suoi confini sono rigidamente contrassegnati, ad ovest dal Mar Ligure, a nord dal villaggio di Riva degli Etruschi, ad est dalla strada provinciale n. 23 \u201cDella Principessa\u201d, a sud dal canale Allacciante che costituisce anche il confine con il comune di Piombino.\nIl parco si estende lungo la costa per una lunghezza di quasi sei chilometri con una profondit\u00e0 media (fra costa e strada provinciale) variabile dai 200 ai 240 metri. La superficie complessiva del parco \u00e8 di circa 120 ettari, senza conteggiare l'arenile demaniale.\nIl parco \u00e8 fittamente boscato e protetto dai venti marini da un sistema dunale continuo, molto ben formato e conservato, di altezza media sui cinque metri con punte isolate di oltre dieci metri\nStoria.\nIl Parco di Rimigliano fa parte dei Parchi della Val di Cornia, societ\u00e0 fondata nel 1993 dai comuni di Campiglia Marittima, Piombino, San Vincenzo, Sassetta e Suvereto che gestisce anche i seguenti altri 5 parchi: Parco archeologico di Baratti e Populonia, Parco minerario di San Silvestro, Parco costiero della Sterpaia, Parco naturale di Montioni, Parco forestale di Poggio Neri.\nIl primo provvedimento istitutivo del parco risale al maggio 1973. Con un accordo fra i cinque comuni sopra ricordati, il Parco di Rimigliano venne urbanisticamente destinato a parco territoriale attrezzato e ne venne decisa la gestione come parco protetto. Nel 1997 il Comune di San Vincenzo deliber\u00f2 l'inclusione del parco fra le ANPIL (Aree naturali protette di interesse locale) ai sensi della legge n. 49/95 della Regione Toscana. Per il definitivo inserimento fra le aree protette ANPIL, la Regione \u00e8 ancora in attesa di alcuni adempimenti da parte del comune di San Vincenzo.\nIl vincolo ambientale di inedificabilit\u00e0 assoluta, posto fin dai primi anni Settanta e la circostanza che il territorio del parco fosse quasi tutto di propriet\u00e0 privata (Della Gherardesca), ha consentito che questi sei chilometri di costa sabbiosa, con i duecento metri di bosco retrostante, rimanessero sostanzialmente intatti, allo stato naturale. Nonostante che la propriet\u00e0 fosse privata, l'impossibilit\u00e0 pratica di recintare il parco, a causa della sua particolare conformazione, ha fatto s\u00ec che, a partire dalla fine degli anni Sessanta, l'uso pubblico del parco si consolidasse pacificamente. Negli ultimi anni il comune ha acquistato anche la propriet\u00e0 formale di quasi tutto il parco, con la sola eccezione della villa dei Cavalleggeri e di alcuni terreni circostanti.\nL'attuale perimetrazione del parco costiero risale ai primi anni dell'Ottocento durante il dominio francese. Infatti quando Napoleone assegn\u00f2 alla sorella Marianna Bonaparte, detta Elisa, il Principato di Piombino, per permettere alla principessa un degno arrivo nel suo possedimento, in solo due anni (1804-1805) fu costruita la strada litoranea da San Vincenzo a Piombino, da allora denominata \"della Principessa\". La nuova strada separ\u00f2 nettamente la parte costiera del possedimento di Rimigliano interamente boscata, da quella interna parzialmente seminativa ed occupata in parte dal grande lago di Rimigliano.\nFauna.\nLa presenza degli animali \u00e8 sempre stata assai problematica a causa dell'intensa frequentazione umana del parco durante i mesi estivi. Ultimamente si \u00e8 diradata anche nel periodo invernale a causa della ripulitura del bosco effettuata nella fascia parallela alla strada, che ha reso circa met\u00e0 del parco privo di ripari idonei agli animali e permeabile ai rumori ed ai movimenti provenienti dalla strada.\nIn ogni caso si possono saltuariamente avvistare alcune specie di mammiferi quali: cinghiale, coniglio selvatico, donnola, faina, istrice, riccio, scoiattolo, volpe; e di uccelli quali: allodola, barbagianni, capinera, cardellino, cinciallegra, civetta, corriere piccolo, cuculo, gazza, ghiandaia marina, gufo, merlo, passero, picchio verde, piovanello, poiana, storno, tordo, upupa, verzellino.\nFlora.\nIl parco \u00e8 popolato da un numero vastissimo di specie vegetali, facenti parte in massima parte della tipica macchia mediterranea. In particolare partendo dal mare e proseguendo verso l'interno, si incontrano i seguenti habitat caratteristici:\nFascia terminale dell'arenile, (Cakileto), interessata solo raramente e marginalmente dal moto ondoso, colonizzata da specie pioniere resistenti al sale quali: ammofila arenaria (\"Ammophila arenaria\"), camomilla marina (\"Anthemis maritima\"), ravastrello (\"Cakile maritima\"), erba cali (\"Salsola cali\"), euforbia delle spiagge (\"Euphorbia paralias\", \"Euphorbia peplis\"), lappola (\"Arctium lappa\").\nPrime dune embrionali, appena fuori della portata dell'acqua e popolate da piante resistenti sia al sale che all'essiccazione ed al seppellimento da parte della sabbia asciutta trasportata dal vento, dove si possono incontrare le seguenti specie: calcatreppola (\"Eryngium campestre\"), soldanella di mare (\"Calystegia soldanella\"), erba medica marina (\"Medicago marina\"), gramigna delle spiagge (\"Agropyron junceum\"), santolina delle spiagge (\"Otanthus maritimus\").\nDune mobili, con profilo continuamente modificato dal vento, con piante dal pi\u00f9 robusto apparato radicale, con vegetazione compatta e dotate di fioriture spesso vistose, quali: camomilla marina (\"Anthemis maritima\"), elicriso (\"Helichrysum\" spp.), erba medica marina (\"Eryngium maritimum\"), giglio di mare (\"Pancratium maritimum\"), erba medica marina (\"Medicago marina\"), papavero delle spiagge (\"Glaucium flavum\"), sparto pungente (\"Sporobulus pungens\").\nDune fisse, di altezza fino a dieci metri, dal profilo ormai stabilizzato, con arbusti sempreverdi di dimensioni maggiori, fittamente intersecati a formare delle siepi modellate dal vento, costituite prevalentemente da: alaterno \"(Rhamnus alaternus)\", cisti (\"Cistus\" spp.), pastinaca marina (\"Echinophora spinosa\"), fillirea (\"Phillyrea latifolia\"), ginepro coccolone (\"Juniperus oxycedrus\"), ginepro fenicio (\"Juniperus phoenicea\"), lentisco (\"Pistacia lentiscus\"), mirto (\"Myrtus communis\"), barba di frate (\"Salsola soda\"), lappolone (\"Xanthium italicum\").\nBosco retrodunale, con piante tipiche della macchia mediterranea e residui degli impianti di epoca granducale, quali: acero trilobo (\"Acer monspessulanus\"), alloro (\"Laurus nobilis\"), arisaro (\"Arisarum vulgare\"), biancospino (\"Crataegus monogyna\"), carpino nero (\"Ostrya carpinifolia\"), cerro (\"Quercus cerris\"), ciclamini (\"Cyclamen hederifolium\"), corbezzolo (\"Arbutus unedo\"), euforbia arborea (\"Euforbia dendroides\"), leccio (\"Quercus ilex\"), lentisco (\"Pistacia lentiscus\"), salsapariglia (\"Smilax aspera\"), orniello (\"Fraxinus ornus\"), pino marittimo (\"Pinus pinaster\"), pino domestico (\"Pinus pinea\"), quercia da sughero (\"Quercus suber\"), roverella (\"Quercus pubescens\"), sabina marittima (\"Juniperus sabina\"), sorbo (\"Sorbus domestica\" e \"Sorbus torminalis\"), vitalba (\"Clematis vitalba\"), lentaggine (\"Viburnum tinus\"), pungitopo (\"Ruscus aculeatus\"), oleastro (\"Olea europaea\" var. \"silvestris\", citiso rosso (\"Chamaecytisus purpureus\").\nNelle due uniche residue zone paludose e lungo il relativo fossato di drenaggio, si trovano piante caratteristiche delle zone umide marine quali: \"Artemisia coerulescens\", \"Arundo donax\", \"Carex extensa\", \"Claudium mariscus\", \"Elymus pycnanthus\", \"Juncus acutus\", \"Juncus maritimus\", \"Limonium angustifolium\", \"Salicornia maritima\", \"Schoenus maritimus\".\nNelle radure boschive, dove il sole riesce a penetrare, si incontrano: asparagi selvatici (\"Asparagus acutifolius\"), erica (\"Erica arborea\"), ginestra comune (\"Spartium junceum\"), lavanda (\"Lavandula stoechas\"), rosmarino \"(Rosmarinus officinalis\") e orchidee selvatiche.\nAccessi.\nL'accesso al parco \u00e8 del tutto libero e pu\u00f2 avvenire sia dalla strada provinciale \"della Principessa\", sia dall'ampio arenile che lo costeggia lungo tutti i sei chilometri del suo sviluppo. Questa facilit\u00e0 e comodit\u00e0 di accesso non controllato, se da un lato espone il parco ad una notevole usura, specie nei mesi estivi, dall'altro ne consente una fruizione completa da parte degli appassionati, specialmente nel periodo da ottobre a maggio.\nAttivit\u00e0.\nL'attivit\u00e0 principale svolta nel parco \u00e8 quella balneare, concentrata nel periodo da giugno a settembre e localizzata essenzialmente sull'arenile. Il parco viene attraversato trasversalmente, lungo sentieri che conducono dalla strada provinciale alla spiaggia. A supporto di tale attivit\u00e0 sono state realizzate alcune piccole strutture (servizi igienici e docce) nei pressi del litorale. All'interno del bosco sono stati installati alcuni tavoli per picnic.\nAl centro del parco \u00e8 stata realizzata una strada interna sterrata che lo attraversa longitudinalmente per quasi tutta la sua lunghezza. Tale percorso realizzato per i servizi del parco e con funzione antincendio, viene anche utilizzato per escursioni a piedi, in bicicletta ed a cavallo.\nGestione e prospettive.\nPer decine di anni il parco costiero \u00e8 stato sostanzialmente abbandonato a se stesso ed ha quindi potuto mantenere e incrementare indisturbato le sue caratteristiche naturali. Proprio grazie alla sua \"naturalezza\", alla mancanza di qualsiasi infrastruttura, all'aspetto \"selvaggio\" del litorale e della fascia di vegetazione a ridosso del mare, Il Parco Costiero di Rimigliano \u00e8 divenuto un'assoluta rarit\u00e0, anche a livello nazionale. Non si ha infatti conoscenza di altri tratti di sei chilometri di litorale sabbioso, con ampio arenile non interessato da fenomeni erosivi, incorniciato da un bosco naturale ed intatto, del tutto privo di segni visibili di interventi umani, e nel contempo, pienamente accessibile ed usufruibile da tutti.\nA partire dagli anni Novanta, a seguito della realizzazione di grandi strutture turistico-alberghiere subito a monte del Parco, sono state rilasciate alcune concessioni balneari che, con le loro attrezzature, hanno snaturalizzato la porzione pi\u00f9 settentrionale del parco, per circa cinquecento metri, fino quasi alla foce del Botro ai Marmi.\nNei primi anni del Duemila, con il passaggio di propriet\u00e0 dal privato al comune, sono iniziate diverse opere di adeguamento e riqualificazione turistica che, seppure modeste, hanno iniziato ad incidere in maniera non marginale sull'aspetto naturale del parco. La societ\u00e0 di gestione ha fatto sfoltire e ripulire tutta la vegetazione per una profondit\u00e0 di un'ottantina di metri a partire dalla strada provinciale. Cos\u00ec facendo ne ha agevolato forse la fruizione turistica, ma ha compromesso le caratteristiche naturalistiche di quella fascia di parco, rendendola inoltre del tutto inadatta all'insediamento di qualsiasi animale. Nella primavera del 2009 quasi tutto il tratto di parco confinante con la strada provinciale, per una profondit\u00e0 di circa 150 metri ed una superficie di circa 60 ettari \u00e8 stato assegnato in taglio a privati per indirizzamento ad alto fusto. Oltre alla completa eliminazione di tutto il sottobosco, nel taglio sono stati privelegiati i giovani lecci e le querce e sono stati risparmiati i vecchi pini, con consistente innaturale diradamento del bosco e apertura di radure assolate.\nLa destinazione urbanistica della confinante tenuta agricola di Rimigliano, con i previsti nuovi insediamenti abitativi e turistici, pone altre gravi preoccupazioni per il destino del parco costiero che inevitabilmente non potr\u00e0 non risentire della irresistibile pressione antropica esercitata dalle oltre mille persone che andranno ad insediarsi a poche centinaia di metri a monte del parco.\nIl dilemma che ormai si pone, ineludibile, \u00e8 se privilegiare le esigenze di tipo turistico, continuando a realizzare nel parco infrastrutture che, pur con tutte le cautele e le migliori intenzioni, inevitabilmente ne comporteranno la progressiva snaturalizzazione; oppure decidere una volta per tutte che in un parco naturale, se si vuole continuare a chiamarlo tale, non si pu\u00f2 pi\u00f9 realizzare alcuna nuova infrastruttura, senza alcuna eccezione. Rinunziare quindi alle concessioni balneari ed a tutte le attivit\u00e0 di supporto, lasciando cio\u00e8 il parco \"abbandonato\" come, per circostanze fortunate, lo \u00e8 stato negli ultimi cinquant'anni, provvedendo solamente ad opere naturali di indirizzamento dei frequentatori lungo sentieri protetti di penetrazione, di divieto di accesso e stazionamento nelle zone dunali pi\u00f9 delicate e di raccolta dei rifiuti prodotti dai turisti nel periodo estivo.\nI prossimi anni saranno risolutivi e decideranno del destino di questa fascia di litorale pervenuta miracolosamente intatta, con lo stesso aspetto di centinaia di anni fa, fino alla nostra generazione."}
{"id": "1635311", "revid": "729019", "url": "https://it.wikipedia.org/wiki?curid=1635311", "title": "Castello di Karl\u0161tejn", "text": "Il castello di Karl\u0161tejn (in ceco \"Hrad Karl\u0161tejn\", in tedesco \"Burg Karlstein\") \u00e8 un castello della Boemia Centrale, regione della Repubblica Ceca, circa 30\u00a0km a sud-ovest della capitale Praga, nel comune omonimo.\nStoria.\nCarlo IV di Lussemburgo commission\u00f2, nell'arco del suo periodo a capo del Regno di Boemia, l'edificazione di vari castelli: tra questi spicca il complesso del Karl\u0161tejn, da lui voluto allo scopo primario di avere un luogo sicuro per riporre i gioielli della corona, gli archivi di Stato e la biblioteca, che sarebbero rimasti in quella sede per quasi duecento anni.\nLa costruzione del castello prese avvio nel 1348 per ordine di Carlo IV; l'edificio era sostanzialmente terminato nel 1365, quando venne dedicata la cappella della Santa Croce nella torre maggiore.\nNel corso dei secoli, il castello venne rimaneggiato pi\u00f9 volte: nel 1480 in stile gotico, nel XVI secolo in stile rinascimentale e tra il 1887 e il 1899 in stile neogotico.\nNegli anni 1520-1530 fu edificato il palazzo del Burgravio.\nNel 1620, durante la guerra dei trent'anni, fu conquistato dal Feldmaresciallo Karel Bonaventura Buquoy e sottoposto all'autorit\u00e0 imperiale di Ferdinando II.\nStruttura dell'edificio.\nLa struttura massiccia del castello, le cui pareti hanno fra i 5 e i 6 metri di spessore, contiene non meno di cinque cappelle (tra le quali sono pregevoli quella dedicata alla Vergine e quella dedicata a santa Caterina d'Alessandria).\nNella grande torre del castello, una scala a chiocciola decorata con scene della vita dei santi Venceslao e Ludmila, patroni della Boemia vissuti nel X secolo, conduce alla famosa cappella della Santa Croce.\nInterno della cappella della Santa Croce.\nQuesta cappella, dedicata alla Passione di Ges\u00f9, fu progettata come uno scrigno per conservare i gioielli della corona del Regno di Boemia (oggi custoditi nel palazzo presidenziale di Hrad\u010dany a Praga) e le reliquie pi\u00f9 preziose raccolte da Carlo IV; per ragioni di tutela del patrimonio storico e artistico, l'accesso ai visitatori viene limitato nel numero di persone e nel tempo di permanenza concesso, ed \u00e8 possibile solo nel contesto di visite guidate, nei mesi da maggio a novembre.\n\u00c8 il luogo dove meglio si pu\u00f2 intuire e apprezzare il grande culto delle reliquie che caratterizz\u00f2 la devozione personale di Carlo IV. \u00c8 il centro ideale del castello, si trova infatti nella torre-bastione. La cappella non \u00e8 orientata verso l'uscita, perch\u00e9 si doveva fare in modo che l'altare potesse appoggiarsi sul muro pi\u00f9 solido, quello a nord, nel quale fu ricavata l'abside. Fu dedicata nel 1365, dopo essere stata arredata con grande spesa.\nLe vele delle volte sono dipinte di blu e decorate con centinaia di stelle luccicanti in foglia d'oro. I costoloni sono dorati e le chiavi di volta argentate e decorate con pietre preziose.\nLe finestre sono realizzate in pietra traslucida semipreziosa. Lo zoccolo \u00e8 decorato con pi\u00f9 di duecento pietre semipreziose, incastonate in una superficie di stucco dorato alta pi\u00f9 di un metro e stampigliata in modo continuo con le iniziali del Re (K), l'aquila e la corona imperiali. Questo zoccolo \u00e8 sormontato da una serie di 137 tavole con busti a grandezza umana di santi, martiri e angeli, la maggior parte dei quali \u00e8 ritratta in modo da apparire come se stesse guardando in basso, verso l'interno della fastosissima cappella. Fu Carlo stesso il committente della maggioranza di quelle tavole dipinte, affidate al celebre Magister Theodoricus, attivo a Praga dal 1330 al 1370 circa, il primo pittore ceco la cui esistenza e opera \u00e8 confermata da documenti. L'incarico lo mette in luce come il pittore prediletto dall'imperatore: egli riusc\u00ec a portare a termine l'opera prima del 1370, il che significa in meno di cinque anni, fatto non trascurabile per l'epoca.\nTutta la decorazione della cappella \u00e8 legata, semanticamente, alle reliquie della Passione. Il punto di contatto fra il potere spirituale e quello temporale si d\u00e0 nella segnatamente nella figura di Ges\u00f9 Cristo, per la sua doppia natura, umana e divina; perci\u00f2 tutto ci\u00f2 che riguarda il Figlio di Dio, mediatore tra Dio e l'umanit\u00e0, diventa oggetto di primario interesse da parte di ogni monarchia occidentale. che, come si \u00e8 detto, la cappella conteneva i tesori della corona, ma solo i pi\u00f9 preziosi: la croce imperiale dell'epoca di Enrico III (XI secolo), una croce d'oro fatta eseguire da Carlo IV (che \u00e8 andata perduta ma che \u00e8 riprodotta in ben tre affreschi nel castello in questione), le reliquie conservate in due reliquiari (uno dei due \u00e8 a forma di croce, dorato e di considerevoli dimensioni).\nI riferimenti alla Passione non terminano qui: sopra lo zoccolo ornato sono collocate sulle pareti le tavole di Magister Theodoricus, una \u00e8 contigua all'altra. Queste sono importanti oltrech\u00e9 per la loro espressivit\u00e0 e qualit\u00e0 artistica, per il loro valore liturgico: infatti sono tutte dei reliquiari, visto che nelle relative cornici \u00e8 stata inserita una reliquia del santo rappresentato. Queste sono la testimonianza di un programma iconografico preciso ed ampio, che possiamo leggere partendo dal presbiterio: vicino all'altare le reliquie pi\u00f9 importanti sono associate direttamente alle insegne imperiali, poi le pareti sono appunto coperte dalle tavole-reliquiari disposte su quattro ordini nei quali sono allineati santi cavalieri, sante vergini, vedove, santi vescovi, abati benedettini, apostoli e testimoni del mistero della Croce. Non sembra che esistano altri luoghi paragonabili a questa cos\u00ec singolare sintesi di devozione da una parte e scrupoli classificatori dall'altra.\nVi sono segnatamente due elementi di questo allestimento che testimoniano come la cappella sia un punto di svolta importantissimo verso un nuovo gusto artistico:\n\u00c8 dunque immediatamente chiaro il valore religioso ma anche materiale, estetico, storico che questa Cappella trasmette. riporta quanto scrisse Bene\u0161 Krabice z Veitmile, il cronista principale dell'imperatore: \u00abIn tutto il mondo non c'\u00e8 un castello o una cappella cos\u00ec preziosa e meritevole come la Cappella della Santa Croce a Karl\u0161tejn\u00bb.\nStoria recente.\nNel corso dell'ultimo grande restauro del castello, avvenuto alla fine del XVIII secolo sotto la direzione dell'architetto Josef Mocker, \u00e8 stato trovato in una parete del castello quello che \u00e8 stato chiamato \"il piccolo tesoro del Karl\u0161tejn\". Si tratta di una consistente raccolta di oggetti di uso domestico. Ne fanno parte quattro scodelle rare, una collezione di accessori di vario tipo per l'abbigliamento, due grandi fibule da mantello, una specie di piccola ampolla da appendere, una fibbia decorata in metallo, molte altre fibbie decorate con vari motivi. Il gruppo pi\u00f9 consistente di questo \"tesoro\" rimane comunque quello dei bottoni: circa 150 pezzi dalle forme e dimensioni pi\u00f9 svariate. Questa consistentissima raccolta testimonia come nel periodo ci sia stato un incremento rapido del mercato orafo alla corte del Lussemburgo, anche perch\u00e9 l'uso dell'oro \u00e8 in questo caso esteso ad oggetti il cui uso non riguarda l'ambito liturgico.\nQuando nel 1354 l'imperatore Carlo IV pass\u00f2 per il Veneto, egli stesso, o forse la moglie Anna di \u015awidnica, commission\u00f2 al pittore italiano Tomaso Da Modena due tavole per il Karl\u0161tejn. Entrambe le tavole sono firmate: si tratta di un trittico e un dittico. Il trittico \u00e8 composto di tre tavole, appunto. Quella centrale rappresenta una Madonna con bambino, le laterali recano un san Venceslao e un san Palmazio. La tavola \u00e8 stata riportata a Karl\u0161tejn nel 1919 dalla Galleria Imperiale di Vienna dove era stata portata per garantire una migliore conservazione.\nIl dittico invece \u00e8 una \"Imago Pietatis\": una Madonna nella tavola di sinistra e un \"Christus passus\" in quella di destra. La testa del Cristo \u00e8 completamente sparita e l'arcangelo che era rappresentato nella cuspide che sormonta le tavole non \u00e8 pi\u00f9 leggibile. Non si sa esattamente dove questo dittico fosse collocato originariamente, forse era nel castello del Karl\u0161tejn, ma non nella cappella della Santa Croce.\nNel castello \u00e8 stato allestito un museo in cui sono conservati dipinti bizantini e medievali."}
{"id": "1635316", "revid": "767487", "url": "https://it.wikipedia.org/wiki?curid=1635316", "title": "Captain Morgan's Revenge", "text": "Captain Morgan's Revenge \u00e8 il primo album della folk/power metal band Alestorm.\nIl disco.\nUscito nel 2008 per la Napalm Records, alla batteria ha partecipato un turnista (Migo Wagner), in quanto Ian Wilson, il batterista del gruppo, non \u00e8 potuto andare a Lubecca per registrare l'album.\nLa traccia \"Flower of Scotland\" \u00e8 l'inno nazionale non ufficiale scozzese."}
{"id": "1635328", "revid": "599013", "url": "https://it.wikipedia.org/wiki?curid=1635328", "title": "Giovanni De Stefanis", "text": "Carriera.\nCorse per la C.C. Venaria Reale, la Gerbi, la Dopolavoro Mater, la Bamberg, la Bianchi, la Benotto - U.S. Azzini e la Viscontea, distinguendosi come scalatore.\nVinse a Cuorgn\u00e8 nel 1938, ad Asti nel 1940, la Schio-Cimone di Tonezza e la Trento-Monte Bondone nel 1941 e nel 1942 e la Coppa Marcello Sacchetto nel 1944. Fu ottavo al Giro d'Italia 1940 , terzo al Giro dell'Umbria del 1939, dietro Giordano Cottur e Vasco Bergamaschi, ed al Giro di Romagna del 1946, dietro Fausto Coppi e Vito Ortelli."}
{"id": "1635345", "revid": "123643328", "url": "https://it.wikipedia.org/wiki?curid=1635345", "title": "Christophe Gans", "text": "Biografia.\nStudia presso la scuola di cinematografia Idhec ed in seguito scrive e dirige il suo primo cortometraggio \"Silver Slime\", titolo in omaggio a due registi che lo ispirano: Dario Argento (\"Silver\") e Mario Bava (\"Slime\").\nDopo aver lavorato a lungo come critico cinematografico, interessato in particolare al cinema di genere, ricoprendo il ruolo di capo redattore della rivista specializzata \"Starfix\", nel 1993, dirige uno degli episodi del film horror \"Necronomicon\". Due anni dopo dirige il suo primo lungometraggio, \"Crying Freeman\", tratto dall'omonimo manga.\nIn seguito ha diretto il film d'avventura d'ambientazione storica \"Il patto dei lupi\" (2001) e \"Silent Hill\" (2006), adattamento dell'omonimo videogioco.\nNel \"making of\" del film \"Il patto dei lupi\" (2001) si paragona ad Antonio Margheriti, ma non ancora all'altezza dei pi\u00f9 bravi Mario Bava e Riccardo Freda."}
{"id": "1635347", "revid": "767487", "url": "https://it.wikipedia.org/wiki?curid=1635347", "title": "Marco Faustini", "text": "Faustini inizi\u00f2 la propria carriera d'impresario a partire dall'estate del 1651 presso il Teatro Sant'Apollinare di Venezia, palcoscenico appena istituito e diretto dal fratello pi\u00f9 giovane Giovanni. Con la morte del fratello avvenuta il 19 dicembre 1651, acquis\u00ec la direzione del teatro. L'anno successivo subaffitt\u00f2 per due anni la sala, per poi tornarne alla guida, con non poche difficolt\u00e0, dal 1654 al 1657. Lo troviamo successivamente impresario in altri teatri: al Teatro San Cassiano, dal 1657 al 1660, e al Teatro Santi Giovanni e Paolo, dal 1660 al 1668 (probabilmente con interruzione dal 1663 al 1665). Marco Faustini, come suo fratello, collabor\u00f2 con i maggiori compositori del suo tempo, Francesco Cavalli, Pietro Andrea Ziani e Antonio Cesti, e ingaggi\u00f2 famosi cantanti, si ricordano in particolare Anna Renzi, Antonia Coresi e Vincenza Giulia Masotti. Durante la sua attivit\u00e0 d'impresario allest\u00ec numerosi drammi dei pi\u00f9 noti librettisti dell'epoca, Aurelio Aureli, Francesco Piccoli, Nicol\u00f2 Minato, Nicol\u00f2 Beregan, Pietro Angelo Zaguri e Cristoforo Ivanovich, nonch\u00e9 gli ultimi lavori di suo fratello rimasti incompiuti, che lui stesso provvedette nel terminare.\nTutti gli scritti di Faustini, lettere, contratti, etc., (tutti conservati presso la Scuola Grande di San Marco) rappresentano la maggior fonte d'informazioni sull'opera veneziana dell'epoca."}
{"id": "1635348", "revid": "767487", "url": "https://it.wikipedia.org/wiki?curid=1635348", "title": "Jermaine Jackson (cestista)", "text": "Carriera.\nGuardia di 193 centimetri, Jackson, dopo la carriera universitaria, inizia la carriera da professionista nel 1999, senza per\u00f2 essere scelto al draft NBA, con i Detroit Pistons.\nIn seguito gioca con i Toronto Raptors (2002), Atlanta Hawks (2003) e New York Knicks (2005). Alla fine del 2005 viene scambiato dai Kincks ai Chicago Bulls, ma poco dopo viene tagliato da questa franchigia e firma per i Milwaukee Bucks per il resto della stagione 2005-06. Nel 2007 i Bucks rinunciano ai suoi diritti, cos\u00ec nell'ottobre 2007 firma per i Seattle SuperSonics.\nLa sua carriera professionistica fu inframezzata da militanze nelle leghe minori statunitensi ed anche in Italia, dato che Jackson ha giocato con la Scaligera Verona e con la Benetton Pallacanestro Treviso. Con quest'ultima ha vinto la Coppa Italia nel 2004."}
{"id": "1635350", "revid": "237256", "url": "https://it.wikipedia.org/wiki?curid=1635350", "title": "Anatolij Vasil'evic Lunaciarskij", "text": ""}
{"id": "1635353", "revid": "1924342", "url": "https://it.wikipedia.org/wiki?curid=1635353", "title": "Kamenic\u00eb", "text": "Kamenic\u00eb () \u00e8 una citt\u00e0 del Kosovo orientale.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nAjnovce, Berivojce, Blato, Bo\u017eevce, Boljevce, Bosce, Bratilovce, Busovata, Bu\u0161ince, Vagane\u0161, Veliko Ropotovo, Veljeglava, Vru\u0107evce, Glogovce, Gmince, Gogolovce, Gornja \u0160ipa\u0161nica, Gornje Kara\u010devo, Gornje Korminjane, Gra\u0111enik, Grizime, Da\u017edince, Dajkovce, Desivojce, Domorovce, Donja \u0160ipa\u0161nica, Donje Kara\u010devo, Donje Korminjane, Drenovce, \u0110uri\u0161evce, \u017duja, Zaj\u010devce, Kolole\u010d, Koprivnica, Koretin, Kosovska Kamenica, Kostadince, Krajnidel, Kremenata, Kriljevo, Lisocka, Ljaj\u010di\u0107, Lje\u0161tar, Malo Ropotovo, Marovce, Me\u0161ina, Miganovce, Mo\u010dare, Mu\u010divrce, Novo Selo, Ogo\u0161te, Odanovce, Odevce, Oraovica, Pan\u010delo, Petrovce, Poli\u010dka, Rajanovce, Ranilug, Robovac, Roga\u010dica, Svirce, Sedlare, Strezovce, Strelica, Tirince, Tomance, Toponica, Trstena, Tu\u0111evce, Firi\u0107eja, Carevce, \u010carakovce e \u0160ai\u0107."}
{"id": "1635354", "revid": "628767", "url": "https://it.wikipedia.org/wiki?curid=1635354", "title": "Tambobamba", "text": "Tambobamba \u00e8 una citt\u00e0 del Per\u00f9, capoluogo del distretto omonimo e della provincia di Cotabambas."}
{"id": "1635359", "revid": "767487", "url": "https://it.wikipedia.org/wiki?curid=1635359", "title": "Miodrag Krivokapi\u0107", "text": "Carriera.\nGiocatore.\nDebutta da professionista nel 1979 con la squadra della sua citt\u00e0, il Sutjeska Nik\u0161i\u0107, con cui rimane per quattro stagioni suscitando l'interesse di importanti club. Nell'estate del 1983 viene infatti ingaggiato dalla , con cui vince due campionati della RSF di Jugoslavia e la Coppa di Jugoslavia 1985.\nAll'inizio della stagione 1988-1989 in Scozia, al con cui vince la Scottish Challenge Cup 1991. Nel 1993 si trasferisce al .\nChiude la carriera nel Raith Rovers e nell'Hamilton Academical.\nAllenatore.\nNel 2001 \u00e8 stato per un periodo l'allenatore del . Dal 2008 al 2015 allena l'Under-17 del Celtic Glasgow."}
{"id": "1635361", "revid": "237256", "url": "https://it.wikipedia.org/wiki?curid=1635361", "title": "Anatolij Luna\u010darskij", "text": ""}
{"id": "1635362", "revid": "287204", "url": "https://it.wikipedia.org/wiki?curid=1635362", "title": "Miodrag Krivokapic", "text": ""}
{"id": "1635376", "revid": "201640", "url": "https://it.wikipedia.org/wiki?curid=1635376", "title": "Fanzolo", "text": "Fanzolo \u00e8 una frazione del comune di Vedelago, in provincia di Treviso. Sorge a nord-ovest del capoluogo comunale.\nMonumenti e luoghi d'interesse.\nDal punto di vista storico-artistico, la pi\u00f9 importante costruzione di Fanzolo \u00e8 la cinquecentesca villa Emo-Capodilista, progettata da Andrea Palladio. Meritano un cenno anche le ottocentesche villa Lion-Pellizzer e villa Appiani, che oggi ospita la scuola materna.\nL'attuale parrocchiale, intitolata ai Santi Vittore e Corona, \u00e8 stata realizzata nel 1905 sostituendo la precedente chiesetta costruita tra la fine del Trecento e gli inizi del Quattrocento. Quest'ultima \u00e8 stata inglobata dal nuovo edificio divenendone il transetto e mantiene interessanti elementi cinquecenteschi, sebbene fosse stata ampliata e rimaneggiata nel Settecento (nel 1777 fu riconsacrata dal vescovo Paolo Francesco Giustiniani) ."}
{"id": "1635380", "revid": "181699", "url": "https://it.wikipedia.org/wiki?curid=1635380", "title": "Cacioni", "text": ""}
{"id": "1635381", "revid": "74801", "url": "https://it.wikipedia.org/wiki?curid=1635381", "title": "Petr Brandl", "text": "Molte delle sue opere sono conservate nella Galleria nazionale di Praga e nel Castello di Kr\u00e1sn\u00fd Dv\u016fr. Vi si ricorda anche la bella pala dell'Assunzione di Maria nell'Abbazia di Krzesz\u00f3w."}
{"id": "1635382", "revid": "1543377", "url": "https://it.wikipedia.org/wiki?curid=1635382", "title": "Sugar Loaf", "text": "Carioca/Sugar Loaf \u00e8 un giacimento di petrolio in acque profonde nell'oceano di fronte alle coste di San Paolo in Brasile. Nonostante la scoperta sia relativamente recente, si stima che abbia riserve per 33 miliardi di barili, rendendolo il terzo giacimento di petrolio nel mondo e il maggiore scoperto negli ultimi trent'anni.\nGestione del giacimento.\nCarioca/Sugar Loaf \u00e8 composto da 5 strutture:\nLo sviluppo e la produzione di petrolio del blocco BM S 8 sar\u00e0 affidata ad un consorzio di tre societ\u00e0:\nLo sviluppo e la produzione di petrolio dei blocchi BM S 9, BM S 21 sar\u00e0 affidata ad un consorzio di tre societ\u00e0:\nLo sviluppo e la produzione di petrolio del blocco BM S 22 sar\u00e0 affidata ad un consorzio di tre societ\u00e0:"}
{"id": "1635384", "revid": "1745361", "url": "https://it.wikipedia.org/wiki?curid=1635384", "title": "Forno (Moena)", "text": "Forno (\"El Forn\" in dialetto fiammazzo, \"L Forn\" in ladino), anche Forno di Fiemme, \u00e8 una frazione del comune di Moena, da cui dista circa 4\u00a0km, situato nell'alta val di Fiemme, in Provincia di Trento, anche se amministrativamente \u00e8 compreso nella comunit\u00e0 della val di Fassa.\nGeografia e ambiente.\nL'abitato di Forno si sviluppa sul versante orografico destro del torrente Avisio, ed \u00e8 attraversato dal rio Valsorda, suo affluente. L'abitato \u00e8 sovrastato a nord dalla piccola frazione Medil, e ad ovest dal bosco della Regola Feudale; sorge al 43\u00ba km della strada statale 48 delle Dolomiti (unica via d'accesso al paese), a met\u00e0 strada tra gli abitati di Predazzo e Moena, e dista 76\u00a0km da Trento e 19 da Cavalese.\nIl paese \u00e8 situato ad un'altitudine di 1.165 m s.l.m., e si trova all'entrata della selvaggia Valsorda che d\u00e0 accesso al complesso montuoso del Latemar.\nStoria.\nNonostante faccia parte, attraverso Moena, del comprensorio \"C11\" Ladino di Fassa, Forno appartiene storicamente alla Magnifica Comunit\u00e0 di Fiemme e geograficamente alla Val di Fiemme, il cui confine \"storico\" corrisponde ad un ruscello tra gli abitati di Soraga e Moena. Quest'ultimo, infatti, si trova in una posizione privilegiata, facendo parte contemporaneamente della \"Magnifica\" e del \"Comprensorio Ladino di Fassa\"; Moena era nota, infatti, attorno agli anni '20, come \"Moena di Fiemme\".\nLa popolazione residente \u00e8 inferiore ai 170 abitanti circa. Il paese ha infatti subito una forte diminuzione demografica nel corso degli anni. Fino al 1928, infatti, la comunit\u00e0 era autonoma, e comprendeva anche la frazione sovrastante di Medil (1.636 m s.l.m.). A partire da tale anno, entrambi i paesi furono annessi alla comunit\u00e0 del vicino centro abitato di Moena.\nOrigini.\nLe prime tracce documentate di un'insediamente nel paese risalgono all'XI secolo, quando il territorio del Principato vescovile di Bressanone si estendevano fino al \"Ponte della Costa\", presso Predazzo, dove invece cominciava il Principato vescovile di Trento.\nNel 1315, Predazzo, Mezzavalle (attuale frazione di Predazzo), e Forno entrarono nella Magnifica Comunit\u00e0 di Fiemme, formando un unico quartiere. Successivamente nel 1318 anche Moena e Daiano si unirono allo stesso quartiere.\nIl nome dell'abitato, Forno, deriva infatti dal latino \"Furnus\" (forno, fornace, dove si fondono i metalli), data l'attivit\u00e0 industriale della lavorazione di una particolare roccia estratta dal vicino gruppo montuoso del Latemar, il cosiddetto \"Bol Ross\", una ematite terrosa (ocra rossa). Da tale roccia veniva estratta una pittura, di colore rosso, utilizzata come vernice protettiva sulle parti metalliche, principalmente tetti di case e chiese. \u00c8 ancora possibile trovare tracce e schizzi su alcune rocce tra il paese e Medil lasciate da cacciatori e pastori.\nUno dei forni \u00e8 ancora visibile, in stato di degrado, all'entrata del paese verso Predazzo, all'incrocio tra la \"Strada de San Lazer\" e la strada statale 48 delle Dolomiti.\nMonumenti e luoghi d'interesse.\nIl santo patrono di Forno \u00e8 san Lazzaro, a cui \u00e8 dedicata la piccola chiesetta a navata unica. La festa patronale del paese, secondo il calendario liturgico, \u00e8 posticipata al 7 gennaio, nonostante la ricorrenza di san Lazzaro sia celebrata il 17 dicembre. \nLa parrocchia di Forno fu istituita il 17 dicembre 1958; in precedenza si trattava solamente di una cappella. L'espositura della curazia di Forno nella pieve di Cavalese, venne eretta nell'anno 1715. Tuttora la parrocchia di Forno risponde al decanato di Cavalese.\nSociet\u00e0.\nTradizioni e folclore.\nGli abitanti di Forno, chiamati \"fornati\" (trasposizione dal dialetto \"fornat\"), seguendo il folklore locale delle valli di Fiemme e Fassa di dare un soprannome specifico agli abitanti dei vari paesi, sono identificati con l'animale mulo, in dialetto \"mussat\", data la loro caratteristica testardaggine."}
{"id": "1635386", "revid": "1613185", "url": "https://it.wikipedia.org/wiki?curid=1635386", "title": "Cappella Contarelli", "text": "La cappella Contarelli si trova nella chiesa di San Luigi dei Francesi a Roma. Ospita il ciclo pittorico su san Matteo realizzato da Caravaggio.\nStoria.\nLa cappella, acquistata dal cardinale Mathieu Cointrel (italianizzato in Matteo Contarelli) nel 1565, il quale nel frattempo era morto, era passata in eredit\u00e0 a Virgilio Crescenzi il quale a sua volta aveva affidato la decorazione pittorica al Cavalier d\u2019Arpino, con cui Caravaggio collabor\u00f2 durante la sua prima permanenza a Roma. \nLa commissione del ciclo pittorico giunse a Giuseppe Cesari attraverso l'interessamento del Cardinal Del Monte, che gli diede il compito di eseguire il tema richiesto con una grande unitariet\u00e0 e rigore storico; questo si deduce dalle varie e vaste citazioni di fonti letterarie presenti nell'iconografia dei dipinti. Il lavoro quindi pass\u00f2 nelle mani di Caravaggio, il quale dovette portare a compimento le tele della cappella prima dell\"'Anno Santo\" del 1600.\nCiclo di San Matteo.\nOspita il ciclo pittorico su san Matteo realizzato da Caravaggio. La cappella, ultima nella navata sinistra entrando nella chiesa, \u00e8 di modesta dimensione, sopra l'altare vi \u00e8 \"San Matteo e l'angelo\", sul lato destro il \"Martirio di San Matteo\" e su quello sinistro la \"Vocazione di san Matteo\"."}
{"id": "1635395", "revid": "287204", "url": "https://it.wikipedia.org/wiki?curid=1635395", "title": "Karel \u0160kr\u00e9ta", "text": "Alcune delle sue opere sono conservate nel Castello di Kr\u00e1sn\u00fd Dv\u016fr.\n\u00c8 sepolto nella chiesa di San Gallo a Praga."}
{"id": "1635396", "revid": "33528", "url": "https://it.wikipedia.org/wiki?curid=1635396", "title": "Giacimento di petrolio", "text": ""}
{"id": "1635406", "revid": "729019", "url": "https://it.wikipedia.org/wiki?curid=1635406", "title": "Radovan Krivokapi\u0107", "text": "Carriera.\nDebutta da professionista nel 1996 con il Vojvodina Novi Sad, ma viene subito mandato in prestito una stagione al Be\u010dej. Rientrato a Novi Sad diventa uno dei pilastri della formazione biancorossa.\nAll'inizio della stagione 2002-2003, proprio le sue ottime prestazioni gli valgono l'ingaggio da parte della , con cui vince due campionati di Serbia e Montenegro e altrettante Coppe di Serbia e Montenegro.\nNel gennaio del 2007 viene ceduto in prestito, per sei mesi al Vojvodina Novi Sad, dove chiude la stagione. Nell'estate dello stesso anno si trasferisce in Grecia al neopromosso Veria."}
{"id": "1635408", "revid": "287204", "url": "https://it.wikipedia.org/wiki?curid=1635408", "title": "Radovan Krivokapic", "text": ""}
{"id": "1635411", "revid": "767487", "url": "https://it.wikipedia.org/wiki?curid=1635411", "title": "Xi Ling Shi", "text": "Vissuta nel XXVIII secolo a.C., viene onorata come \"Signora dei bachi da seta\" perch\u00e9, secondo una leggenda, mentre si accertava dei danni subiti dai gelsi dell'imperatore, scopr\u00ec per prima fra i mortali che il baco produceva la seta, e diffuse il segreto fra il suo popolo, dando vita all'arte della sericoltura."}
{"id": "1635416", "revid": "287204", "url": "https://it.wikipedia.org/wiki?curid=1635416", "title": "Hermann Weller", "text": "Biografia.\nDopo essersi laureato in lettere classiche a Tubinga, dal 1913 al 1931 Hermann Weller fu insegnante al ginnasio di Ellwangen e per qualche tempo diresse il ginnasio di Ehingen. Nel 1930 ottenne la cattedra di Indoeuropeo all'universit\u00e0 di Tubinga.\nNel frattempo scriveva versi in lingua latina: partecip\u00f2 numerose volte al Certamen Hoeufftianum, il prestigioso concorso di poesia latina bandito dall\"Accademia Reale delle Arti e delle Scienze dei Paesi Bassi\", vincendo dodici volte il primo premio e ottenendo numerose volte la gran lode (\"magnae laudis\"). Vinse inoltre la prima edizione del \"Certamen Locrense\" nel 1926. Era considerato l'Orazio del XX secolo, ed era diventato cos\u00ec famoso che nel 1931 il consiglio comunale di Ellwangen deliber\u00f2 di intitolargli una strada cittadina.\nElegia Y.\nAlla fine del 1937 sottopose alla giuria del Certamen di Amsterdam una elegia intitolata \"Y\" con la quale vinse la medaglia d'oro del 1938. L'elegia narrava di un sogno nel corso del quale le lettere dell'alfabeto latino volevano escludere la lettera \"Y\" dal loro consesso in quanto diversa dalle altre. La lettera Y cerca di convincere le altre riaffermando il suo diritto ad esistere per mezzo di argomenti razionali ed etici. Ma le altre rifiutano ricorrendo ad argomenti irrazionali e alla violenza. Un brusco risveglio mette fine all'incubo. Il carme di Weller era un evidente atto di accusa contro la politica razzista ed antisemita del nazionalsocialismo tedesco. C'\u00e8 da aggiungere che Weller non ebbe fastidi per la sua satira antinazista; il che dimostra che la conoscenza del latino da parte dei gerarchi nazisti era alquanto modesta."}
{"id": "1635417", "revid": "329581", "url": "https://it.wikipedia.org/wiki?curid=1635417", "title": "Marco Minucio Termo", "text": "Nell'81 a.C. fu pretore e nell'80 a.C. fu propretore nella provincia d'Asia, e sotto di lui milit\u00f2 come \"legatus\" il giovane Gaio Giulio Cesare."}
{"id": "1635418", "revid": "287204", "url": "https://it.wikipedia.org/wiki?curid=1635418", "title": "Calcaterra", "text": ""}
{"id": "1635419", "revid": "57342", "url": "https://it.wikipedia.org/wiki?curid=1635419", "title": "Ducato di Amalfi", "text": "La Repubblica di Amalfi, poi Ducato di Amalfi, fu un antico stato governato, tra il IX e il XII secolo, da una serie di \"duchi\" (in latino: \"duces\"), a volte chiamati \"dogi\" in analogia con la rivale Repubblica di Venezia. Insieme a Pisa, Genova, Venezia, Ragusa, \u00e8 una delle repubbliche marinare pi\u00f9 note ed \u00e8 presente con il proprio stemma nella bandiera della Marina militare italiana. Fu la pi\u00f9 antica e, per due secoli, la pi\u00f9 potente fra le repubbliche marinare.\nDall'egemonia di Napoli all'autonomia.\nNell'839, nel contesto della lotta fra Longobardi e Bizantini, la filobizantina Amalfi venne assalita ed espugnata dal longobardo principe di Benevento, Sicardo. In seguito alla tragica morte di Sicardo e la lotta per la successione al Principato di Benevento, gli amalfitani si ribellarono riuscendo a cacciare il presidio longobardo. \nIl 1\u00ba settembre 839 Amalfi otteneva l'autonomia amministrativa (anche se sussisteva una formale tutela di Bisanzio tramite il Ducato di Napoli); era una libert\u00e0 \"de facto\".\nAgli inizi, ci fu un sistema di \"comites\" e \"praefecturii\": i \"comites\" governavano per un anno, e talvolta in due o in tre, mentre i prefetti, preposti ai \"comites\", restavano in carica pi\u00f9 a lungo. Il prefetto Marino tent\u00f2 di inaugurare una dinastia, creando coreggenti i suoi figli, ma il tentativo fall\u00ec col suo successore.\nNell'849, Amalfi, facendo parte della Lega campana, partecip\u00f2 con la sua flotta alla Battaglia di Ostia, combattuta nell'estate, contro la flotta saracena.\nAmalfi diventa ducato.\nIl periodo preducale ebbe termine nel 954, quando Mastalo II s'intitol\u00f2 duca al raggiungimento della maggiore et\u00e0, ma mor\u00ec nel 958.\nIl nuovo duca, Sergio I, fond\u00f2 quindi una nuova dinastia, destinata a regnare ininterrottamente per i successivi 115 anni, tranne nel periodo 1039\u20131052, quando il Principe di Salerno conquist\u00f2 il Ducato di Amalfi.\nAmalfi sotto il dominio normanno.\nAmalfi fu conquistata da Roberto il Guiscardo, duca di Puglia nel 1073 e poco dopo suo figlio terzogenito, Guido venne nominato duca.\nMa Amalfi si ribell\u00f2 due volte, la prima elesse il precedente principe di Salerno, Gisulfo, la seconda volta un membro della famiglia dei duchi di Napoli.\nNel 1131 Ruggero II di Sicilia sottomise definitivamente la citt\u00e0.\nRapporti con Pisa.\nAmalfi, gi\u00e0 dalla met\u00e0 del secolo XII, aveva perso la completa autonomia, anche se continuava i propri scambi commerciali godendo di un'ampia (almeno in questo periodo) autonomia amministrativa. \n&lt;br&gt;Sotto la protezione del normanno Guglielmo, terzo Duca di Puglia, gli amministratori di Amalfi raggiunsero, nell'ottobre 1126, un proficuo accordo commerciale con Pisa per collaborare nella tutela dei comuni interessi nel Tirreno. Questo accordo era frutto di un'amicizia con la Repubblica toscana che durava ormai da decenni. Amalfi, per\u00f2, non disponeva di un esercito proprio che proteggesse gli interessi dei commercianti amalfitani. Ecco perch\u00e9 non vediamo le navi di Amalfi molto spesso impegnate in azioni militari contro altre Repubbliche Marinare.\nInfatti, fu proprio l'esercito di Pisa a rompere l'accordo con Amalfi e attaccare la citt\u00e0 costiera il 4 agosto 1135 nel contesto della guerra che vedeva impegnati il pontefice Innocenzo II e il nuovo imperatore Lotario II (e con loro le Repubbliche di Genova e di Pisa) contro il normanno Ruggero II d'Altavilla che controllava il territorio di Amalfi. Quella guerra si concluse in favore di Ruggero II che vide riconosciuti i propri diritti sui territori dell'Italia meridionale. Amalfi perse anche la sua autonomia politica.\nGovernanti di Amalfi.\nPrefetti della Repubblica di Amalfi.\nCronotassi secondo: Trojano Spinelli, \"Saggio di tavola cronologica de' principi e pi\u00f9 raguardevoli ufficiali che anno signoreggiato, e retto le Provincie, che ora compongono il Regno di Napoli, dalla seconda venuta de' Longobardi in Italia fino, che quelle Terre furono da' Normanni della Puglia conquistate\", Giuseppe Bisogni, Napoli, 1762; Matteo Camera, \"Istoria della Citt\u00e0 costiera di Amalfi in due parti divisa\", Stamperia e Cartiera del Fibreno, Napoli, 1836.\nCronotassi alternativa:\nConti (\"Comites\") della Repubblica di Amalfi.\nCronotassi secondo: Trojano Spinelli, \"Saggio di tavola cronologica de' principi e pi\u00f9 raguardevoli ufficiali che anno signoreggiato, e retto le Provincie, che ora compongono il Regno di Napoli, dalla seconda venuta de' Longobardi in Italia fino, che quelle Terre furono da' Normanni della Puglia conquistate\", Giuseppe Bisogni, Napoli, 1762; Matteo Camera, \"Istoria della Citt\u00e0 costiera di Amalfi in due parti divisa\", Stamperia e Cartiera del Fibreno, Napoli, 1836.\nCronotassi alternativa:\nDuchi (\"Duces\") o Dogi del Ducato di Amalfi.\nCronotassi secondo: Trojano Spinelli, \"Saggio di tavola cronologica de' principi e pi\u00f9 raguardevoli ufficiali che anno signoreggiato, e retto le Provincie, che ora compongono il Regno di Napoli, dalla seconda venuta de' Longobardi in Italia fino, che quelle Terre furono da' Normanni della Puglia conquistate\", Giuseppe Bisogni, Napoli, 1762;\nMatteo Camera, \"Istoria della Citt\u00e0 costiera di Amalfi in due parti divisa\", Stamperia e Cartiera del Fibreno, Napoli, 1836.\nCronotassi alternativa:\nDuchi (\"Strategoti\") normanni del Ducato di Amalfi.\nCronotassi secondo: Trojano Spinelli, \"Saggio di tavola cronologica de' principi e pi\u00f9 raguardevoli ufficiali che anno signoreggiato, e retto le Provincie, che ora compongono il Regno di Napoli, dalla seconda venuta de' Longobardi in Italia fino, che quelle Terre furono da' Normanni della Puglia conquistate\", Giuseppe Bisogni, Napoli, 1762; Matteo Camera, \"Istoria della Citt\u00e0 costiera di Amalfi in due parti divisa\", Stamperia e Cartiera del Fibreno, Napoli, 1836.\nCronotassi alternativa:\nDuca di Amalfi nel Regno di Napoli.\nIl titolo di \"Duca di Amalfi\" fu riutilizzato nel Regno di Napoli dal tardo XIV secolo:\nDuca di Amalfi nel Regno di Spagna.\nIl titolo di \"Duque de Amalfi\" fu ripreso nel Regno di Spagna dall'inizio del XX secolo:\nGli organi di governo.\nIl duca o doge.\nAll'inizio dell'anno civile, il 1\u00ba settembre, avveniva l'elezione dei Duchi, da cui venne retta la Repubblica di Amalfi e nello stesso giorno il Duca aveva la facolt\u00e0 di promulgare leggi e decreti con la formula \u201cper hoc nostrum preceptum\u201d.\nLa Repubblica di Amalfi, costituitasi nell'839, venne, dapprima retta da conti (comites) eletti annualmente il 1\u00ba settembre; poi (dal 957) da duchi (duces), che associarono al potere il figlio primogenito, trasformando la repubblica in un ducato ereditario; infine, dopo la conquista normanna (1131) da magistrati di nomina regia (strategoti).\nL'investitura del Duca aveva luogo nell'atrio della chiesa palatina di San Salvatore de Birecto di Atrani con la consegna della clamide e del berretto, simbolo del potere ducale. Nel cortile del San Salvatore avveniva anche, nel periodo preducale, l'investitura dei comites e successivamente, in et\u00e0 angioina, si riunivano i Parlamenti costituiti dal 1266 dai sindaci delle citt\u00e0 costiere annualmente eletti. L'investitura era proclamata dall'Arcivescovo di Amalfi.\nLa legislazione.\nConsuetudines Civitatis.\nLe Consuetudines Civitatis, raccolta di leggi trascritte solo nel 1274, regolavano i rapporti giuridici all'interno del Ducato.\nTavole amalfitane.\nmedievale (del X secolo) e una in volgare (probabilmente del XIII secolo); in esse sono delineati i diritti e i doveri dell'equipaggio di una imbarcazione, si affronta il problema dell'assistenza dei marinai infortunati o ammalati e quello di come agire in situazioni di emergenza, come gli assalti di pirati; si affrontano inoltre le questioni relative ai noli e si stabiliscono i diritti e i doveri degli armatori. Il successo e la diffusione delle Tavole Amalfitane sono dovuti al loro equilibrio e alla loro capacit\u00e0 di prevenire le frodi e rendere difficili le interpretazioni capziose.\nIl testo delle Tavole \u00e8 giunto sino ai giorni nostri tramite copie manoscritte. Nel 1929 il governo italiano compr\u00f2 dall'Austria una di queste copie (in passato di propriet\u00e0 del doge veneziano Marco Foscarini), per poi consegnarla ad Amalfi; il documento \u00e8 tuttora conservato nel museo civico all'interno del palazzo comunale della citt\u00e0.\nLa moneta: il tar\u00ec di Amalfi.\nIl tar\u00ec di Amalfi, diffuso in tutto il Mediterraneo negli scambi commerciali, \u00e8 stato per secoli l'unit\u00e0 monetaria ufficiale di Amalfi. La moneta aveva origine dall'analoga moneta araba. Nella zona della citt\u00e0, vicino alla spiaggia, c'era una piazza dove operavano i cambiavalute e i firmatari delle banche fiorentine e senesi.\nAd Amalfi circolavano altre valute tra cui il soldo bizantino, il pi\u00f9 comune, che aveva un valore di 4 tar\u00ec.\nLa zecca di Amalfi cess\u00f2 la sua attivit\u00e0 nel 1220 quando Federico II la chiuse.\nLe rotte commerciali.\nIn meno di due secoli il Ducato di Amalfi diviene la maggiore potenza commerciale e militare dell'alto Tirreno, ed Amalfi \u00abla pi\u00f9 prospera, nobile ed illustre citt\u00e0 della Longobardia\u00bb come ebbe a dire il viaggiatore arabo Ibn Hawqal nel 977, importantissimo centro cosmopolita ove secondo Guglielmo di Puglia (fine XI sec.) \u00ab\u2026 abitavano i migliori navigatori del tempo ed in cui giungevano mercanti provenienti da tutte le parti del mondo allora conosciuto\u2026\u00bb. Alla base delle sue fortune il legname di cui all'epoca erano ricchissime le montagne costiere.\nMateria prima per la costruzione dei mercantili, il legname a un tempo costituiva preziosissima merce di scambio con i paesi arabi e africani. Le navi amalfitane cariche di legna partivano alla volta dell'Africa Settentrionale ove scambiavano la loro merce con l'oro proveniente dalle miniere poste nel cuore dell'Africa. Poi sulle coste siriaco-palestinesi e dell'Asia Minore cambiavano l'oro con pietre preziose, avorio, manufatti di oreficeria, spezie, sete e stoffe preziose che poi riportavano in patria e a Roma, Ravenna, Pavia e nelle maggiori citt\u00e0 italiane.\nAmalfi fonda colonie e centri di rappresentanza ad Alessandria d'Egitto, a Tunisi, a Cipro, a Bisanzio, perfino in India. Sul monte Athos in Grecia fonda un monastero, a Gerusalemme un grandioso ospedale capace di oltre 1000 posti letto, retto dai frati Ospedalieri di San Giovanni, oggi noto come Ordine dei Cavalieri di Malta.\nLe produzioni tipiche.\nLa principale risorsa del ducato era il legname. Produzioni di rilievo erano, come oggi, la Carta di Amalfi e il Limone Costa d'Amalfi."}
{"id": "1635420", "revid": "827882", "url": "https://it.wikipedia.org/wiki?curid=1635420", "title": "Oberon (mitologia)", "text": "Oberon (anche scritto Auberon) \u00e8 un leggendario re delle fate nella letteratura medievale e rinascimentale. \u00c8 conosciuto in particolare come personaggio della commedia di William Shakespeare \"Sogno di una notte di mezza estate\", in cui \u00e8 il consorte di Titania, regina delle fate.\nIl re delle fate.\nIl re delle fate, come figura mitologica, deriva probabilmente dal personaggio di Alberico (dall'alto tedesco antico \"alb-\", \u201celfo\u201d and \"-r\u00eeh-\" \u201cre, comandante\u201d), un mago presente nella storia leggendaria della dinastia merovingia. In essa, Alberico \u00e8 il \u201cfratello\u201d ultraterreno di Meroveo (che diede il nome ai Merovingi) e vince per suo figlio maggiore Valberto la mano di una principessa di Costantinopoli. Nella \"Canzone dei Nibelunghi\", un poema epico scritto all'inizio del XIII secolo, Alberico \u00e8 di guardia al tesoro dei Nibelunghi, ma viene sconfitto da Sigfrido.\nSecondo un'altra ipotesi, invece, la figura mitologica del re delle fate potrebbe provenire da Freyr o Ing, il tradizionale re degli elfi nella mitologia germanica.\nLa \"chanson de geste\".\nIl nome di Oberon appare per la prima volta nella prima met\u00e0 del XIII secolo, in una \"chanson de geste\" intitolata \"Les Prouesses et faitz du noble Huon de Bordeaux\". Huon di Bordeaux, figlio di Seguin (conte di Bordeaux), ha davanti a s\u00e9 una prova durissima: avendo ucciso per difendersi Carlo, figlio dell'imperatore del Sacro Romano Impero, deve presentarsi alla corte dell'emiro di Babilonia e guadagnarsi il perdono compiendo numerose imprese. Huon sta attraversando la foresta incantata dove vive, quando viene avvertito da un eremita di guardarsi dall'elfo Oberon. Tuttavia quando l'elfo gli si presenta davanti, per buone maniere Huon risponde al suo saluto e gli racconta la prova che lo attende; ottiene cos\u00ec il suo aiuto, grazie al quale, alla fine, riuscir\u00e0 a portare a termine il proprio compito. In questa storia Oberon \u00e8 definito figlio di Morgana e Giulio Cesare e possiede oggetti magici di origine celtica, come una coppa (simile al Santo Graal) in grado di fornire quantit\u00e0 illimitate di vino e cibi solidi.\nTale \"chanson de geste\" era basata su fatti realmente avvenuti quattro secoli prima, infatti Seguin, conte di Bordeaux, \u00e8 un personaggio storico, inoltre Carlo III il Bambino, un figlio di Carlo il Calvo, mor\u00ec nell'866 per le ferite inflitte da un certo Aubouin in circostanze simili a quelle del Carlo della \"chanson de geste\". Vi sono anche altri manoscritti che raccontano la vicenda e versioni francesi posteriori.\nShakespeare lesse o ebbe notizia della \"chanson de geste\" attraverso la traduzione di John Bourchier, Lord Berners (1540 circa), intitolata \"Huon of Burdeuxe\". Inoltre dal diario di Philip Henslowe risulta una rappresentazione teatrale intitolata \"Hewen of Burdocize\", messa in scena a Londra il 28 dicembre 1593.\n\"Sogno di una notte di mezza estate\".\nOberon, re delle fate, sta litigando con la moglie Titania a proposito di un bambino. Oberon vorrebbe farne il suo paggio, ma Titania \u00e8 contraria, perch\u00e9 si tratta del figlio di una sua amica mortale ormai deceduta. La potenza dei due \u00e8 tale che il loro litigio influenza persino il tempo atmosferico, scatenando tempeste ed inondazioni. Furioso per il rifiuto ricevuto, Oberon versa negli occhi di Titania addormentata il succo di un fiore magico che la far\u00e0 innamorare della prima persona che vedr\u00e0 al suo risveglio.\nTitania si sveglia e si innamora di Bottom, un tessitore che ha la testa d'asino, a causa di un sortilegio di Puck. Intanto, quattro personaggi entrano nella foresta: Ermia e Lisandro (una coppia di amanti), Demetrio (innamorato di Ermia) ed Elena (innamorata di Demetrio). Oberon vede Demetrio respingere Elena, per cui decide di mandare Puck a mettere del succo negli occhi di Demetrio, in modo che lui si innamori di lei. Puck per errore d\u00e0 il succo prima a Lisandro poi a Demetrio, sicch\u00e9 Elena si ritrova amata da due uomini e scoppia un momento di gran confusione.\nPuck alla fine ammette il suo errore, cos\u00ec la trama si avvia allo scioglimento: Demetrio si rende conto di essere, dopotutto, veramente innamorato di Elena, ed Oberon, nel guardare Titania ed il suo amante Bottom, si sente in colpa per ci\u00f2 che ha fatto. Decide allora di annullare gli effetti del succo ed al risveglio di Titania i due si riabbracciano."}
{"id": "1635422", "revid": "486946", "url": "https://it.wikipedia.org/wiki?curid=1635422", "title": "Epopea di Ghilgame\u0161", "text": ""}
{"id": "1635432", "revid": "1005847", "url": "https://it.wikipedia.org/wiki?curid=1635432", "title": "Armando Angelini", "text": "Biografia.\nIscritto alla Democrazia Cristiana (DC), prese parte all'Assemblea Costituente (25 giugno 1946-31 gennaio 1948) e fu eletto deputato nella I e II legislatura e senatore nella III e nella IV legislatura (governi di Alcide De Gasperi, 1946/48).\nFu ministro dei Ministro dei trasporti dal 1955 al 1960 nel I Governo Segni, nel Governo Zoli, nel II Governo Fanfani e nel II Governo Segni, e ministro per i Ministro per i rapporti con il Parlamento nel Governo Tambroni, dall'aprile al luglio 1960.\nIn questi anni e fino al 1963 partecipa a varie Commissioni parlamentari permanenti (tra le quali Giustizia, Lavori pubblici, Trasporti e Marina mercantile). \u00c8 stato inoltre presidente della Conferenza europea dei ministri dei trasporti (CEMT) e, tra il 1960 e il 1963, membro della Rappresentanza all'Assemblea unica delle Comunit\u00e0 europee e della Commissione parlamentare d'inchiesta sul fenomeno della mafia (1963).\n\u00c8 inoltre noto per aver presentato, il 27 novembre 1953, la proposta di legge sulla \"Dichiarazione di pubblica utilit\u00e0 e norme per l'espropriazione degli stabilimenti industriali inattivi\" che porta il suo nome, e per la quale venne istituita un'apposita Commissione parlamentare.\nApprov\u00f2 la soppressione di molte ferrovie secondarie e tramvie, all'epoca affrettatamente catalogate come \"rami secchi\", a tutto vantaggio del trasporto su strada: si tratta di una linea politica di cui sono stati, in seguito, stigmatizzati gli effetti a medio-lungo termine, in termini di congestione del traffico e di inquinamento atmosferico.\nAll'indomani della tragedia di Guidizzolo propose ufficialmente l'immediata soppressione della Mille Miglia e di tutte le gare di velocit\u00e0 svolte su circuiti stradali. La proposta venne subito accolta e resa esecutiva dall'ACI.\nMuore a Seravezza il 17 aprile 1968.\nArchivio.\nIl fondo \"Armando Angelini\", parzialmente ordinato, \u00e8 attualmente conservato presso l'Archivio storico per la storia del movimento sociale cattolico lucchese."}
{"id": "1635436", "revid": "1573940", "url": "https://it.wikipedia.org/wiki?curid=1635436", "title": "Palazzo Visconti-Castelli", "text": "Il palazzo Visconti-Castelli \u00e8 un edificio storico di Canegrate. L'edificio ha pianta ad \"L\" con la facciata principale rivolta a nord e l'ala secondaria rivolta ad Est, verso la valle dell'Olona. In origine il palazzo era stato progettato per un'estensione maggiore: l'edificio avrebbe dovuto svilupparsi a partire da un corpo centrale con due ali originantesi da quest'ultimo immerso in un imponente giardino. Non si conoscono i motivi dell'interruzione dei lavori. Nel tempo la villa fu adibita a filanda, magazzino bozzoli della seta e fu oggetto di numerose modifiche. Oggi lo stabile \u00e8 frazionato in piccoli appartamenti. Il parco originario fu successivamente lottizzato e il giardino antistante la villa venduto.\nL'edificio.\nL'ingresso porta dapprima ad un loggiato racchiuso da colonne con soffitto in legno e conduce poi al cortile principale. Un tempo tra una colonna e l'altra del loggiato esistevano archi a tutto sesto. Sulla parete di sinistra \u00e8 presente una sinopia raffigurante lo stemma della famiglia Castelli.\nLa parete dell'ala orientale rivolta verso il cortile era, fino a non molto tempo fa, affrescata con scene campestri, le cui sinopie sono ancora presenti.\nL'ala occidentale verso la strada \u00e8 la pi\u00f9 recente: \u00e8 collegata al fabbricato mediante un camminamento coperto delimitato da pilastri sormontati da archi. Questo passaggio unisce anche il cortile principale con l'edificio che un tempo era adibito ad abitazione del fattore. L'edificio si sviluppa su un piano seminterrato e su tre piani. I soffitti del secondo piano sono a cassettone. Il tetto aveva una copertura originale in tegole a canali.\nLa scala di accesso al primo e secondo piano, a sbalzo, \u00e8 in granito rosa di Baveno mentre il pavimento del loggiato al pian terreno e i pianerottoli delle scale sono di pietra beola.\nLa parte pi\u00f9 antica, Villa Gallarati-Meraviglia, risalente alla fine del XVIII secolo, in origine era la dimora dei nobili Meraviglia, passata poi ai Gallarati e successivamente ceduta alla famiglia Castelli, la quale era gi\u00e0 dal 1699 proprietaria di oltre met\u00e0 del territorio canegratese, che edific\u00f2 la parte pi\u00f9 recente. L'intero complesso rimase di propriet\u00e0 Castelli fino al 1853, quando fu venduta ai Visconti di Modrone, che a loro volta lo vendettero all'industriale Piantanida nel 1920."}
{"id": "1635442", "revid": "572415", "url": "https://it.wikipedia.org/wiki?curid=1635442", "title": "Gaio Claudio Marcello", "text": ""}
{"id": "1635443", "revid": "33689", "url": "https://it.wikipedia.org/wiki?curid=1635443", "title": "Nino Carrus", "text": ""}
{"id": "1635444", "revid": "116273604", "url": "https://it.wikipedia.org/wiki?curid=1635444", "title": "BMW M51", "text": "Il BMW M51 \u00e8 un motore diesel per uso automobilistico prodotto dal 1991 al 2000 dalla casa automobilistica tedesca BMW.\nDescrizione.\nQuesto motore ha esordito nel 1991 per soppiantare l'ormai anziano motore M21 da 2.4 litri. Si trattava di fatto di un'evoluzione a corsa allungata del precedente propulsore a gasolio, che \u00e8 stato preso come base di partenza. Mantenendo intatta la misura dell'alesaggio di 80 mm, la corsa venne leggermente allungata, da 81 ad 82.8 mm, ottenendo cos\u00ec una cilindrata di 2498 cm\u00b3 su un'architettura generale a 6 cilindri in linea.\nLa distribuzione era a 2 valvole per cilindro con un albero a camme in testa mosso da catena. L'alimentazione era invece ad iniezione elettronica \"Bosch DDE\". Di questo motore sono state prodotte due versioni, una con intercooler ed una senza.\nM51D25T.\n\u00c8 la versione senza intercooler: lanciata nel 1991, erogava una potenza massima di 115 CV a 4800 giri/min ed una coppia massima di 230 Nm a 1900 giri/min. \u00c8 stato montato su:\nM51D25S.\n\u00c8 la versione dotata di intercooler: grazie all'adozione dello scambiatore di calore, questo motore poteva permettersi di raggiungere una potenza massima maggiore, pari a 143 CV a 4800 giri/min, con un picco di coppia pari a 280 N\u00b7m a 2400 giri/min.\nQuesto motore \u00e8 stato montato su:\nInoltre, in seguito all'acquisizione del gruppo Rover da parte della BMW e ad un accordo tra la Casa bavarese e la Opel, questo motore ha trovato applicazione anche su:\nNel caso della Omega, per\u00f2, il propulsore \u00e8 stato depotenziato da 143 a 130 CV a 4500 giri/min, con coppia massima di 250 Nm a 2200 giri/min."}
{"id": "1635445", "revid": "124731024", "url": "https://it.wikipedia.org/wiki?curid=1635445", "title": "Narcomafie", "text": "Narcomafie \u00e8 stato un mensile italiano pubblicato dal 1993 al 2019. Dal gennaio 2020 ha cambiato nome in \"lavialibera,\" che ne raccoglie l'eredit\u00e0.\nStoria editoriale.\nVenne fondato da don Luigi Ciotti nel febbraio del 1993 per analizzare e documentare il fenomeno della mafia e del narcotraffico. La rivista, edita dal Gruppo Abele, era realizzata in collaborazione con l'associazione Libera. Tra direttori e condirettori che si sono succeduti alla guida del giornale: Luca Rastello, Fabio Cantelli Anibaldi, Livio Pepino, Manuela Mareso, Giuseppe Baldessarro. Dal gennaio 2020 \u00e8 nato il bimestrale \"lavialibera\" che ne raccoglie l'eredit\u00e0.\nLa redazione si avvale del contributo di giornalisti, docenti universitari, magistrati, centri di documentazione italiani e stranieri, gruppi e associazioni del privato sociale.\nIn seguito al restyling grafico avvenuto nel mese di gennaio 2011 la rivista si componeva di 84 pagine a colori. Ogni numero conteneva, oltre a diversi servizi e inchieste, un ampio dossier, una fotoinchiesta e svariate rubriche di riflessione e informazione su temi nazionali e internazionali.\nPer alcuni anni \u00e8 esistita anche una collana di libri pubblicati dalla casa editrice Ega, i Chiaroscuri:\nAltre pubblicazioni"}
{"id": "1635446", "revid": "124861627", "url": "https://it.wikipedia.org/wiki?curid=1635446", "title": "Beatrice di Sicilia", "text": "Biografia.\nSuo padre Manfredi, prima reggente del fratellastro e del nipote, poi acclamato re dai baroni nel 1258, era impegnato a difendere il regno dalle pretese del Papa che lo considerava proprio vassallo. Manfredi fu per\u00f2 sconfitto da Carlo I d'Angi\u00f2 nella battaglia di Benevento (1266) e venne ucciso. In seguito alla disfatta e alla morte del padre, Beatrice, insieme ai fratelli ed alla madre, venne imprigionata in Castel del Monte dal nuovo re di Sicilia Carlo d'Angi\u00f2, nominato tale da papa Clemente IV. La giovane riacquist\u00f2 la libert\u00e0 solo dopo che suo cognato Pietro III d'Aragona nel 1282 liber\u00f2 la Sicilia dagli angioini.\nNel 1287 spos\u00f2 Manfredo IV di Saluzzo (1258/59 \u2013 1340) al quale diede due figli:\nIn seguito alla morte del suocero Tommaso I di Saluzzo, nel 1296 divenne marchesa consorte di Saluzzo.\nAlla sua morte, nel 1307, Manfredo si rispos\u00f2 con Isabella Doria, figlia del genovese Bernab\u00f2 Doria, che gli diede altri tre figli."}
{"id": "1635447", "revid": "79759912", "url": "https://it.wikipedia.org/wiki?curid=1635447", "title": "Visconti di modrone", "text": ""}
{"id": "1635451", "revid": "1699816", "url": "https://it.wikipedia.org/wiki?curid=1635451", "title": "Ettore (Looney Tunes)", "text": "Ettore (nella versione originale in inglese \"Hector the Bulldog\") \u00e8 un cane di razza Bulldog, ed \u00e8 un personaggio minore delle serie animate \"Looney Tunes\" e \"Merrie Melodies\" della Warner Bros. \u00c8 presente in alcune puntate ed il suo ruolo \u00e8 di proteggere su incarico della nonnina Granny il canarino Titti, infatti interviene pi\u00f9 volte in aiuto dell'uccellino giallo salvandolo dalle grinfie di Gatto Silvestro."}
{"id": "1635452", "revid": "1186766", "url": "https://it.wikipedia.org/wiki?curid=1635452", "title": "Gaio Claudio Marcello (maggiore)", "text": "Biografia.\nEra fratello di Marco Claudio Marcello, console nel 51 a.C., e cugino dell'omonimo Gaio Claudio Marcello, console nel 50 a.C. Fu console egli stesso nel 49 a.C. assieme a Lucio Cornelio Lentulo Crure.\nBen poco si sa del suo consolato: fu eletto in quanto era tra i pi\u00f9 tenaci oppositori di Gaio Giulio Cesare. Favor\u00ec infatti il proprio alleato politico Gneo Pompeo Magno, concedendogli il comando dell'esercito senza interpellare il Senato nella decisione, come gi\u00e0 il cugino aveva deciso che accadesse. Sembra che non abbia avuto nessun ruolo nelle violenze che spinsero i tribuni della plebe cesariani, tra cui c'era Marco Antonio, a lasciare Roma e a rifugiarsi a Ravenna.\nAllo scoppio della guerra civile segu\u00ec il collega a Capua e poi a Dyrrachium. A Capua radun\u00f2 e liber\u00f2 i gladiatori che l\u00ec si trovavano nella scuola di addestramento, ma, alle critiche dei compagni, fu costretto a disperderli tra le campagne circostanti. Fu infine un comandante della flotta di Pompeo."}
{"id": "1635453", "revid": "287204", "url": "https://it.wikipedia.org/wiki?curid=1635453", "title": "Rito Selvaggi", "text": "Ha composto numerosissime opere ed ha diretto tre dei pi\u00f9 prestigiosi conservatori italiani: Palermo, Parma e Pesaro.\nBiografia.\nIl maestro Rito Selvaggi deve il proprio nome di battesimo alla devozione della madre a Santa Rita da Cascia.\nFin dalla pi\u00f9 tenera et\u00e0, Selvaggi dimostr\u00f2 inclinazione e passione per la musica, passione e talento che lo accompagnarono per tutta la vita.\nNel 1910 entr\u00f2 da allievo al Conservatorio Rossini di Pesaro del quale sarebbe diventato direttore nel 1959.\nGi\u00e0 a 14 anni cominci\u00f2 ad esibirsi in concerti pianistici sia in Italia sia all'estero e fu lodato da Debussy e Paderewski.\nDurante la prima guerra mondiale, sebbene ferito da una pallottola austriaca, suon\u00f2 ed organizz\u00f2 per le truppe memorabili concerti.\nFu allievo di Ferruccio Busoni. Dopo l'armistizio fu protagonista della vita musicale del Trentino-Alto Adige, del Tirolo, e a Vienna, fino a intraprendere una carriera artistica che lo port\u00f2, come direttore d'orchestra, in tutta Europa, in Russia, in India, in Giappone, negli Stati Uniti d'America, e in Australia nel 1927.\nNel 1929 viene eseguita al teatro San Carlo di Napoli la sua opera \"Maggiolata Veneziana\".\nDal 1929 al 1943 fu direttore artistico della allora EIAR. Nel 1934 assunse la Cattedra di Composizione al Conservatorio di Parma.\nNel 1938 divenne Direttore del Conservatorio di Palermo del quale divenne anche presidente, carica che tenne fino al 1941.\nNel 1956 torn\u00f2, come direttore, al Conservatorio Arrigo Boito di Parma, istituto che resse fino al 1959.\nDal 1959 al 1963 fu Direttore del Conservatorio Rossini di Pesaro.\nTra le sue opere pi\u00f9 note si ricordano \"La Sposa di Fontebranda \u2013 S.ta Caterina da Siena\", oratorio scenico in un prologo e tre tempi con testi dell'autore desunti dalle Sacre Scritture e dalle lettere di Caterina e Jacopone da Todi, e \"Laus Perennis\", concerto italiano per strumenti a corda in onore di San Tommaso d'Aquino (pi\u00f9 volte trasmessi dalla Rai): \"Trittico Sinfonico-La nativit\u00e0 di Ges\u00f9\", \"Stabat Mater\", \"Messa Antoniana\", \"Estasi di S. Francesco\", \"Mottetti\" (fra i quali \"Tu es Petrus\", dedicato a Papa Pio XII), \"Romanze\", la \"Sonata Drammatica per viola e pianoforte\", Sonate per violino e violoncello concertante, Quartetto per archi, Giaculatorie, Stornelli Sacri, La Sonata per pianoforte \"Omaggio a Fryderyk Chopin\", ecc.\nTrascorse gli ultimi anni nella sua villa di Zoagli, con la moglie, la contessa Vittoria Cervelli, e la cognata Bianca, dedicandosi alle sue composizioni e ai suoi studi.\nMor\u00ec nel maggio del 1972 all'et\u00e0 di 74 anni, mentre attendeva alla sua opera di grande impegno \"Per Crucem ad Lucem\", dramma mistico in un prologo e tre tempi. Le sue spoglie mortali riposano nel cimitero monumentale del Verano di Roma.\nOpere.\nSelvaggi ha composto quattro opere liriche, cinque oratori, musica sinfonica, concerti per violino e per violoncello e orchestra, musica da camera, musica sacra, trascrizioni ed elaborazioni da Muzio Clementi, Baldassare Galuppi, Giovanni Battista Martini, Domenico Gabrielli, Benedetto Marcello, Domenico Scarlatti, Johann Sebastian Bach, Jean-Philippe Rameau, Fran\u00e7ois Couperin, Girolamo Frescobaldi ed altri ancora."}
{"id": "1635458", "revid": "124092905", "url": "https://it.wikipedia.org/wiki?curid=1635458", "title": "Giuseppe Penone", "text": "Biografia.\nNasce a Garessio, in provincia di Cuneo, il 3 aprile 1947. Frequenta l'Accademia di Belle Arti di Torino, dove conosce Giovanni Anselmo e Michelangelo Pistoletto, con i quali entra a far parte del movimento dell'arte povera nel 1967. Espone per la prima volta nel 1968 al Deposito d'Arte Presente opere realizzate con materiali non convenzionali quali piombo, rame, cera, pece, legno, che in alcuni casi implicano persino l'azione naturale degli elementi (\"Scala d'acqua\": corda, pioggia, sole). Nel bosco di Garessio l'artista mette in atto una serie di performance v\u00f2lte a sondare le possibilit\u00e0 che l'uomo ha di interagire con la natura e di modificarla, intervenendo, ad esempio, nel processo di crescita degli alberi (\"Alpi Marittime\", 1968).\nNel 1970 inizia a indagare il rapporto tra il corpo umano e l'ambiente esterno, questa volta cittadino e, in sintonia con le tendenze della body art, realizza opere quali \"Rovesciare gli occhi\" e \"Svolgere la propria pelle\" (1971), che individuano nell'epidermide umana la superficie di confine e di dialogo tra l'\u201cio\u201d interno e il mondo. Deriva da qui l'uso del calco e del frottage, che permettono all'artista di partire da un'immagine tanto automatica quanto inconscia come l'impronta, che poi questi rafforza con il disegno (\"Pressione\", 1974). L'idea del contatto come generatore di memoria e di cambiamento diventa preminente nei lavori in terracotta della met\u00e0 del decennio (\"Vaso\", 1975; \"Soffio\", 1978), giocate sulla proiezione all'esterno di ci\u00f2 che il corpo contiene o della pelle che lo riveste, con le quali l'artista \u00e8 presente a dOCUMENTA a Kassel (1972-87) e nel 1978 alla 38\u00aa alla Biennale di Venezia, incentrata proprio su rapporto tra arte e natura. In alcuni casi i lavori acquistano dimensioni ambientali, come nelle installazioni realizzate per le personali al Kunstmuseum di Lucerna (1977), al Museum of Modern Art di New York (1981) o al Mus\u00e9e d'art moderne de la Ville de Paris (1984). La stessa idea \u00e8 alla base dei grandi alberi in bronzo destinati a spazi pubblici: il \"Pozzo di M\u00fcnster\", compiuto nel 1987 per la prima edizione di \"Skulpture Projects\"; \"Faggio di Otterloo\" nel parco del Museo Kr\u00f6ller-M\u00fcller (1988); l\"Albero delle vocali\" inaugurato nel 2000 alle Tuileries di Parigi, \"Elevazione\" a Rotterdam (2000-01) o \"Foglie di pietra\" a Roma (2017). Analogamente alla pelle, le unghie sono un elemento sensoriale e di rapporto con l'esterno, ispirando una serie di grandi sculture in vetro realizzate dal 1987 ed esposte nel 1998 al Mus\u00e9e Rodin di Parigi a contatto con materiali differenti. Un'Unghia, realizzata fra il 1988 e il 1994, \u00e8 installata all'esterno del complesso edilizio I-Land a NishiShinjuku (Tokyo). \nIl processo di assimilazione tra morfologia animale, vegetale e minerale messo in atto dall'artista \u00e8 ribadita in \"Pelle di cedro\" del 2002, esposta nell'antologica organizzata dal Centre Georges Pompidou nel 2004. Nel 2007 l'artista \u00e8 chiamato a rappresentante l'Italia alla 52\u00aa Biennale di Venezia (\"Sculture di linfa\") insieme a Francesco Vezzoli.\nNel 1989 \u00e8 stato tra gli artisti finalisti per il prestigioso Turner Prize. \nNel 2014 \u00e8 stato insignito del Premio Imperiale per la scultura. A Tokyo, nel 2014, ritira quello che viene considerato il \u201cNobel dell\u2019Arte\u201d: il Praemium Imperiale, per la scultura alla presenza del principe giapponese Hitachi, patrono onorario della japan Art Association\".\nNel 2015 realizza una personale, \"Spazio di Luce\", nella prestigiosa Galleria Gagosian di Roma. \nNel 2016, una installazione di ampie dimensioni \"Foglie di Luce\" \u00e8 tra le prime opere che entrano a far parte della collezione permanente del Louvre di Abu Dhabi (Emirati Arabi Uniti).\nNel 2017 al Palazzo della Civilt\u00e0 Italiana dell\u2019Eur, a Roma, sede degli uffici della maison Fendi, viene allestita la mostra \u201cMatrice\u201d: selezione di 15 opere - alcune delle quali inedite - dello scultore piemontese.\nLa mostra prende il nome dalla spettacolare opera \u201cMatrice\u201d, del 2015, che campeggia in una delle sale: un tronco di abete di 30 metri scavato lungo un anello di crescita con incastonata una forma di bronzo, a immortalare il flusso di vita della natura.\nFanno parte della mostra: Ripetere il bosco (1969-2016), Soffio di foglie (1979), Spine d\u2019acacia - Contatto (2006), Essere Fiume (2010), Indistinti confini: Anio (2012), Abete (2013) e la serie Foglie di pietra (2013). \nNella primavera dello stesso anno, la maison Fendi regala alla citt\u00e0 di Roma l\u2019opera di Penone \u201cFoglie di pietra\u201d: imponente installazione in marmo e bronzo pensata appositamente per riqualificare l\u2019area di Largo Goldoni: cuore del Tridente capitolino. I due imponenti alberi in bronzo di 18 e 9 metri si stagliano davanti alla maison Fendi sostenendo tra i rami un blocco di marmo di oltre 11 tonnellate. \nGiuseppe Penone vive e lavora a Torino."}
{"id": "1635459", "revid": "125681494", "url": "https://it.wikipedia.org/wiki?curid=1635459", "title": "Shinsuke Nakamura", "text": "Nakamura \u00e8 principalmente ricordato per i suoi trascorsi tra il 2002 e il 2016 nella New Japan Pro-Wrestling, federazione in cui ha detenuto tre volte l'IWGP Heavyweight Championship, cinque volte l'IWGP Intercontinental Championship, una volta l'IWGP Tag Team Championship (con Hiroshi Tanahashi) e una volta l'IWGP U-30 Openweight Championship; ha inoltre vinto il G1 Climax nel 2011 e la New Japan Cup nel 2014.\nNel 2016 si \u00e8 trasferito negli Stati Uniti per firmare con la WWE, dove ha conquistato due volte l'NXT Championship, due volte lo United States Championship, due volte l'Intercontinental Championship e una volta lo SmackDown Tag Team Championship (con Cesaro); ha inoltre vinto l'edizione 2018 del Royal Rumble match, risultando essere il decimo wrestler della storia a raggiungere questo traguardo alla sua prima partecipazione. Il vincitore dell'edizione 1993 fu Yokozuna ma, nonostante egli fosse giapponese (secondo storyline), in realt\u00e0 era samoano, il che rende Nakamura il primo effettivo wrestler giapponese ad aver vinto un Royal Rumble match.\nCarriera.\nNew Japan Pro-Wrestling (2002\u20132016).\nNakamura ha fatto il suo debutto nella New Japan Pro-Wrestling il 29 agosto 2002 iniziando subito una rapida ascesa al vertice, tant'\u00e8 che era soprannominato \"Super Rookie\" (\"la super matricola\"). Il suo stile, basato principalmente sullo \"strong style\", impression\u00f2 positivamente sia i fan sia i dirigenti della NJPW. Insieme agli altri giovani wrestler come Hiroshi Tanahashi e Katsuyori Shibata, i tre sono divenuti noti come i \"nuovi tre moschettieri\" (i precedenti \"tre moschettieri\" della federazione erano Shinya Hashimoto, Masahiro Chono e Keiji Mutoh).\nIl 9 dicembre 2003 ha vinto l'IWGP Heavyweight Championship sconfiggendo Hiroyoshi Tenzan e diventando il pi\u00f9 giovane detentore di tale titolo all'et\u00e0 di 23 anni. Sebbene sia stato costretto a rinunciare al titolo a causa di un infortunio poco meno di due mesi dopo, Nakamura lo ha unificato contro Yoshihiro Takayama (vincendo allo stesso tempo anche il NWF Heavyweight Championship) e ha successivamente vinto l'IWGP U-30 Openweight Championship contro Hiroshi Tanahashi, il suo pi\u00f9 grande rivale, le cui due carriere si sarebbero spesso incrociate, tant'\u00e8 che i due si sono affrontati in diverse occasioni, formando anche un tag team e vincendo per una volta l'IWGP Tag Team Championship.\nNel 2008 ha riconquistato l'IWGP Heavyweight Championship e ha affrontato Kurt Angle: lo ha sconfitto in un match di unificazione che vedeva in palio anche l'IWGP Third Belt Championship detenuto da Angle. Nakamura ha formato una \"stable\" nota come \"Chaos\", vincendo per la terza e ultima volta l'IWGP Heavyweight Championship nel 2009. Assieme allo stesso Tanahashi, Nakamura \u00e8 diventato il volto simbolo della NJPW e uno dei volti pi\u00f9 riconoscibili del \"puroresu\" in generale degli anni duemila.\nQuando Kazuchika Okada ha fatto il suo ritorno alla NJPW unendosi al Chaos e sconfiggendo Tanahashi per l'IWGP Heavyweight Championship nel 2012, Nakamura si \u00e8 defilato ed \u00e8 stato usato per dare prestigio al nuovo IWGP Intercontinental Championship, titolo considerato al livello dell'IWGP Heavyweight Championship. Nakamura ha raggiunto tale scopo nel 2014, quando l'IWGP Intercontinental Championship \u00e8 stato difeso nel \"main event\" di Wrestle Kingdom, l'evento della NJPW pi\u00f9 importante dell'anno; pi\u00f9 precisamente, Nakamura ha difeso il titolo contro Tanahashi a Wrestle Kingdom 8, anche se ne \u00e8 uscito sconfitto.\nComplessivamente Nakamura ha vinto l'IWGP Intercontinental Championship per un totale di cinque volte e lo ha detenuto per un totale di 901 giorni. Ha inoltre vinto numerosi tornei quali G1 Tag League (2006) con Masahiro Chono, il G1 Climax (2011), la New Japan Cup (2014) e altri ancora, tra cui il Teisen Hall Cup Six Man Tag Team Tournament (2003) con Hiro Saito e Tatsutoshi Goto, lo Yuko Six Man Tag Team Tournament (2004) con Blue Wolf e Katsuhiko Nakajima, lo 10.000.000 Yin Tag Tournament (2004) con Hiroyoshi Tenzan e il National District Tournament (2006) con Koji Kanemoto. La NJPW lo ha premiato con il \"New Wave Award\" (2003), la \"Tag Team Best Bout\" (2004), il \"Technique Award\" (2004) e l\"'Heavyweight Tag MVP Award\" (2005) con Hiroshi Tanahashi.\nDopo aver difeso con successo l'IWGP Intercontinental Championship contro A.J. Styles il 4 gennaio 2016 a Wrestle Kingdom 10, \u00e8 stato riportato che Nakamura aveva avvisato la NJPW che stava lasciando la federazione. Nakamura \u00e8 comunque rimasto sotto contratto con la NJPW e ha rispettato gli ultimi impegni con la federazione. Il 12 gennaio la NJPW ha confermato l'imminente abbandono di Nakamura, privandolo pertanto dell'IWGP Intercontinental Championship. Nakamura ha riconsegnato il titolo il 25 gennaio, sancendo ufficialmente la fine del suo quinto regno come campione. Nakamura ha lottato il suo ultimo match con la NJPW il 30 gennaio, quando lui, Kazuchika Okada e Tomohiro Ishii hanno sconfitto Hirooki Goto, Hiroshi Tanahashi e Katsuyori Shibata.\nWWE (2016\u2013presente).\n\"NXT\" (2016\u20132017).\nIl 6 gennaio 2016 Nakamura conferm\u00f2 in un'intervista al \"Tokyo Sports\" che avrebbe lasciato la New Japan Pro-Wrestling alla fine del mese per andare in WWE, che pubblic\u00f2 un articolo in cui parlava delle voci che vedevano Nakamura e altri wrestler della NJPW in procinto di arrivare alla WWE. Il 27 gennaio 2016 la WWE pubblic\u00f2, sul proprio sito ufficiale, un articolo in cui confermava l'arrivo di Nakamura, che si sarebbe trasferito a \"NXT\" e che avrebbe fatto il suo debutto in un single contro Sami Zayn il 1\u00ba aprile a '. Il 31 gennaio venne confermato che Nakamura aveva concluso i suoi impegni con la NJPW e che sarebbe arrivato al Performance Center per allenarsi e per questioni logistiche riguardanti il suo arrivo in WWE, mentre il 2 febbraio and\u00f2 a Pittsburgh per sottoporsi alle visite mediche. Il 22 febbraio la WWE tenne una conferenza stampa a Tokyo in cui annunciava ufficialmente che Nakamura sarebbe approdato a \"NXT\". Nakamura debutt\u00f2 appunto il 1\u00ba aprile sconfiggendo Zayn ad \"NXT TakeOver: Dallas\". Fece poi il suo debutto televisivo nella puntata di \"NXT\" del 13 aprile sconfiggendo Tye Dillinger. Nella puntata di \"NXT\" del 25 maggio Nakamura fece coppia con Austin Aries nell'affrontare Blake e Murphy; durante il match, il giapponese si rifiut\u00f2 di dare il cambio ad Aries, andando a chiudere il match con il suo \"Kinshasa\". La settimana successiva il General Manager di \"NXT\" William Regal annunci\u00f2 un match proprio tra Aries e Nakamura per ', dove Nakamura trionf\u00f2.\nIl 20 agosto, a ', Nakamura sconfisse Samoa Joe conquistando l'NXT Championship per la prima volta. Il 19 novembre, Nakamura perse la cintura contro Joe a ', ma riusc\u00ec a riconquistarla battendo lo stesso Joe in un live event svoltosi il 3 dicembre ad Osaka. Successivamente Nakamura difese con successo il titolo contro Joe in uno Steel Cage match durante un evento dal vivo a Melbourne. Il 28 gennaio 2017, a ', Nakamura perse l'NXT Championship contro Bobby Roode dopo 56 giorni di regno. Dopo un periodo di assenza, il 1\u00ba aprile, a ' Nakamura affront\u00f2 Roode nella rivincita per il titolo di \"NXT\" ma venne battuto.\nRoster principale e opportunit\u00e0 titolate (2017\u20132018).\nNakamura fece la sua prima apparizione nel roster principale nella puntata di \"SmackDown\" del 4 aprile 2017, dove'\u00e8 apparso alla fine del segmento di The Miz e sua moglie Maryse. Nella successiva puntata di \"SmackDown\" dell'11 aprile Nakamura ebbe un confronto verbale con Dolph Ziggler. Il 21 maggio, a \"Backlash\", Nakamura fece il suo esordio in pay-per-view sconfiggendo Ziggler. Nella puntata di \"SmackDown\" del 23 maggio Nakamura fece il suo debutto ufficiale nello show blu sconfiggendo, assieme ad AJ Styles, Ziggler e Kevin Owens. Il 18 giugno, a \"Money in the Bank\", Nakamura partecip\u00f2 all'omonimo Ladder match assieme a AJ Styles, Baron Corbin, Dolph Ziggler e Sami Zayn ma il match venne vinto da Corbin. Il 23 luglio, a \"Battleground\", Nakamura sconfisse Baron Corbin per squalifica a causa di un colpo basso. Nella puntata di \"SmackDown\" del 1\u00ba agosto Nakamura sconfisse John Cena, diventando il contendente n\u00b01 al WWE Championship di Jinder Mahal per \"SummerSlam\". Il 20 agosto, a \"SummerSlam\", Nakamura affront\u00f2 Mahal per il WWE Championship ma venne sconfitto, fallendo l'assalto al titolo e subendo la prima sconfitta per schienamento nel roster principale. Nella puntata di \"SmackDown\" del 5 settembre Nakamura sconfisse Randy Orton, difendendo dunque il suo status di contendente n\u00b01 al WWE Championship. L'8 ottobre, a \"Hell in a Cell\", Nakamura tent\u00f2 nuovamente l'assalto al WWE Championship di Mahal ma venne sconfitto. Nella puntata di \"SmackDown\" del 31 ottobre Nakamura sconfisse Kevin Owens, conquistando cos\u00ec un posto nel \"Team SmackDown\" per \"Survivor Series\". Il 19 novembre, a \"Survivor Series\", Nakamura prese parte al 5-on-5 Traditional Survivor Series Elimination match contro il \"Team Raw\" ma venne eliminato da Braun Strowman; alla fine, il \"Team Raw\" vinse la contesa. Il 17 dicembre, a \"Clash of Champions\", Nakamura e Randy Orton vennero sconfitti da Kevin Owens e Sami Zayn in un match arbitrato dal General Manager di \"SmackDown\" Daniel Bryan e il Commissioner Shane McMahon.\nIl 28 gennaio, alla \"Royal Rumble\", Nakamura fece il suo ingresso nel match omonimo col numero 14 e vinse la contesa eliminando per ultimo Roman Reigns. Il giapponese, poi, scelse di affrontare AJ Styles per il WWE Championship a \"WrestleMania 34\", memore dei trascorsi con lo stesso Styles nella New Japan Pro-Wrestling. L'11 marzo, a \"Fastlane\", Nakamura sconfisse Rusev. L'8 aprile, a \"WrestleMania 34\", Nakamura affront\u00f2 poi Styles per il WWE Championship ma venne sconfitto; al termine del match Nakamura attacc\u00f2 Styles con un colpo a tradimento nelle parti basse, effettuando un \"turn-heel\". Il 27 aprile, a \"Greatest Royal Rumble\", Nakamura affront\u00f2 di nuovo Styles per il titolo WWE ma il match termin\u00f2 in doppio count-out. Il 6 maggio, a \"Backlash\", il No Disqualification match fra Nakamura e Styles per il WWE Championship termin\u00f2 in no-contest. Nella puntata di \"SmackDown\" del 15 maggio Nakamura sconfisse Styles in un match non titolato (in tal modo Nakamura ebbe il diritto di scegliere la stipulazione del match con in palio il WWE Championship a \"Money in the Bank\"). Il 17 giugno, a \"Money in the Bank\", l'incontro risolutore tra Nakamura e Styles fu un Last Man Standing match per il titolo WWE ma esso si concluse con la vittoria di Styles, che termin\u00f2 cos\u00ec la faida con Nakamura.\nCampione degli Stati Uniti (2018\u20132019).\nIl 15 luglio, a \"Extreme Rules\", Nakamura sconfisse Jeff Hardy in sei secondi (grazie anche ad un colpo nelle parti basse non visto dall'arbitro) conquistando cos\u00ec lo United States Championship per la prima volta. Nella puntata di \"SmackDown\" del 17 luglio Nakamura difese con successo il titolo contro Hardy nella rivincita per squalifica a causa dell'intervento di Randy Orton (ai danni di Jeff). Il 19 agosto, a \"SummerSlam\", Nakamura mantenne la cintura contro Jeff sconfiggendolo nettamente. Nella puntata di \"SmackDown\" del 18 settembre Nakamura difese con successo il titolo contro Rusev. Nella puntata speciale \"SmackDown 1000\" del 16 ottobre Nakamura venne sconfitto dal rientrante Rey Mysterio in un match non titolato. Il 2 novembre, nel Kick-off di \"Crown Jewel\", Nakamura difese nuovamente con successo il titolo contro Rusev. Il 18 novembre, a \"Survivor Series\", Nakamura venne sconfitto dall'Intercontinental Champion Seth Rollins (appartenente al roster di \"Raw\"). Nella puntata di \"SmackDown\" del 18 dicembre (andata in onda il 25 dicembre) Nakamura perse poi il titolo contro Rusev dopo 156 giorni di regno. Il 27 gennaio, nel Kick-off della \"Royal Rumble\", Nakamura trionf\u00f2 su Rusev riconquistando la cintura statunitense; pi\u00f9 tardi, nella serata, Nakamura partecip\u00f2 al Royal Rumble match entrando col numero 3 ma venne eliminato da Mustafa Ali. Due giorni dopo, a \"SmackDown\", Nakamura perse il titolo contro R-Truth.\nCampione intercontinentale (2019\u20132020).\nNella puntata di \"SmackDown\" del 5 febbraio 2019 Nakamura si alle\u00f2 con il suo ex-rivale Rusev e i due sconfissero Luke Gallows e Karl Anderson. Il 10 marzo, nel Kick-off di \"Fastlane\", Nakamura e Rusev vennero sconfitti da Big E e Xavier Woods del New Day. Il 7 aprile, a \"WrestleMania 35\", Nakamura e Rusev parteciparono ad un Fatal 4-Way Tag Team match per lo SmackDown Tag Team Championship che comprendeva anche i campioni, gli Usos (Jey Uso e Jimmy Uso), Aleister Black e Ricochet e i The Bar (Cesaro e Sheamus) ma il match venne vinto dagli stessi Usos. Il 7 giugno, a \"Super ShowDown\", Nakamura prese parte alla 51-man Battle Royal ma venne eliminato. Conclusa la sua alleanza con Rusev, nella puntata di \"SmackDown\" del 9 luglio Nakamura torn\u00f2 in azione sconfiggendo l'Intercontinental Champion Finn B\u00e1lor in un match non titolato. Il 14 luglio, nel Kick-off di \"Extreme Rules\", Nakamura trionf\u00f2 su B\u00e1lor conquistando l'Intercontinental Championship per la prima volta (risultando il primo wrestler giapponese a vincere tale riconoscimento). Il 27 luglio, durante l'evento speciale \"Smackville\", Nakamura difese la cintura intercontinentale contro Ali. Nella puntata di \"SmackDown\" del 3 settembre Nakamura, affiancato da Sami Zayn come manager, sconfisse facilmente il jobber Andrew Howard. Il 15 settembre, a \"Clash of Champions\", Nakamura difese con successo il titolo contro The Miz (appartenente al roster di \"Raw\"). Nella puntata di \"Raw\" del 23 settembre Nakamura partecip\u00f2 ad un Fatal 5-Way Elimination match per determinare il contendente n\u00b01 all'Universal Championship di Seth Rollins ma venne eliminato da AJ Styles. Nella puntata di \"SmackDown\" del 18 ottobre Nakamura difese il titolo contro Roman Reigns nonostante avesse perso per squalifica a causa dell'intervento di King Corbin. Il 31 ottobre, a \"Crown Jewel\", Nakamura, Bobby Lashley, Drew McIntyre, King Corbin e Randy Orton vennero sconfitti da Ali, Ricochet, Roman Reigns, Rusev e Shorty G. Il 24 novembre, a \"Survivor Series\", Nakamura partecip\u00f2 ad un Triple Threat match che comprendeva anche lo United States Champion AJ Styles e l'NXT North American Champion Roderick Strong ma l'incontro venne vinto da quest'ultimo. Nella puntata di \"SmackDown\" del 29 novembre Nakamura e Cesaro affrontarono Big E e Kofi Kingston del New Day per lo SmackDown Tag Team Championship ma vennero sconfitti. Il 26 gennaio, alla \"Royal Rumble\", Nakamura partecip\u00f2 al match omonimo entrando col numero 11 ma venne eliminato dal WWE Champion Brock Lesnar. Nella puntata di \"SmackDown\" del 31 gennaio Nakamura perse il titolo contro Braun Strowman dopo 201 giorni di regno. L'8 marzo, ad \"Elimination Chamber\", Nakamura, Cesaro e Sami Zayn sconfissero Braun Strowman in un 3-on-1 Handicap match per l'Intercontinental Championship, titolo che poi venne vinto da Zayn. In seguito a problemi di viaggio dovuti alla pandemia di COVID-19, Zayn dovette rendere vacante la cintura intercontinentale dopo la difesa contro Daniel Bryan nella prima serata di \"WrestleMania 36\", e di conseguenza Nakamura e Cesaro rimasero da soli.\nAlleanza con Cesaro (2020\u20132021).\nDopo aver terminato bruscamente l'alleanza con Sami Zayn, Nakamura rimase nella divisione di coppia assieme a Cesaro. Nella puntata di \"SmackDown\" del 22 maggio Nakamura venne sconfitto da AJ Styles nei quarti di finale del torneo per la riassegnazione del vacante Intercontinental Championship. Nella puntata di \"SmackDown\" del 29 maggio Nakamura partecip\u00f2 ad una 10-man Battle Royal per ottenere il posto vacante nelle semifinali del torneo per il vacante Intercontinental Championship ma venne eliminato da Shorty G. Nella puntata di \"SmackDown\" del 10 luglio Nakamura e Cesaro affrontarono Big E e Kofi Kingston del New Day per lo SmackDown Tag Team Championship ma il match termin\u00f2 in no-contest. Il 19 luglio, a \"The Horror Show at Extreme Rules\", Nakamura e Cesaro trionfarono su Big E e Kingston in un Tables match conquistando lo SmackDown Tag Team Championship per la prima volta. Nella puntata di \"SmackDown\" del 21 agosto Nakamura e Cesaro difesero con successo i titoli contro Gran Metalik e Lince Dorado dei Lucha House Party. Nella puntata di \"SmackDown\" del 28 agosto Nakamura rispose alla \"Open challenge\" di Jeff Hardy per l'Intercontinental Championship ma venne sconfitto. Il 27 settembre, nel Kick-off di \"Clash of Champions\", Cesaro e Nakamura difesero nuovamente i titoli contro i Lucha House Party, questa volta rappresentati da Kalisto e Lince Dorado. Nella puntata di \"SmackDown\" del 9 ottobre Cesaro e Nakamura persero i titoli contro Kofi Kingston e Xavier Woods del New Day dopo 82 giorni di regno. Il 22 novembre, nel Kick-off di \"Survivor Series\", Nakamura partecip\u00f2 ad una Battle Royal tra \"Raw\" e \"SmackDown\" ma venne eliminato da Jeff Hardy (appartenente al roster di \"Raw\"). Il 20 dicembre, nel Kick-off di \"\", Nakamura, Cesaro, King Corbin e Sami Zayn persero contro Big E, Chad Gable, Daniel Bryan e Otis. In seguito, l'alleanza con Cesaro si dissolse dopo il turn face di Nakamura.\nVarie faide (2021\u2013presente).\nNella puntata di \"SmackDown\" dell'8 gennaio 2021 Nakamura partecip\u00f2 ad un Gauntlet match per determinare il contendente n\u00b01 all'Universal Championship ma, dopo aver eliminato Rey Mysterio, King Corbin e infine Daniel Bryan, venne eliminato per ultimo da Adam Pearce (uno dei dirigenti della WWE) dopo essere stato brutalmente attaccato da Jey Uso e Roman Reigns (che avevano costretto Pearce a lottare per loro). Nella puntata di \"SmackDown\" del 15 gennaio Nakamura, dopo aver effettuato un turn face, sconfisse Jey Uso. Il 31 gennaio, alla \"Royal Rumble\", Nakamura partecip\u00f2 all'omonimo incontro entrando col numero 7 ma venne eliminato da King Corbin. Nella puntata di \"SmackDown\" del 12 febbraio Nakamura affront\u00f2 Big E per l'Intercontinental Championship ma venne sconfitto per squalifica a causa dell'intervento di Apollo Crews. Il 21 marzo, a \"Fastlane\", Nakamura venne sconfitto da Seth Rollins. Nella puntata speciale \"WrestleMania SmackDown\" del 9 aprile Nakamura prese parte all'Andr\u00e9 the Giant Memorial Battle Royal ma venne eliminato per ultimo da Jey Uso. In seguito, dal 21 maggio Nakamura si alle\u00f2 con il debuttante Rick Boogs, il quale lo accompagn\u00f2 sempre durante gli incontri. Nella puntata di \"SmackDown\" del 18 giugno sconfisse King Corbin conquistando la sua corona di King of the Ring. Nella puntata di \"SmackDown\" del 9 luglio sconfisse Baron Corbin qualificandosi per il Money in the Bank Ladder match. Il 18 luglio, a \"Money in the Bank\", partecip\u00f2 all'omonimo incontro che comprendeva anche Big E, Drew McIntyre, John Morrison, Kevin Owens, Ricochet, Riddle e Seth Rollins, ma il match venne vinto da Big E. Il 13 agosto, a \"SmackDown\", Nakamura conquist\u00f2 l'Intercontinental Championship per la seconda volta sconfiggendo Apollo Crews. Nella puntata di \"SmackDown\" del 24 settembre Nakamura conserv\u00f2 la cintura intercontinentale nella rivincita contro Crews. L'8 ottobre Nakamura rinunci\u00f2 alla corona, visto l'imminente torneo del King of the Ring, riacquisendo il suo vecchio ring name. Il 21 novembre, nel Kick-off di \"Survivor Series\", Nakamura sconfisse lo United States Champion Damian Priest (appartenente al roster di \"Raw\") per squalifica. Il 29 gennaio, alla \"Royal Rumble\", Nakamura partecip\u00f2 al match omonimo entrando col numero 2 ma venne eliminato da AJ Styles. Nella puntata di \"SmackDown\" dell'11 febbraio (andata in onda il 18 febbraio 2022) Nakamura perse il titolo contro Sami Zayn dopo 182 giorni di regno.\nCarriera nelle arti marziali miste.\nIn totale Nakamura ha combattuto cinque match nelle arti marziali miste, di cui due con la federazione giapponese della K-1 (entrambi contro il bielorusso Alexey Ignashov): il primo, disputato il 31 dicembre 2003 a Nagoya, \u00e8 terminato in un no-contest, mentre il secondo, tenutosi il 22 maggio 2004 a Saitama, lo ha visto uscire vittorioso per sottomissione al minuto 1:51 del secondo round. La sua unica sconfitta \u00e8 arrivata il 31 dicembre 2002, a Saitama, in un incontro con il brasiliano Daniel Grace.\nVita privata.\nIl 1\u00ba settembre 2007 Shinsuke Nakamura si \u00e8 sposato con la presentatrice giapponese Harumi Maekawa.\nAltri media.\nIl 21 novembre 2013 Shinsuke Nakamura \u00e8 apparso, insieme a Kazuchika Okada, nella versione giapponese del video musicale della canzone \"Happy\" di Pharrell Williams.\nIl 27 maggio 2014 ha pubblicato la sua prima autobiografia, intitolata \"King of Strong Style 1980\u20132004\"."}
{"id": "1635461", "revid": "767487", "url": "https://it.wikipedia.org/wiki?curid=1635461", "title": "Five for Fighting", "text": "Biografia.\nDa giovane si dilettava a giocare a hockey su ghiaccio, e da tale sport \u00e8 ispirato il suo nome d'arte, che indica un'espulsione in caso di lite violenta tra giocatori.\nIl suo album discografico \"America Town\" del 2000 ha vinto il disco di platino, grazie al grande successo della canzone \"Superman (It's Not Easy)\", successivo all'attacco terroristico dell'11 settembre 2001.\nNel 2004 l'album \"The Battle for Everything\" \u00e8 arrivato in cima alle classifiche americane. Ondrasik ha inoltre pubblicato un doppio cd, contenente \"The Battle for Everything\" integrale, e un DVD con la clip musicale di \"100 Years\" del 2003. Altro estratto dell'album di particolare successo \u00e8 stato \"The Devil in the Wishing Well\" del 2004. Successivamente sono stati estratti \"Silent Night\" del 2004 e \"If God Made You\" del 2005.\nIl quarto album di Five For Fighting, \"Two Lights\", \u00e8 uscito il 1\u00ba agosto 2006, e contiene i singoli \"The Riddle\", \"World\" e \"I Just Love You\".\nOndrasik \u00e8 anche molto attivo nel campo umanitario. Nel 2007 ha aperto un sito web chiamato \"What Kind Of World Do You Want\", tramite il quale raccoglie fondi per diverse fondazioni benefiche. Nello stesso anno ha coordinato la produzione di un CD gratuito da distribuire alle truppe statunitensi al fronte."}
{"id": "1635467", "revid": "405275", "url": "https://it.wikipedia.org/wiki?curid=1635467", "title": "Gondola lariana", "text": "La gondola lariana lonbarda \u00e8 un'imbarcazione storica a vela per il trasporto di merci tipica del Lago di Como. Ha forme aggraziate con fiancate tonde e prua slanciata.\nStoria.\nSe ne ipotizza una discendenza dalla \"liburnica\", una nave d'epoca romana: avevano in comune la manovrabilit\u00e0 (data dal fondo piatto) e due false chiglie (una a prua e una a poppa) che permettevano di navigare a vela senza scarrocciare troppo.\nL'introduzione della navigazione a vapore (nel 1826 sul Lario) port\u00f2 a una concorrenza tra gondole e piroscafi, ma le gondole sopravvissero soprattutto per la loro praticit\u00e0, dato che i piroscafi potevano approdare solo a pontili attrezzati. Il trasporto con gondole dur\u00f2 fino verso la met\u00e0 del Novecento, superato dal trasporto via terra su autocarri o ferrovia.\nEsemplari sono custoditi al Museo nazionale della scienza e della tecnologia Leonardo da Vinci di Milano ed al Museo della Barca Lariana di Pianello del Lario. Due gondole rimangono ancora sul lago, ormeggiate al molo di Loppia (Bellagio): la \"Giulia\" e la \"Rosina\".\nStruttura.\nNon esisteva una misura standard per le dimensioni, dato che sono citate anche gondole di 30 metri di lunghezza e con portata di 120 tonnellate.\nEra caratterizzata da una prua sottile con un mezzo ponte e una poppa rigonfia con un piccolo riparo, detto \"t\u00e8m\" (come per il comballo), ricavato da un piccolo mezzo ponte e chiuso da porte. La parte centrale dell'imbarcazione aveva due zone: una a prua scoperta fino all'albero e una nella parte a poppa che poteva essere coperta tramite cerchi in legno a sostenere una tendone.\nLo scafo era a fondo piatto, malgrado la curvatura dei fianchi. Per l'approdo c'era a prua il dolfin (\"d\u00f9lfen\") posticcio. Il governo avveniva con l'unico timone (\"guern\u00e0c\") comandato da un'asta (\"magn\u00f6la\"). Era provvista di due lunghi remi legati a scalmi (\"tremi\u00f2n\") in legno duro o, pi\u00f9 raramente, in ferro.\nEra dotata di una passerella esterna ai cerchi (\"cap\u00e8l\" o \"passad\u00fcra\"), utilizzata per gli spostamenti quando la parte centrale era ingombra per il carico. Era anche utile per le manovre in cui il barcaiolo utilizzava il \"punt\u00e0al\" (mezzomarinaro di 6 o 7 metri per spingere puntandola sul fondo).\nDettagli.\nEra particolarmente curata esteticamente: sia il pattino a prua sia il timone a poppa erano decorati con una voluta.\nPrevaleva il colore nero, dovuto al rivestimento di pece. I dettagli, come bordi, pattino e cerchi, erano dipinti di vari colori. Vela e tendone avevano un colore beige per il trattamento della canapa con tannino.\nSpesso in cima all'albero era presente una banderuola di lamiera, le cui forme dipendevano dal paese di appartenenza o dalla famiglia.\nVelatura.\nAveva un solo albero, installato in un foro praticato in una grossa tavola del pagliolato; era fissato primo cerchio e alla \"mant\u00e0ula\" (asse posto longitudinalmente sopra i cerchi).\nLa vela in canapa era rettangolare con dimensioni pari a quelle dello scafo; era legata al pennone (\"ant\u00e8na\") con una serie di anelli in stoffa (\"pant\u00e8le\") rinforzati con grosse cuciture. Il pennone era alzato tramite una drizza (\"traci\u00f9ra\") che scorreva in una carrucola posta in cima all'albero. Il pennone era provvisto di una serie di bertocci (\"cur\u00e0i\") infilati su un tratto di corda che circondava l'albero; ai \"cur\u00e0i\" era collegata una fune (\"cal\u00e0ant\") per ammainare la vela con vento forte.\nLa vela era attraversata verticalmente da una cima (\"enciv\u00e8l\") legata ad un anello dell'albero: serviva sia a contrastare la forza del vento (formando una grande piega nel mezzo della vela) sia a evitare che la vela finisse in acqua quando veniva calata completamente. Il bordo inferiore della vela era fissato con due scotte al secondo cerchio.\nAttracco.\nPer carico e scarico di merci si utilizzava una semplice tavola di legno (\"b\u00e0nca\") appoggiata tra la prua dell'imbarcazione e la riva.\nL'imbarcazione non disponeva di \u00e0ncora, ma dietro la voluta di prua era presente un anello a cui fissare una catena d'attracco; questa catena era poi assicurata a un anello murato al molo. Per rendere pi\u00f9 stabile l'ormeggio, era possibile fissare cime da anelli del molo ai cerchi di poppa.\nNomi.\nI nomi delle imbarcazioni pi\u00f9 piccole portavano nomi di donna, mentre le pi\u00f9 grandi avevano aggiunto il nome del paese di appartenenza."}
{"id": "1635472", "revid": "804", "url": "https://it.wikipedia.org/wiki?curid=1635472", "title": "Ponte del Diavolo (Torcello)", "text": "Il Ponte del Diavolo \u00e8 uno dei due ponti dell'isola di Torcello facente parte del Comune di Venezia, nella Laguna Veneta.\n\u00c8 assai caratteristico in quanto, assieme al Ponte Chiodo a Cannaregio, ha le fattezze degli antichi ponti veneziani, senza parapetto. Scavalca il canale Maggiore, la via d'acqua che collega il piccolo centro storico di Torcello alla laguna.\nL'origine del nome del ponte \u00e8 ancora inspiegabile. Taluni affermano che \"Diavoli\" fosse il soprannome di una famiglia locale, altri la fanno risalire ad una leggenda.\nLe recenti indagini archeologiche hanno confermato che la sua edificazione risale al XV secolo, in quanto nel terriccio presente tra l'arco in mattoni ed il piano di calpestio, anch'esso in mattoni, sono stati ritrovati reperti databili a quel periodo.\nSi \u00e8 per\u00f2 potuto constatare che le sue fondazioni si innestavano su fondazioni preesistenti, databili al XIII secolo, appartenenti ad un precedente ponte probabilmente piano e pi\u00f9 stretto dell'attuale di circa un metro.\nIl 6 agosto 2009 si \u00e8 concluso il radicale restauro del monumento, con un intervento che ha rigorosamente mantenuto la struttura e la sovrastruttura originali rinforzandone l'arco e le spalle. "}
{"id": "1635473", "revid": "647919", "url": "https://it.wikipedia.org/wiki?curid=1635473", "title": "Nazionale di calcio della Padania", "text": ""}
{"id": "1635481", "revid": "1461544", "url": "https://it.wikipedia.org/wiki?curid=1635481", "title": "Codice penale militare di pace", "text": "Il codice penale militare di pace (di seguito anche c.p.m.p.) \u00e8 stato approvato in Italia con RD n. 303 del 1941, insieme al codice penale militare di guerra (o anche c.p.m.g.) e tratta dei reati commessi dai militari in tempo di pace.\nStoria.\nI codici sono stati, infatti, concepiti con la definizione di guerra e pace secondo la percezione che vi era ancora negli anni quaranta del XX secolo. Tuttavia, i codici non sono stati mai realmente riformati, ed adattati alle nuove condizioni internazionali. Si pensi alla normativa processuale militare, semplicemente abrogata dall'entrata in vigore del nuovo codice di procedura penale del 1988, che nelle disposizioni attuative prevedeva la semplice abrogazione di tutte le disposizioni procedurali penali diverse da quelle del nuovo c.p.p.\u00a0Il risultato fu l'abrogazione di tutte le norme di cui si diceva senza la sostituzione con altre, e solo l'interpretazione ha potuto coniugare il nuovo c.p.p. con il c.p.m.p. e col c.p.m.g., ma con evidenti discrasie che solo il legislatore potrebbe eliminare. Vi furono anche delle proposte nel merito, come il disegno di legge n. 5433, d'iniziativa del Governo, sulla \"\"Delega al Governo per la revisione delle leggi penali militari di pace e di guerra, nonch\u00e9 per l'adeguamento dell'ordinamento giudiziario militare\", approvato in un testo unificato dal Senato della Repubblica in data 18 novembre 2004 e trasmesso alla Camera dei Deputati il 19 novembre 2004, ma l'iter legislativo non si \u00e8 concluso per fine della XV legislatura. A tutt'oggi permangono le antinomie tra le normative in parola.\nLe riforme.\nIl codice \u00e8 stato riformato durante gli ultimi decenni, in particolare dalla legge 7 maggio 1981, n. 180 recante \"Istituzione del Consiglio Superiore della Magistratura Militare\", che ha esteso alla magistratura militare le stesse garanzie presenti nella magistratura ordinaria, modificando anche taluni istituti del codice, nonch\u00e9 negli ultimi anni con la legge 31 gennaio 2002, n. 6 \"Conversione in legge, con modificazioni, del decreto-legge 1\u00ba dicembre 2001, n. 421, recante disposizioni urgenti per la partecipazione di personale militare all'operazione multinazionale denominata \u00abEnduring Freedom\u00bb\"; nonch\u00e9 con la legge 27 febbraio 2002, n. 15 \"Conversione in legge, con modificazioni, del decreto-legge 28 dicembre 2001, n. 451, recante disposizioni urgenti per la proroga della partecipazione italiana ad operazioni militari internazionali\" e la legge 18 marzo 2003, n. 42 \"Conversione in legge, con modificazioni, del decreto-legge 20 gennaio 2003, n. 4, recante disposizioni urgenti per la prosecuzione della partecipazione italiana ad operazioni militari internazionali. Modifiche al codice penale militare di guerra\"\". Le modifiche hanno avuto il compito di estendere in concetto di \"militare\", in situazioni che \"politicamente\" tali non erano (si pensi alle operazioni di mantenimento della pace).\nStruttura.\nIl codice \u00e8 diviso in 3 Libri:\nIl Libro primo \u00e8 diviso in 7 Titoli, cos\u00ec rubricati:\nIl Libro secondo \u00e8 suddiviso in 6 Titoli:\nIl Libro terzo \u00e8, infine, suddiviso in 8 Titoli:\nIl contenuto.\nL'art. 1. del c.p.m.p. stabilisce che la legge penale militare si applica \"ai militari in servizio alle armi e a quelli considerati tali\"\nlo stesso articolo afferma comunque che \u00e8 la legge a determinare i casi nei quali la legge penale militare si applichi a:\nPer \"militari in servizio alle armi\" si intendono:\nAi sensi dell'art. 7. c.p.m.p. ai militari in congedo la legge penale militare si applica:"}
{"id": "1635484", "revid": "33689", "url": "https://it.wikipedia.org/wiki?curid=1635484", "title": "Associazione Culturale Nino Carrus", "text": ""}
{"id": "1635486", "revid": "167080", "url": "https://it.wikipedia.org/wiki?curid=1635486", "title": "Isole linguistiche", "text": ""}
{"id": "1635490", "revid": "486946", "url": "https://it.wikipedia.org/wiki?curid=1635490", "title": "Nazionale di calcio della Cecenia", "text": ""}
{"id": "1635491", "revid": "185700", "url": "https://it.wikipedia.org/wiki?curid=1635491", "title": "Cantantessa", "text": ""}
{"id": "1635497", "revid": "187795", "url": "https://it.wikipedia.org/wiki?curid=1635497", "title": "Nazionale di calcio dell'Isola di Pasqua", "text": ""}
{"id": "1635501", "revid": "187795", "url": "https://it.wikipedia.org/wiki?curid=1635501", "title": "Nazionale di calcio dei Sami", "text": ""}
{"id": "1635506", "revid": "187795", "url": "https://it.wikipedia.org/wiki?curid=1635506", "title": "Nazionale di calcio dell'Occitania", "text": ""}
{"id": "1635508", "revid": "73843", "url": "https://it.wikipedia.org/wiki?curid=1635508", "title": "Diners", "text": "Diners Club International, inizialmente fondata come Diners Club, \u00e8 una compagnia di servizi finanziari fondata nel 1950 da Frank X. McNamara, Ralph Schneider e Casey R. Taylor.\nQuando venne messa in commercio fu la prima carta di credito indipendente al mondo.\nFondazione.\nMolti negozi e attivit\u00e0 davano credito ai propri clienti o permettevano loro di \"segnare\" le loro spese su un conto personale, ma l'idea del Diners Club era di utilizzare una stessa carta per pagare diversi acquisti. Nel 1950 la prima carta di credito Diners Club fu data a duecento associati di McNamara, per lo pi\u00f9 addetti alle vendite che spesso dovevano portare a pranzo i loro clienti.\nDiners Club aveva concluso accordi con quattordici ristoranti di New York. Il numero di membri sal\u00ec rapidamente dato che nuovi clienti richiesero la carta e nuovi ristoranti entravano a far parte del club. Alla fine del 1950 Diners Club aveva ventimila clienti e la carta era accettata in mille ristoranti. Nel 1952 McNamara vendette la sua quota a Joe Williams di Archer City, in Texas, e la compagnia crebbe con la stessa intensit\u00e0 per parecchi anni, raggiungendo infine commercianti in tutti gli Stati Uniti.\nL'alleanza con MasterCard.\nNel 2004 Diners Club annunci\u00f2 un accordo con MasterCard. Le nuove carte negli Stati Uniti e in Canada hanno il logo di MasterCard e il numero di conto a sedici cifre sul fronte della carta e possono essere utilizzate nei milioni di luoghi dove viene accettata MasterCard. Le carte di altri stati continuano ad avere il numero di conto a quattordici cifre sul fronte e sul retro il logo Discover Card.\nDiners Club Italia.\nIl 20 ottobre 2021 Diners Club Italia ha annunciato che \u00e8 stato avviato il processo di liquidazione volontaria della societ\u00e0. I servizi resteranno attivi fino al 31 marzo 2022."}
{"id": "1635511", "revid": "124626124", "url": "https://it.wikipedia.org/wiki?curid=1635511", "title": "Teologia bahai", "text": "La teologia bah\u00e1'\u00ed \u00e8 incentrata sulla fede in un puro monoteismo in cui Dio \u00e8 considerato come il creatore di tutte le cose e come: \"Il pi\u00f9 palese di quanti sono palesi e il pi\u00f9 celato di quanti sono celati\", poich\u00e9 tutte le meraviglie della creazione ci parlano del Creatore ma allo stesso tempo \u00e8 assolutamente impossibile per un essere limitato come l'uomo anche vagamente immaginare un Essere \"infinitamente eccelso\" Creatore di tutte le cose, di una creazione infinita.\nDai bah\u00e1'\u00ed, Dio \u00e8 considerato come personale, indescrivibile, onnisciente, onnipresente ed eterno.\nI bah\u00e1'\u00ed credono inoltre che la volont\u00e0 divina si sia manifestata nel corso della storia dell'umanit\u00e0 attraverso una serie di Manifestazioni di Dio o \"educatori divini\". La teologia bah\u00e1'\u00ed \u00e8 infatti basata sull'idea della rivelazione progressiva: tutte le religioni rivelate sono state fondate da Messaggeri di Dio, e ciascuno di Loro ha insegnato conformemente al luogo e al tempo della sua comparsa, in relazione alle capacit\u00e0 umane dell'epoca. Se non fosse stato per le limitazioni umane, ciascun Messaggero di Dio avrebbe potuto esprimere la volont\u00e0 divina in modo totale; perci\u00f2 per i bah\u00e1'\u00ed tutti i Messaggeri divini \"sono assisi sullo stesso trono di gloria e dimorano nello stesso cielo\".\nLa religione bah\u00e1'\u00ed \u00e8 considerata la tappa pi\u00f9 recente della rivelazione divina \u2014 e quindi pi\u00f9 adatta alla modernit\u00e0 \u2014, ma lo stesso Bah\u00e1'u'll\u00e1h, specifica nelle sue scritture che le religioni sono tutte valide e vanno tutte rispettate, in quanto denigrandone anche una sola si denigrerebbe l'operato di Dio."}
{"id": "1635513", "revid": "486946", "url": "https://it.wikipedia.org/wiki?curid=1635513", "title": "Nazionale di calcio della Repubblica Turca di Cipro Nord", "text": ""}
{"id": "1635514", "revid": "2194936", "url": "https://it.wikipedia.org/wiki?curid=1635514", "title": "Unione di Centro (2002)", "text": "L'Unione dei Democratici Cristiani e Democratici di Centro (abbreviato in UDC), dal 2008 meglio nota come Unione di Centro (UdC), \u00e8 un partito politico italiano, membro del Partito Popolare Europeo, nato nel 2002 dalla fusione fra Centro Cristiano Democratico, Cristiani Democratici Uniti e Democrazia Europea.\nL'attuale segretario del partito \u00e8 Lorenzo Cesa, ma per anni Pier Ferdinando Casini \u00e8 stato la figura pi\u00f9 riconoscibile e leader \"de facto\" del partito, prima di prenderne le distanze nel 2016.\nStoria.\nTramonto della DC e gli eredi nel 1994.\nCoinvolta pesantemente negli scandali di Tangentopoli, nel 1993 la Democrazia Cristiana \u00e8 in preda ad una grave crisi di identit\u00e0. L'Assemblea programmatica costituente che si svolge fra il 23 ed il 26 luglio dello stesso anno consente al segretario Mino Martinazzoli di progettare una terza fase storica della tradizione cattolico-democratica con \"un soggetto nazionale di programma, fondato sul valore cristiano della solidariet\u00e0\".\nDopo mesi di trattative infruttuose, il 16 gennaio 1994 il partito storico viene sciolto dal Consiglio Nazionale e dalle sue ceneri gi\u00e0 il 18 gennaio nascono sia il Partito Popolare Italiano, al quale aderir\u00e0 la maggioranza dei parlamentari ex DC, sia il Centro Cristiano Democratico, fondato da alcuni esponenti della vecchia \"corrente dorotea\" guidati da Pier Ferdinando Casini.\nAlle elezioni politiche del 1994, il PPI, che ha mantenuto lo storico simbolo dello \"scudo crociato\", aderisce alla coalizione centrista detta Patto per l'Italia, che tuttavia non ha un buon risultato elettorale, mentre il CCD prende proficuamente parte al centro-destra di Silvio Berlusconi.\nNel luglio del 1995 Rocco Buttiglione decide di fondare i Cristiani Democratici Uniti, uscendo dal PPI; il dialogo con il CCD \u00e8 subito naturale e sfocia nella presentazione di liste comuni nella quota proporzionale della Camera alle elezioni anticipate del 1996, che raggiungono il 5,8% dei consensi e 12 seggi.\nElezioni politiche del 2001 e secondo governo Berlusconi.\nAlle elezioni politiche del 2001 i due soggetti si presentano nuovamente (uniti nelle liste del Biancofiore) all'interno della coalizione della Casa delle Libert\u00e0 a sostegno di Silvio Berlusconi e ottengono il 3,22%. Quella competizione elettorale vede anche la partecipazione solitaria di Democrazia Europea, fondata da Sergio D'Antoni e sostenuta da Giulio Andreotti.\nLa Casa delle Libert\u00e0 vince le elezioni e alcuni esponenti di CCD e CDU entrano nel Governo Berlusconi II. Per il CCD sono nominati: Carlo Giovanardi come ministro per i rapporti con il Parlamento, Mario Baccini sottosegretario agli Affari esteri, Michele Vietti sottosegretario alla Giustizia, Giuseppe Galati alle Attivit\u00e0 produttive e Francesco Bosi alla Difesa. Per i CDU sono nominati: Rocco Buttiglione come Ministro per le politiche comunitarie, Mario Tassone vice ministro alle Infrastrutture e Teresio Delfino sottosegretario all'Agricoltura.\nNella XIV legislatura della Repubblica Italiana il leader CCD Pier Ferdinando Casini \u00e8 eletto Presidente della Camera dei deputati.\nPrimo congresso nel 2002 e debutto elettorale alle elezioni europee del 2004.\nIl 6 dicembre 2002 i tre soggetti, Centro Cristiano Democratico, Cristiani Democratici Uniti e Democrazia Europea, avviano il procedimento unitario. Durante il primo congresso nazionale, avvenuto proprio all'atto costitutivo del partito nel 2002, viene eletto segretario Marco Follini, mentre Rocco Buttiglione ne assume la presidenza. Il primo appuntamento elettorale \u00e8 relativo alle europee del 2004, superate agevolmente con il 5,89%.\nCrisi di governo e dissenso interno nel 2005.\nAlle elezioni regionali del 2005 la coalizione viene sconfitta dal centro-sinistra, che si aggiudica 12 delle 14 regioni chiamate al voto. Scoppia, di conseguenza, una crisi di governo con Berlusconi che prende atto della sconfitta e dopo una breve fase di confronto con gli alleati forma un nuovo esecutivo. Nel frattempo Raffaele Lombardo, Presidente della Provincia di Catania, intraprende un cammino autonomista che lo porter\u00e0 a fondare il Movimento per le Autonomie: tale scelta si basa sul presupposto che \u00ab\"ai partiti nazionali \u00e8 stato pagato un tributo troppo alto e non sempre sono stati tutelati gli interessi della nostra terra\"\u00bb.\nSecondo congresso e le dimissioni di Marco Follini.\nA luglio 2005 si svolge il secondo congresso nazionale: il momento pi\u00f9 atteso \u00e8 la relazione del segretario Marco Follini (che viene riconfermato), il quale contraddistingue il partito come anima critica della Casa delle Libert\u00e0, evidenziando i traguardi ma anche le inadempienze della coalizione di governo. Sulla stessa lunghezza d'onda Casini, che sostiene Follini e apprezza la sua azione a capo dell'UDC.\nIn questa fase, l'UDC \u00e8 tra i sostenitori della formazione di un nuovo partito unitario dei moderati, gi\u00e0 proposto da Silvio Berlusconi per aggregare tutte le forze moderate del centrodestra. Il partito chiede un ritorno al sistema elettorale proporzionale, che la CdL - contando sulla sua maggioranza parlamentare - riesce a concretizzare nel mese di ottobre, con l'elaborazione di una nuova legge elettorale (che prevede sistemi di sbarramento, accorpamenti per coalizioni e liste bloccate senza preferenza). Questo, tuttavia, sar\u00e0 tra le cause principali delle dimissioni di Follini da segretario.\nInaspettatamente, il 15 ottobre 2005, con un breve intervento alla direzione nazionale del partito, Marco Follini presenta le sue dimissioni dalla carica di segretario dell'UDC. L'episodio avviene all'indomani dell'approvazione alla Camera della nuova legge elettorale proporzionale, sollecitata dalla stessa UDC, ma non proprio nella misura in cui la richiedeva Follini, che non avrebbe voluto le liste bloccate ma la possibilit\u00e0 che gli elettori esprimessero la preferenza del candidato da eleggere.\nFollini sostiene che con questa nuova legge si apre una stagione nuova per la politica italiana mentre \"non esistono uomini per tutte le stagioni\". Nel suo discorso, Follini cita un solo personaggio, Lorenzo Cesa, definendolo tra i principali artefici dei successi dell'UDC dalla sua nascita. Pochi giorni pi\u00f9 tardi, lo stesso Cesa annuncia la sua candidatura alla segreteria del partito.\nNuova fase in previsione delle elezioni politiche del 2006.\nLa direzione nazionale del partito si riunisce il 27 ottobre 2005 per eleggere il nuovo segretario nazionale: nel corso dei lavori emerge la candidatura, gi\u00e0 preannunciata, di Lorenzo Cesa (che segna una continuit\u00e0 rispetto a Follini e con l'appoggio del leader Pier Ferdinando Casini), accanto a quelle di Mario Tassone ed Erminia Mazzoni. Dopo la discussione e prima di andare al voto, queste ultime vengono ritirate in nome dell'unit\u00e0 del partito e per conferire l'immagine della convergenza sulla figura politica del segretario. Cesa viene proclamato segretario, dunque, all'unanimit\u00e0.\nNel suo discorso di insediamento, Cesa ribadisce i successi dell'UDC:\nAd un passo dalle nuove elezioni politiche del 2006, la Casa delle Libert\u00e0 avanza la necessit\u00e0 di rilanciare lo schieramento. Dopo aver ipotizzato il ricorso ad eventuali consultazioni primarie per la scelta del candidato premier (ipotesi sfumata dopo l'approvazione della legge proporzionale), si ricorre all'ipotesi del \"gioco a tre punte\" che coinvolge i leader dei tre principali partiti della coalizione.\nSi stabilisce, infatti, che la nomina del premier, in caso di vittoria elettorale, spetti al partito che raccoglier\u00e0 il maggior numero di voti. Pier Ferdinando Casini, leader dell'UDC, insieme a Silvio Berlusconi e a Gianfranco Fini (sostenuti da FI e AN), \u00e8 in lizza. Il partito, infatti, il 24 gennaio 2006 delibera che, nel simbolo da presentare alle elezioni, sia presente il nome di Casini (in colore bianco su sfondo rosso) marcando anche la presenza dello scudo crociato con scritta \"Libertas\". Gli slogan dell'UDC per la campagna elettorale prevedono l'immagine di Casini con l'iscrizione \"Un'idea diversa\" e \"Io c'entro\" (giocando sull'omofonia che richiama il centro come collocazione politica).\nIn seguito ad una campagna pressante, la CdL riesce a riconquistare la fiducia di molti elettori, ottenendo un risultato in ascesa rispetto alle previsioni, ma comunque non sufficiente a evitare la sconfitta elettorale. Il centrosinistra trionfa per poche decine di migliaia di voti alla Camera dei deputati, dove ottiene il 49,81% dei consensi contro il 49,74% della CdL. Al Senato, la situazione \u00e8 ribaltata: la CdL ottiene pi\u00f9 voti (il 49,78% contro il 49,42% dell'Unione), ma con l'apporto dei voti della circoscrizione Estero, l'Unione conquista comunque due seggi in pi\u00f9.\nL'UDC \u00e8 in aumento, attestandosi su una media nazionale del 6,8%: le liste guidate da Casini ottengono 2,5 milioni di voti alla Camera e 2,3 milioni al Senato, eleggendo 39 deputati e 21 senatori; al Senato la presidenza del gruppo viene affidata a Francesco D'Onofrio, mentre alla Camera alla guida del gruppo viene eletto Luca Volont\u00e8.\nIn seguito l'UDC promuove la necessit\u00e0 di un cambiamento interno alla coalizione, rimettendo anche in discussione la leadership di Berlusconi. Uno schieramento che considerano dotato di due anime diverse, una, quella di Berlusconi, populista, l'altra, quella dell'UDC, moderata; secondo Cesa gli italiani percepiscono questa posizione alternativa interna nella coalizione, e premiano di conseguenza il partito che si pone in contrasto con atteggiamenti pi\u00f9 moderati. Volendo favorire questa tendenza, l'UDC rifiuta la proposta di Berlusconi di costituire un partito unico della CdL.\nDurante questa fase di incomprensioni, Follini, che gi\u00e0 in precedenza aveva fondato dei circoli culturali denominati, ad ottobre 2006 decide di abbandonare l'UDC dando autonomia alla sua Italia di Mezzo, con il dichiarato obiettivo di accogliere quegli elettori che non si sentono rappresentati nell'attuale bipolarismo e creare dunque un nuovo centro. In seguito confluir\u00e0 nel Partito Democratico.\nInizio delle distanze dalla \"Casa delle Libert\u00e0\" nel 2006.\nL'UDC, intanto, avvia un cammino autonomo e punta a differenziarsi dalla Casa delle Libert\u00e0, che giudica ormai come un'esperienza conclusa e punta, piuttosto, alla nascita di un nuovo soggetto spiccatamente di centro ma pur sempre alternativo alla sinistra, continuando a dichiarare la sua opposizione al Governo Prodi II.\nI principali strappi consumati nei confronti della CdL riguardano:\nIn questa circostanza, Casini afferma che \"la Casa delle Libert\u00e0 non ha pi\u00f9 senso. Il suo ritualismo fa parte del passato e non di una prospettiva politica del presente\";\nTerzo congresso nel 2007.\nIl terzo Congresso dell'UDC che si svolge a Roma dal 13 al 15 aprile 2007 denota una contrapposizione interna fra coloro i quali intendono consolidare la linea perseguita negli ultimi tempi, dichiarandosi indipendenti dalla Casa delle Libert\u00e0 e intraprendendo iniziative autonome nell'opposizione al centro-sinistra; Carlo Giovanardi propone invece un nuovo dialogo con Forza Italia in nome dalla comune appartenenza al Partito Popolare Europeo. Cesa viene riconfermato segretario con l'86% dei delegati.\nIn occasione della crisi di governo che si consuma in Senato con la caduta del Governo Prodi II, nelle consultazioni con il Presidente della Repubblica, Giorgio Napolitano, l'UDC si esprime a favore della costituzione di un governo \"di pacificazione\" nazionale, finalizzato alla realizzazione di alcune riforme, discosta dunque dalla altre forze di centro-destra che chiedono il ritorno immediato alle urne. Quando il Capo dello Stato affida un incarico esplorativo al Presidente del Senato Franco Marini, l'UDC si ritiene quindi indisponibile a partecipare al governo qualora l'esecutivo non comprenda anche altri esponenti del centro-destra.\nA seguito di quest'ultima posizione, il 30 gennaio 2008, Bruno Tabacci e Mario Baccini lasciano il partito, ipotizzando una forza alternativa di centro denominata \"Rosa Bianca\" (poi rinominata Rosa per l'Italia). Il 4 febbraio 2008, Giovanardi e una parte dell'area che aveva sostenuto la mozione di minoranza all'ultimo congresso, riunita nei circoli dei Popolari Liberali, lascia il partito per aderire al nuovo progetto di Silvio Berlusconi, Il Popolo della Libert\u00e0.\nCorsa solitaria alle elezioni politiche del 2008.\nIl 16 febbraio 2008 il gruppo dirigente del partito rifiuta la proposta di confluire nel Popolo della Libert\u00e0. Il successivo 28 febbraio viene invece raggiunto un accordo con la Rosa per l'Italia, con Pier Ferdinando Casini candidato alla Presidenza del Consiglio dei ministri.\nIl risultato delle consultazioni \u00e8 simile a quello ottenuto nel 2006, con 2 milioni di voti e il 5,62%, conquistando 36 deputati e superando lo sbarramento regionale dell'8% in Sicilia che gli consente di eleggere anche 3 senatori; obiettivo mancato per pochi voti in Calabria e Puglia dove si ferma al 7,9%. Il risultato \u00e8 ritenuto positivo, in quanto l'UDC \u00e8 l'unica forza politica, presentatasi al di fuori dei poli, che riesce ad entrare in Parlamento, confermando la propria consistenza al contrario di altre formazioni che, in situazioni analoghe, ottengono risultati molto modesti, come le forze della sinistra radicale, riunite ne La Sinistra l'Arcobaleno.\nIl leader Casini sottolinea che, coerentemente col risultato delle urne, il suo partito far\u00e0 opposizione al Governo Berlusconi IV e alla maggioranza \"PdL - Lega Nord\", rimarcando nelle sue politiche una forte insofferenza proprio verso il partito di Umberto Bossi tant'\u00e8 che decider\u00e0 di votare, unica forza parlamentare, contro la riforma del federalismo fiscale.\nElezioni regionali del 2008 e del 2009.\nIn occasione delle elezioni regionali in Abruzzo del 2008 viene siglata un'alleanza con i Popolari UDEUR, al fine di sostenere Rodolfo de Laurentiis alla carica di Presidente: la lista ottiene il 5,6% dei consensi.\nPer quanto riguarda le elezioni per il rinnovo del Consiglio della provincia autonoma di Trento il gruppo dirigente locale ufficializza l'appoggio a Lorenzo Dellai, candidato Presidente della coalizione di centro-sinistra. Alcuni vizi di forma, avvalorati dai pronunciamenti del TAR di Trento e del Consiglio di Stato, impediscono per\u00f2 l'ammissibilit\u00e0 della lista, ma i suoi dirigenti \u2013 in primis il leader nazionale Pier Ferdinando Casini e poi i politici locali \u2013 confermarono l'appoggio a Dellai invitando i propri elettori a votare l'Unione per il Trentino.\nIl partito consegue invece il 9,4% dei consensi alle elezioni regionali in Sardegna del 2009, vinte da Ugo Cappellacci.\nElezioni europee del 2009.\nI candidati maggiormente noti delle europee del 2009 sono il giornalista egiziano Magdi Allam, di recente conversione al Cristianesimo, il personaggio televisivo Emanuele Filiberto di Savoia, l'ex calciatore Gianni Rivera e l'ex Presidente del Consiglio della prima repubblica Ciriaco De Mita: il responso \u00e8 indubbiamente positivo con 2 milioni di voti pari al (6,51%) e cinque eletti, che in seguito diventeranno sette.\nFesta di Chianciano Terme del 2009 e le nuove adesioni.\nDall'11 al 13 settembre 2009 Chianciano Terme ha ospitato gli \"Stati Generali del Centro\", che hanno visto la partecipazione dell'intero gruppo dirigente, del Presidente della Camera Gianfranco Fini, eletto nel Popolo della Libert\u00e0, e del senatore Francesco Rutelli, eletto nel Partito Democratico, il quale, intervistato dai giornalisti, non ha escluso un progetto comune. A seguito della riuscita dell'assemblea, il deputato Lorenzo Ria, eletto nel PD e passato successivamente nel PdL, ha scelto di aderire all'Unione di Centro.\nIl 24 novembre aderisce Alberto Tomassini, mentre il 6 dicembre 2009 la senatrice del PD Dorina Bianchi, appartenente al gruppo Teodem, in un'intervista al Corriere della Sera annuncia la sua uscita dal partito per ritornare nell'Unione di Centro. Il 10 dicembre aderisce anche Antonio Satta (ex Popolari UDEUR) e presidente dell'Unione Popolare Cristiana. Il 12 dicembre 2009 viene inoltre proposta un'alleanza con il PD e l'Italia dei Valori per creare un'alternativa nei confronti della coalizione guidata da Silvio Berlusconi raccogliendo le adesioni del segretario del partito Pier Luigi Bersani.\nElezioni regionali del 2010.\nIl 23 dicembre 2009, in vista delle elezioni regionali del marzo 2010, il deputato Marco Calgaro di Alleanza per l'Italia lancia l'idea della costruzione di un polo centrista insieme all'Unione di Centro da presentare nelle regioni chiamate al voto. In Piemonte l'idea viene subito accolta e il 30 dicembre i deputati Michele Vietti e Gianni Vernetti annunciano una lista unica a sostegno della ricandidatura di Mercedes Bresso, esponente del Partito Democratico. Pure nel Veneto sar\u00e0 presentata una lista unica ApI e UdC, dove i rutelliani, guidati da Massimo Calearo, hanno annunciato il loro pieno sostegno al candidato UDC Antonio De Poli. In Puglia, invece, il deputato di ApI Pino Pisicchio invita il proprio partito a partecipare alle primarie del centro-sinistra senza l'UDC, prospettiva questa poi accantonata in nome dell'unit\u00e0 del Centro. Durante i primi giorni di gennaio 2010, attraverso due articoli pubblicati sul sito ufficiale del Partito Liberale Italiano, il segretario Stefano De Luca apre a una collaborazione con l'UdC e a un possibile ingresso del suo partito nel progetto della Costituente di Centro.\nDopo numerose consultazioni con i vari leader politici, il comitato organizzativo dell'UdC ha dichiarato il seguente piano di alleanze, andando da sola in 6 regioni, con la destra in 3 e con la sinistra in 4:\nNel frattempo, i deputati Enzo Carra, appartenente alla corrente teodem del Partito Democratico, e Renzo Lusetti, a lungo considerato come un fedelissimo di Francesco Rutelli, scelgono di aderire all'UdC dopo aver abbandonato il PD, in quanto entrambi delusi dal progetto politico. Scelgono di aderire anche i Liberal Democratici di Daniela Melchiorre, movimento centrista e liberale, insieme al MAIE di Ricardo Antonio Merlo. Il 14 febbraio, invece, annuncia la sua adesione all'UdC la deputata teodem Paola Binetti, che ha spiegato di \"credere nella rinascita di una nuova DC, un partito-pensatoio da 15-20%\".\nNella stessa tornata elettorale che coinvolger\u00e0 462 amministrazioni comunali, l'UdC si presenter\u00e0 principalmente in autonomia, stringendo per\u00f2 alleanze particolari con il PD, come per il Comune di Venezia. Curiose le alleanze strette con la Federazione dei Verdi al Comune di Corsico (MI) e in Puglia ad Andria (BAT) con l'Italia dei Valori e Io Sud.\nAlle urne, nonostante il forte dato dell'astensionismo, l'UdC ottiene il 5.57% su base nazionale confermando il risultato delle elezioni regionali precedenti. Nelle 6 regioni dove si \u00e8 presentata da sola, l'UdC riesce a entrare in tutti i consigli regionali, superando le singole soglie di sbarramento; invece su 7 regioni dove l'UdC si era alleata (Liguria, Marche, Lazio, Basilicata, Campania e Calabria), risulta determinante solo nel Lazio, ma riesce a far parte delle giunte di queste regioni, tranne che in Piemonte, dove la coalizione di Roberto Cota batte quella della Bresso. Il 28 aprile al Senato aderisce al gruppo \"UdC-SVP-Autonomie\" anche la senatrice Luciana Sbarbati, del Movimento Repubblicani Europei ed ex PD.\nIn seguito all'elezione, vi \u00e8 stato un lungo silenzio stampa da parte del leader Pier Ferdinando Casini, che si \u00e8 esentato dal commentare la spaccatura fra Silvio Berlusconi e Gianfranco Fini nel PdL, alimentando cos\u00ec le voci di un possibile riavvicinamento al centrodestra. Tuttavia il successivo 4 aprile, in un'intervista al TG1, Casini ribadisce la sua distanza da entrambe le parti, confermando la nascita del nuovo \"Partito della Nazione\" entro la fine dell'anno.\nSeminario di Todi del 2010: verso il Partito della Nazione.\nDal 20 al 22 maggio del 2010 a Todi si \u00e8 tenuto un seminario organizzato dalla Fondazione Liberal di Ferdinando Adornato, in cui si \u00e8 deciso l'azzeramento delle cariche dirigenziali dell'UdC e il lancio del nuovo Partito moderato. Ad esso prendono parte la presidente della Confindustria Emma Marcegaglia, il repubblicano di lungo corso Giorgio La Malfa, Giuseppe Gargani, Gian Carlo Sangalli e l'ex aennina Adriana Poli Bortone. Il progetto della \"Costituente di Centro\", tuttavia, si concluder\u00e0 con un nulla di fatto.\nElezioni amministrative in Sardegna e Sicilia del 2010.\nNella tornata elettorale del 30 e 31 maggio 2010 si \u00e8 votato in Sicilia e in Sardegna per il rinnovo di molti sindaci, consigli comunali e presidenti di provincia. In Sardegna, l'UdC supera quasi ovunque il 10%, con una punta massima del 24% nella citt\u00e0 di Iglesias. Parallelamente, insieme all'aumento dell'UdC si assiste al crollo del PdL (dal 30% delle regionali precedenti all'attuale 16%) e al ritorno del PD come primo partito della regione, anche se pure esso in calo rispetto alle ultime regionali. In Sicilia, l'UdC riesce a fare eleggere molti suoi sindaci, raggiungendo nella provincia di Agrigento risultati del 20-25%.\nL'elezione di Michele Vietti a vicepresidente del CSM.\nL'Unione di Centro ottiene un ottimo risultato centrando l'elezione di Michele Vietti a vicepresidente del Consiglio Superiore della Magistratura, eletto con 24 voti su 26. Vietti, insediandosi, ha detto che il Csm dovr\u00e0 \u00abrecuperare prestigio e consenso\u00bb dopo \u00abi recenti scandali\u00bb legati all'inchiesta sulla P3. Ha sottolineato che in particolare servir\u00e0 attenzione \u00aballe regole deontologiche, non solo per i magistrati ma anche per i membri del Csm, cercando di recuperare uno stile di rigore e seriet\u00e0\u00bb. Nel suo discorso di insediamento ha anche evidenziato che occorre \u00abliberarsi dalle astratte contrapposizioni polemiche tra politica e giustizia avendo di mira il funzionamento del sistema con particolare riguardo alla durata dei processi\u00bb.\nIl \"Fronte Moderato\" si va delineando.\nIn occasione della mozione di sfiducia al Sottosegretario alla Giustizia, Giacomo Caliendo, il neonato gruppo dei finiani Futuro e Libert\u00e0. Per l'Italia, l'Unione di Centro, l'Alleanza per l'Italia e il Movimento per le Autonomie scelgono di astenersi. Pier Ferdinando Casini ha definito questa alleanza \"un'area di responsabilit\u00e0 nazionale\"; Francesco Rutelli ha parlato della necessit\u00e0 di \"unire le forze che vogliono portare a termine le riforme ed esercitare una sincera responsabilit\u00e0\"; dello stesso avviso anche il capogruppo di FLI, Italo Bocchino, che in un editoriale su \"Il Secolo d'Italia\" ha scritto che si tratta di una \"responsabilit\u00e0 - aggiunge - messa sotto i piedi da un violento spirito di parte, da una faziosit\u00e0 senza limiti e da una partigianeria che non possiamo condividere\". Gli astenuti totali sono stati 75. Sono stati molti, tra giornali e intellettuali, a definire questa alleanza tra moderati, un possibile embrione di Terzo Polo.\nI propositi di Chianciano Terme e i dissidi sull'appoggio al governo Berlusconi IV.\nIl tradizionale convegno che si \u00e8 tenuto a Chianciano Terme, nel quale \u00e8 stata ipotizzata la nascita del \"Partito della Nazione\", cio\u00e8 un soggetto ampio e plurale decisamente alternativo ai delusi del bipolarismo, ha visto la partecipazione di Italo Bocchino, Fabrizio Cicchitto, Dario Franceschini, Roberto Formigoni, Giuseppe Fioroni, Raffaele Bonanni, segretario della CISL, Pietro Grasso, procuratore nazionale antimafia e Massimo Cacciari, pi\u00f9 volte sindaco di Venezia.\nIn quei giorni \u00e8 emersa la prepotente insoddisfazione di alcuni esponenti siciliani, i quali contestano un atteggiamento eccessivamente critico nei riguardi del capo di governo Silvio Berlusconi e che si \u00e8 presentato ufficialmente il 7 ottobre successivo. La spaccatura, in un primo momento scongiurata, si concretizza il 28 settembre quando Giuseppe Drago, Calogero Mannino, Michele Pisacane, Giuseppe Ruvolo e Francesco Saverio Romano abbandonano il gruppo alla Camera: costoro fonderanno I Popolari di Italia Domani.\nIl 25 ottobre nasce anche il gruppo all'Assemblea regionale siciliana. In seguito aderiscono ufficialmente l'ex Liberale Giuseppe Basini e Giancarlo Morandi.\nMozione di sfiducia del \"Terzo Polo\" al governo.\nIn vista del voto di fiducia al Governo fissato per il 14 dicembre 2010, l'Unione di Centro presenta una mozione di sfiducia alla Camera in comune accordo con Futuro e Libert\u00e0 per l'Italia e Alleanza per l'Italia.\nA dare l'annuncio in conferenza stampa il 3 dicembre 2010 sono i rispettivi leader Pier Ferdinando Casini, Gianfranco Fini e Francesco Rutelli, i quali comunicano che, oltre alle firme dei deputati dei propri gruppi parlamentari, hanno firmato anche i deputati del Movimento per le Autonomie di Raffaele Lombardo (in precedenza usciti dalla maggioranza insieme agli esponenti di FLI), dei Liberal Democratici di Daniela Melchiorre e i singoli deputati Giorgio La Malfa e Paolo Guzzanti (i giornali hanno raccontato di questo evento come la nascita del \"Terzo Polo\"). La mozione raggiunge cos\u00ec un totale di 85 firme che se si vanno a sommare alle 232 firme raccolte nella mozione di sfiducia del Partito Democratico e dell'Italia dei Valori si raggiunge un totale di 317 firme, che sancirebbe di fatto al momento del voto la caduta del Governo.\nTuttavia, successivamente in Parlamento si assiste a uno spostamento di deputati dall'opposizione alla maggioranza, al punto che Antonio Di Pietro, in seguito all'uscita improvvisa dal gruppo di due deputati del suo partito a favore del Governo, chiede alla Magistratura di aprire un'inchiesta su una presunta \"Compravendita di Parlamentari\". Alcuni parlamentari che avevano firmato la mozione di sfiducia del Terzo Polo votano, invece, contro la stessa: il Liberal Democratico Maurizio Grassano (da sempre vicino alla Lega e al tema del Federalismo), e tre deputati di FLI, Silvano Moffa, Catia Polidori e Maria Grazia Siliquini. Il Governo ottiene dunque la fiducia con 314 voti favorevoli e 311 contrari. In seguito Berlusconi dichiara di volere ampliare la maggioranza all'UdC, dal momento che il rapporto con i traditori \"finiani\" \u00e8 ormai irrecuperabile.\nIl \"Nuovo Polo per l'Italia\": il \"Polo della Nazione\".\nIl 15 dicembre 2010 si tiene una riunione di tutti\ni rappresentanti del Terzo Polo nella quale, in comune accordo, viene comunicato che tutte queste forze parlamentari (UdC, FLI, ApI, MpA, LD e vari) agiranno d'ora in poi in completa sintonia all'interno del Parlamento, prendendo decisioni comuni sui singoli provvedimenti del Governo. L'iniziativa, che \u00e8 stata battezzata \u00abPolo della Nazione\u00bb da Pier Ferdinando Casini, raccoglie l'adesione di pi\u00f9 di 100 Parlamentari fra Camera e Senato.\nAd aderire al gruppo UdC-SVP e Autonomie sono in seguito i senatori Vincenzo Galioto, passato dal PdL all'UdC, mentre Maurizio Fistarol aderisce a Verso Nord. Nel 2011 entrano a far parte dell'alleanza: il senatore Enrico Musso, in quota Partito Liberale Italiano (25 febbraio) e Giuseppe Gargani, ex PdL (2 marzo) che \u00e8 entrato nell'UdC. L'8 marzo hanno poi annunciato la loro adesione al partito Marisa Raciti, vedova di Filippo, il poliziotto ucciso quattro anni prima negli scontri dopo la partita Catania-Palermo, e Azar Karimi, presidente dei giovani iraniani in Italia. Il 22 marzo annuncia la sua adesione al partito anche il deputato (gi\u00e0 ex teodem) dell'Alleanza per l'Italia, Marco Calgaro.\nIl 19 maggio 2011 il Consiglio di Stato ha accolto il ricorso presentato nella primavera 2009, dopo le elezioni europee, da due candidati, Giuseppe Gargani (all'epoca nel PdL) e Pasquale Sommese (al tempo eletto col PD, oggi assessore regionale campano con l'UdC). L'Unione di Centro guadagna cos\u00ec due europarlamentari.\nElezioni amministrative del 2011.\nPer le elezioni amministrative del 15 e 16 maggio 2011 l'Unione di Centro presenta candidati unici con gli altri partiti del Nuovo Polo nelle quattro citt\u00e0 citt\u00e0 pi\u00f9 importanti chiamate al voto (Milano, Torino, Bologna e Napoli) e in 62 su 134 comuni superiori ai 15.000 abitanti. In tutti gli altri comuni l'UdC opta scelte diverse, per via delle diverse realt\u00e0 locali. I risultati differiscono in ogni citt\u00e0: a Milano e Napoli (rispettivamente 5,5% e 11,5%) le percentuali del Terzo Polo non permettono a nessuna delle due principali coalizioni di prendere il 50%+1 dei voti, arrivando cos\u00ec al ballottaggio e facendo pesare il proprio elettorato. A Torino si ottengono risultati pi\u00f9 modesti (5,1%) e a Bologna risultati pi\u00f9 deludenti (4,7%). Risulta invece che il nuovo schieramento ottiene risultati pi\u00f9 che soddisfacenti e a due cifre nelle altre citt\u00e0 pi\u00f9 piccole e ottiene una media che supera il 10%.\nPer quanto riguarda le undici province chiamate alle urne, l'Unione di Centro si presenta ovunque ottenendo il peggior risultato in quella di Treviso (dove aveva creato una lista in comune con FLI ed ApI) con il 3,09% ed il migliore in quella di Macerata con il 7,64% e l'elezione di due consiglieri. In totale, l'UdC ha raccolto 85.106 voti, pari al 4,97% e alla nomina di otto consiglieri provinciali.\nLe elezioni del 28 e 29 maggio sono il primo test elettorale dell'Unione di Centro in seguito alla scissione dei PID del Ministro Francesco Saverio Romano. Contrariamente alle aspettative che vedevano il partito calare drasticamente nei consensi, l'UdC, a guida del senatore Gianpiero D'Alia, dimostra una buona tenuta con una media del 7,12% perdendo solo 3 punti rispetto al passato e riuscendo a eleggere sindaci e diversi consiglieri comunali. Inoltre risulta evidente l'importanza dell'UdC all'interno del Terzo Polo siciliano, che riesce a eleggere due sindaci nei comuni di Bagheria e Noto.\nConvegno di Chianciano Terme del 2011.\nDall'8 all'11 settembre 2011 si \u00e8 tenuto l'annuale convegno a Chianciano Terme. Durante la riunione, sono intervenute personalit\u00e0 come Emma Marcegaglia, presidente di Confindustria, Raffaele Bonanni, segretario nazionale della CISL, e Vasco Errani, Presidente della Conferenza delle Regioni e delle Province autonome. Hanno accettato l'invito anche numerosi esponenti della maggioranza e delle opposizioni, come il sindaco di Roma Gianni Alemanno, che ha messo in evidenza le problematiche all'interno del PdL e i rapporti difficili con la Lega, il presidente della Commissione Parlamentare Bicamerale Antimafia Giuseppe Pisanu, che in seguito al voto di fiducia sulla manovra economica del Governo al Senato aveva dichiarato che sarebbero state opportune le dimissioni del Premier, e Giuseppe Fioroni, che ha espresso il malumore delle componente cattolica all'interno del PD.\nAnche il presidente dell'ApI Francesco Rutelli \u00e8 intervenuto, rimarcando ancora una volta l'importanza del Terzo Polo, affermando che la sua nascita \u00e8 imminente ma richiede tempo, poich\u00e9 deve radicarsi sul territorio e rispettare le rispettive realt\u00e0 locali dei partiti della coalizione.\nSi \u00e8 svolta anche l'Assemblea Nazionale del partito, in cui si \u00e8 deciso di partire il prima possibile con i Congressi nei vari livelli di amministrazione (comuni, provincie, regioni).\nDurante il suo intervento, Pier Ferdinando Casini ha condannato duramente l'operato del Governo e rinnovato l'invito alle forze responsabili di maggioranza e opposizioni di formare con l'UdC e il Terzo Polo un governo di unit\u00e0 nazionale, al fine di fronteggiare la grave crisi economica.\nInfine, Lorenzo Cesa, durante il discorso conclusivo del convegno, ha rimarcato l'equidistanza dell'Unione di Centro da entrambi gli schieramenti di Destra e Sinistra e l'intenzione di rimanere all'opposizione di questo Governo.\nIn data 23 settembre il deputato Deodato Scanderebech lascia nuovamente il gruppo dell'UdC alla Camera per aderire al gruppo di Futuro e Libert\u00e0.\nElezioni regionali in Molise del 2011.\nPer le elezioni regionali in Molise del 16 e 17 ottobre, l'UdC decide di schierarsi col presidente uscente del centrodestra Angelo Michele Iorio, nonostante si sia tentato di trovare in precedenza un candidato comune per il Terzo Polo (tentativo vano poich\u00e9 l'MpA era quasi assente in regione; FLI, per via della diversit\u00e0 di opinioni all'interno del partito regionale, decide di non presentare nessuna lista e lasciare libert\u00e0 di scelta ai suoi singoli rappresentati; l'ApI invece decide di sostenere il candidato del centrosinistra Paolo Di Laura Frattura).\nAd urne chiuse, l'UdC ottiene il 6,78%, risultando determinante per la vittoria risicata di Michele Iorio (46,94%) sul centrosinistra (46,15%). Nonostante il calo di consensi rispetto alle precedenti consultazioni regionali (9,99%), causato dal 6,73% conseguito dall'AdC di Francesco Pionati, l'UdC locale guadagna consensi rispetto alle Politiche del 2008 (5,6%) e le Europee del 2009 (6,5%) ed \u00e8 il terzo partito di una coalizione di centrodestra che registra un calo molto pi\u00f9 evidente rispetto al passato, passando dal 54,14% del 2006 al 46,94% del 2011.\nIl 24 ottobre il deputato dell'ARS Nino Dina annuncia l'abbandono dei Popolari di Italia Domani (il marzo scorso si era dimesso da coordinatore regionale in Sicilia), in quanto contrario al sostegno al Governo Berlusconi e consapevole che il PID . Due giorni dopo ufficializzer\u00e0 il suo ritorno.\nDimissioni del quarto governo Berlusconi e appoggio al governo Monti.\nNei giorni in cui si consuma lo sfaldamento della maggioranza, il 3 novembre i deputati Alessio Bonciani e Ida D'Ippolito lasciano Il Popolo della Libert\u00e0 per aderire al partito, mentre il 6 novembre \u00e8 la volta di un'altra deputata PdL, Gabriella Carlucci.\nIl passaggio di questi parlamentari contribuisce a far perdere la maggioranza numerica al Governo Berlusconi IV. In conseguenza di ci\u00f2 e nonostante non sia stato sfiduciato, il capo di governo Silvio Berlusconi decide di rassegnare le dimissioni dopo l'approvazione della legge di stabilit\u00e0 economica. Le opposizioni decidono di ritirare i propri emendamenti al fine di velocizzare il tutto e l'UDC, e il Terzo Polo al completo, arrivano a votare anche la legge di stabilit\u00e0 alla Camera, per assicurare il numero legale.\nIn seguito alle dimissioni di Berlusconi, Giorgio Napolitano avvia le consultazioni e una delegazione del Terzo Polo, composta da esponenti di Camera e Senato di UDC, FLI ed ApI guidata da Pier Ferdinando Casini afferma di essere disposta a sostenere un esecutivo guidato da Mario Monti, ritenuta la persona pi\u00f9 quotata a condurre un governo tecnico, e di dare a quest'ultimo carta bianca sulla composizione del governo, accettando quindi che sia interamente composto da ministri che non provengono dai partiti.\nIn data 1\u00ba dicembre, Gino Trematerra si vede assegnato il seggio al Parlamento europeo: gli eurodeputati dell'Unione di Centro salgono cos\u00ec a 5.\nLe dimissioni del Presidente della Sicilia Raffaele Lombardo con le conseguenti regionali siciliane e le amministrative del 2012.\nQuando il governatore siciliano Raffaele Lombardo, del Movimento per le Autonomie, rassegna le proprie dimissioni, causando un anticipato ritorno alle urne in Sicilia, la scelta dei dirigenti sulla personalit\u00e0 da appoggiare per le nuove imminenti consultazioni ricade inaspettatamente sull'ex sindaco di Gela e parlamentare europeo Rosario Crocetta, del Partito Democratico. Gli accordi nel frattempo raggiunti prevedono un programma di riforme e la partecipazione del Partito Socialista di Riccardo Nencini.\nSul fronte opposto Il Popolo della Libert\u00e0, I Popolari di Italia Domani e La Destra sostengono Nello Musumeci.\nIl 28 ottobre Crocetta raggiunge il 30,50%, staccando il proprio avversario di 5 punti. L'Unione di Centro ottiene il 10,8% e 13 rappresentati all'Assemblea Regionale Siciliana, un deputato dell'UdC viene eletto Presidente dell'Assemblea Regionale Siciliana, il messinese Giovanni Ardizzone.\nNel frattempo, a L'Aquila, alle elezioni amministrative del 2012, il candidato del centro-destra Giorgio De Mattei perde contro Massimo Cialente del PD.\nElezioni politiche del 2013.\nIl 29 dicembre 2012 il Presidente del Consiglio dei ministri in carica Mario Monti annuncia la sua candidatura alla guida dell'esecutivo per le elezioni politiche italiane del 2013 come capo della coalizione che porta il suo nome: Con Monti per l'Italia.\nIn occasione delle Elezioni politiche italiane del 2013, l'UdC vi partecipa unitamente a Futuro e Libert\u00e0 per l'Italia e ad alcune associazioni, tra le quali Italia Futura di Luca Cordero di Montezemolo, promotrici di Scelta Civica.\nAl Senato l'UdC ha invece preso parte alla lista unica Con Monti per l'Italia. Sono stati eletti due senatori.\nI risultati non sono confortanti, con l'1,74% alla Camera e solamente 8 seggi. Nella XVII legislatura vengono costituiti gruppi unici alla Camera e al Senato denominati Scelta Civica per l'Italia, formati da tutti gli eletti della coalizione.\nA seguito del fatto che nessuna forza politica \u00e8 uscita dalle elezioni in grado di formare un governo autonomo, dopo lunghe consultazioni il neo-rieletto presidente della Repubblica Giorgio Napolitano incaricher\u00e0 l'esponente del Partito Democratico Enrico Letta, gi\u00e0 sottosegretario alla presidenza del Consiglio nel secondo governo Prodi e pi\u00f9 volte ministro, di trovare una maggioranza in grado di sostenerlo a capo del governo. La maggioranza che sosterr\u00e0 la formazione del Governo Letta \u00e8 composta da Partito Democratico, Il Popolo della Libert\u00e0, Scelta Civica e Unione di Centro. La carica di Presidente del Consiglio dei ministri, viene affidata da Napolitano ad Enrico Letta, vice segretario del PD. Il governo Letta si configura come il primo esecutivo di grande coalizione della storia della Repubblica Italiana, in quanto comprende esponenti di entrambe le principali coalizioni che si contrapponevano prima delle elezioni. L'UdC entra anche a far parte della compagine ministeriale con Gianpiero D'Alia che diventa Ministro della Pubblica Amministrazione e Gian Luca Galletti Sottosegretario di Stato al Ministero dell'Istruzione.\nIl 15 novembre 2013 il presidente di Scelta Civica Alberto Bombassei pone fine all'alleanza. Il 27 novembre e il 10 dicembre l'UdC aderisce ai nuovi gruppi ribattezzati Per l'Italia.\nQuarto congresso del 2014 e i rapporti con Renzi.\nDal 21 al 23 febbraio 2014 si celebra il quarto congresso ordinario del partito. Il segretario uscente e deputato nazionale Lorenzo Cesa \u00e8 confermato con 435 voti contro 431 del contendente Gianpiero D'Alia.\nNegli stessi giorni si forma il Governo Renzi, nel quale l'esponente UDC Gian Luca Galletti viene nominato Ministro dell'ambiente e della tutela del territorio e del mare, ma Gianpiero D'Alia non viene confermato Ministro per la semplificazione e la pubblica amministrazione.\nIn vista delle elezioni europee del 2014, inizialmente l'UDC e i Popolari per l'Italia presentano il simbolo di una lista comune, ma successivamente l'UDC sceglie di aderire alla lista unica promossa dal Nuovo Centrodestra di Angelino Alfano, detta Nuovo Centrodestra - Unione di Centro, mentre il partito di Mario Mauro, a causa delle divisioni interne sull'ipotesi di aderire alla lista di Alfano, decidono infine di non aderire ufficialmente a nessuna lista.\nIl cartello elettorale ottiene il 4,38% dei voti ed elegge tre deputati al Parlamento Europeo tra i quali il segretario del partito Lorenzo Cesa, capolista della circoscrizione sud, che rinuncia quindi al proprio seggio alla Camera dei Deputati e aderisce al Gruppo del Partito Popolare Europeo.\nElezioni regionali del 2015.\nL'UdC in vista delle regionali del 31 maggio entra nella coalizione di centro-sinistra in tre regioni, di centro in due e di centro-destra in altre due.\nAlle amministrative al comune di Agrigento diventa sindaco un esponente del partito, Lillo Firetto.\nL'intesa con Angelino Alfano, che si concretizza nella costituzione di gruppi parlamentari unitari, sembra inizialmente condurre alla nascita di una nuova formazione unitaria; sar\u00e0 tuttavia Cesa, intervenendo alla Direzione nazionale, ad annunciare l'avvio di una stagione caratterizzata da congressi e tesseramento.\nRitorno nel centro-destra.\nL'addio di Pier Ferdinando Casini e dei De Mita.\nA maggio 2016 Pier Ferdinando Casini, che aveva gi\u00e0 manifestato la volont\u00e0 di non partecipare attivamente, non rinnova la tessera, contestando severamente l'atteggiamento critico verso il Partito Democratico e il riavvicinamento al centro-destra. Qualche settimana dopo, la direzione nazionale critica aspramente la Riforma costituzionale Renzi-Boschi e promuove la nascita dei \"comitati per l'inutilit\u00e0 del s\u00ec\".\nTale posizione non viene per\u00f2 condivisa da Gianpiero D'Alia, che dopo essere stato deferito ai probiviri per alcune affermazioni (\"Il partito \u00e8 morto\"), rassegna le dimissioni dalla sua carica e abbandona il partito, dando vita ai Centristi per l'Europa. Il 20 dicembre il Consiglio nazionale decide di sostituirlo con Antonio De Poli. In seguito alla vittoria del NO al referendum costituzionale i parlamentari dell'UDC abbandonano il gruppo parlamentare di \"Area Popolare\" (di cui facevano parte assieme all'NCD) e passano al gruppo misto, dove costituiscono la componente \"\"UDC\".\nIl 9 febbraio 2017 aderiscono i senatori Giuseppe Esposito, Giuseppe Ruvolo e Riccardo Conti. Il 25 marzo 2017 torna il deputato dell'ARS Girolamo Turano, mentre commissario in Sicilia viene nominata Ester Bonafede, ex assessore regionale della giunta Crocetta e moglie dell'ex deputato UdC Carmelo Carrara, che in luglio viene sostituita da Antonio De Poli.\nIl 24 maggio 2017 i due deputati di IDeA (Eugenia Roccella e Vincenzo Piso) aderiscono alla componente \"UDC\" del gruppo misto, che muta nome in \"UDC-IDeA\"\". Le comunali del 2017 sono quindi il primo banco di prova per il partito dalla scissione di Casini. I risultati tuttavia sono abbastanza positivi: tra i comuni capoluogo ottiene il 4,9% a Gorizia, il 2,1% a L'Aquila, il 4% a Lecce, il 6,6% a Oristano, il 5% a Catanzaro e il 3,1% a Palermo.\nA partire dal referendum costituzionale del 2016, in cui l'UDC si schiera con gli tutti gli altri partiti della coalizione di \"centro-destra\" a sostegno del NO, il segretario Lorenzo Cesa si fa promotore di un progressivo riavvicinamento a Forza Italia e al suo presidente Silvio Berlusconi, in virt\u00f9 del consolidamento dell'area del PPE presente in Italia. Nei mesi seguenti inoltre il partito abbandona la maggioranza e si schiera all'opposizione del governo Gentiloni.\nSar\u00e0 lo stesso segretario Cesa il 7 ottobre 2017 a sancire ufficialmente il ritorno nella coalizione di centro-destra, affermando: \nLa nuova linea per\u00f2 viene criticata da Giuseppe De Mita, che auspicava invece un'alleanza con il Partito Democratico ed il centro-sinistra; per tali ragioni il 13 ottobre 2017 verr\u00e0 rimosso dall'incarico di vicesegretario nazionale. Successivamente De Mita lancer\u00e0 \"L'Italia \u00e8 Popolare\", che in vista delle elezioni si unir\u00e0 ad Alternativa Popolare, Centristi per l'Europa, Italia dei Valori e Democrazia Solidale per formare la lista Civica Popolare, alleata al PD. I consiglieri regionali campani Maria Ricchiuti e Maurizio Petracca, in linea con De Mita, abbandonano.\nElezioni regionali in Sicilia del 2017.\nAlle elezioni regionali in Sicilia del 2017 il candidato prescelto unitario \u00e8\nNello Musumeci, che vince le consultazioni elettorali.\nNel frattempo aderiscono al partito quattro deputati regionali siciliani: Pietro Alongi (proveniente da Alternativa Popolare), Margherita La Rocca Ruvolo, Gaetano Cani (dai Centristi per l'Europa) e Vincenzo Figuccia (da Forza Italia). Il 5 settembre 2017 con 5 deputati viene ricostituito il gruppo parlamentare all'Assemblea regionale siciliana.\nAlle elezioni l'UDC riscuote un sorprendente 7% che consente di eleggere all'ARS sei deputati regionali, entrando inoltre a far parte della nuova giunta regionale con due assessori: Girolamo Turano e lo stesso Figuccia. Poco dopo l'elezione di Gianfranco Miccich\u00e9 a presidente dell'ARS, in polemica alla decisione di questo di non fissare dei tetti di compenso per i deputati, Figuccia si dimette da Assessore all'Energia.\nElezioni politiche e regionali del 2018.\nIl 29 dicembre 2017 Cesa e De Poli siglano un accordo con Raffaele Fitto, Maurizio Lupi e Francesco Saverio Romano di Noi con l'Italia al fine di essere la \"quarta gamba\" della coalizione di centro-destra in vista delle elezioni politiche del 2018. \nLa lista Noi con l'Italia - UDC ottiene l'1,3% dei voti e 4 eletti alla Camera e 4 al Senato. Per l'UDC gli eletti sono i senatori Antonio De Poli in Veneto, Paola Binetti e Antonio Saccone nel Lazio, che si iscrivono al gruppo parlamentare di Forza Italia.\nSempre il 4 marzo la lista Noi con l'Italia - UDC ottiene un assessore e un consigliere alle regionali in Lombardia con l'1,26% (Raffaele Cattaneo e Luca del Gobbo) e un consigliere nel Lazio con l'1,62% (Massimiliano Maselli).\nAlle regionali in Molise del 22 aprile l'UDC presenta una propria lista registrando il 5,11% dei consensi e un consigliere eletto, Salvatore Micone, che verr\u00e0 eletto Presidente del consiglio regionale. Non si presenter\u00e0 agli appuntamenti in Friuli-Venezia Giulia e Valle d'Aosta, mentre il 21 ottobre otterr\u00e0 il 2,08% alle elezioni provinciali di Trento (a sostegno del leghista Maurizio Fugatti, centro-destra) mancando per pochissimi voti l'ingresso nel Consiglio provinciale e di conseguenza in quello regionale.\nElezioni regionali del 2019 e accordo con FI per le europee.\nIl 19 dicembre 2018 il vicepresidente di Forza Italia Antonio Tajani a \"Porta a Porta\" annuncia l'accordo con l'UDC e il S\u00fcdtiroler Volkspartei in vista delle europee di maggio 2019 per dare pi\u00f9 forza al Partito Popolare Europeo.\nAlle elezioni regionali in Abruzzo del 2019 l'UDC si schiera a sostegno del candidato di centro-destra Marco Marsilio, presentandosi insieme a IDeA di Gaetano Quagliariello e alla Democrazia Cristiana di Gianfranco Rotondi: la lista raccoglie il 2,88% e un seggio spettante all'UDC.\nDue settimane dopo, alle elezioni regionali in Sardegna, sempre a sostegno del candidato di centro-destra Christian Solinas, l'UDC ottiene il 3,7%, eleggendo tre consiglieri regionali. Il 28 marzo 2019 aderisce all'UDC il Consigliere regionale del Lazio Enrico Cavallari, eletto con la Lega.\nL'UDC partecipa con propri candidati nelle liste di Forza Italia alle europee del 26 maggio, senza tuttavia ottenere seggi. Il segretario Cesa, candidato nell'Italia meridionale, raccoglie circa 42.000 preferenze ed \u00e8 primo dei non eletti. Dall'11 dicembre 2019 il gruppo parlamentare di Forza Italia al senato assume la denominazione \"Forza Italia Berlusconi Presidente-UDC\" (FIBP-UDC).\nAlle contemporanee regionali in Piemonte l'UDC si presenta a sostegno del candidato del centrodestra Alberto Cirio, eletto presidente, ottenendo l'1,1% e nessun seggio.\nElezioni regionali del 2020 e congresso.\nAlle regionali in Calabria del 26 gennaio 2020, l'UDC sostiene la candidata del centro-destra Jole Santelli, eletta presidente, ottenendo il 6,8% e 2 consiglieri.\nIn vista degli appuntamenti di settembre 2020 in Puglia a sostegno di Raffaele Fitto si presenta insieme al Nuovo PSI, in Toscana con Forza Italia per Susanna Ceccardi, nelle Marche con \"Popolari Marche\" per Francesco Acquaroli e in Campania nella lista \"Caldoro Presidente\" mentre in Liguria presenta una propria lista in appoggio a Giovanni Toti.\nLe elezioni presentano risultati a macchia di leopardo: in Veneto e Toscana non viene eletto alcun rappresentante all'interno delle liste di Forza Italia, laddove invece vengono presentate proprie liste, accanto ai risultati modesti in Puglia (1,9%) e Liguria (0,7%) con nessun eletto, si registra invece l'1,9% in Campania, e il 2,3% nelle Marche: in entrambi i casi, l'UDC si aggiudica un seggio, il primo spettante a Gennaro Cinque, ex sindaco di Vico Equense, l'altro invece a Dino Latini. Con la vittoria della coalizione di centro-destra, lo stesso Latini viene eletto presidente del Consiglio regionale delle Marche.\nIl 14 dicembre 2020 Cesa annuncia l'inizio delle procedure per un congresso di fondazione di un nuovo soggetto, intenzione anticipata nei mesi precedenti dalla costituzione di una federazione con esponenti dell'area centrista e cattolica.\nDimissioni del segretario Lorenzo Cesa.\nNell'ambito della maxi operazione anti 'ndrangheta del 21 gennaio 2021 da parte della Dda di Catanzaro, che vede il segretario Lorenzo Cesa indagato con l'ipotesi di concorso esterno in associazione di tipo mafioso, viene perquisita l'abitazione dell'ex parlamentare. A seguito dei fatti, Cesa si dimette dalla carica di leader del partito che ricopriva dal 2005.\nTuttavia, il 14 maggio 2021, a seguito della chiusura delle indagini a suo carico, il Consiglio nazionale ne rigetta le dimissioni. Il 19 novembre l'inchiesta viene archiviata.\nElezioni amministrative e regionali del 2021.\nAlle regionali calabresi del 2021 l'UdC presenta la sua lista all'interno della coalizione di centrodestra a supporto della candidatura di Roberto Occhiuto. Con il 4,6% lo scudo crociato ottiene un seggio.\nL'UdC ritorna dopo otto anni di assenza all'Assemblea Capitolina grazie all'elezione di Marco Di Stefano, primo della lista FI-UdC (la quale ha ottenuto il 3,6% dei consensi) con 2.594 preferenze.\nIdeologia.\nI suoi valori sono quelli che hanno contraddistinto il Partito Popolare Italiano e la Democrazia Cristiana, con particolare riferimento alle figure di don Luigi Sturzo, Alcide De Gasperi, Aldo Moro, Amintore Fanfani, Mariano Rumor, Remo Gaspari e Giulio Andreotti.\nSebbene i membri dell'UdC siano desiderosi di presentarsi come moderati, sostiene il conservatorismo sociale, opponendosi all'aborto, eutanasia, matrimonio tra persone dello stesso sesso, adozione LGBT e legalit\u00e0 della cannabis. Una volta \"The Economist\" lo descrisse come un partito di destra, a volte reazionario, che \"\"si estende molto dal centro\".\nL'UdC \u00e8 stato un membro indipendente e spesso riluttante della coalizione Casa delle Libert\u00e0. Pier Ferdinando Casini, figura di spicco del partito, ha criticato la leadership di Silvio Berlusconi sul centro-destra italiano e si \u00e8 presentato come un'alternativa moderata al suo populismo, che, a suo avviso, denotava l'alleanza tra Il Popolo della Libert\u00e0 (PdL) e la Lega Nord. L'obiettivo principale dell'UdC, analogamente a quello del Movimento Democratico in Francia, \u00e8 stato quello di formare governi al di l\u00e0 del divario sinistra/destra (come i governi Monti, Letta e Draghi) e, possibilmente, ricomporre i resti della vecchia DC e controllare la politica italiana dal centro. In questo senso Casini e i suoi seguaci hanno cercato a lungo di formare il nucleo di una terza forza della politica italiana (come il Nuovo Polo per l'Italia, Con Monti per l'Italia e Area Popolare).\nQuesta \"opzione centrista\"\" non \u00e8 ancora riuscita: l'UdC \u00e8 rimasta una forza minore rispetto ai partiti di Berlusconi (Forza Italia, PdL e la rinata Forza Italia del 2013), che sono riusciti ad attirare la maggior parte degli ex elettori DC.\nNei temi specifici, l'UdC si \u00e8 rivelato uno dei principali sostenitori dell'energia nucleare nella politica italiana.\nStruttura.\nGiovani UDC.\nL'organizzazione giovanile dell'Unione dei Democratici Cristiani e Democratici di Centro \u00e8 costituita dal movimento \"Giovani UDC\". Dal 2020 il coordinatore nazionale dell'organizzazione giovanile \u00e8 Gero Palermo."}
{"id": "1635517", "revid": "1728", "url": "https://it.wikipedia.org/wiki?curid=1635517", "title": "Livre", "text": "La livre, o lira, dal latino \"libra\", \u00e8 stata la valuta della Francia fino al 1795, quando fu sostituita dal franco germinale. Sono esistite diverse \"livre\" anche contemporaneamente. La \"livre\" \u00e8 stata sia un'unit\u00e0 di conto sia una moneta.\nStoria.\nOrigini.\nLa \"livre\" fu definita da Carlo Magno, con la riforma monetaria, come unit\u00e0 di conto uguale a una \"libbra\" d'argento. La libbra era suddivisa in 20 \"sou\" (o \"sol\", soldo in italiano e shilling in inglese), ognuno di 12 \"denier\" (denaro, Pfenning, penny etc). \nLa parola viene dal latino \"libra\", unit\u00e0 di misura pari a una libbra che significa anche bilancia: ha quindi la stessa radice della parola lira usata in Italia nello stesso periodo. In Inghilterra la moneta si chiama \"pound\" cio\u00e8 libbra in inglese.\nIl sistema monetario carolingio fu presente in Europa fino alla decimalizzazione della sterlina britannica, che fino al 1971 era divisa in 20 shilling, ognuno di 12 penny.\nLa prima \"livre\" \u00e8 la libbra carolingia. All'inizio furono coniati esclusivamente dei denari. Solo in seguito, con la svalutazione del denaro, si cominciarono a coniare monete di maggior valore. Differenti zecche in diverse parti dell'Europa usarono pesi diversi per i denari e di conseguenza si ebbero diverse livre - lire con differente peso e differente valore.\nMedioevo.\nNella Francia medievale la livre standard usata nei territori sotto il controllo diretto della corona francese era nota come \"livre parisis\" (\"livre\" di Parigi); un altro standard, usato nella contea d'Angi\u00f2 che era essenzialmente indipendente, era la \"livre tournois\" (\"livre\" di Tours o lire tornesi). Nel 1203 la contea d'Angi\u00f2 pass\u00f2 sotto il controllo della corona francese e le due \"livres\", la \"livre tournois\" e la \"livre parisis\", circolarono una accanto all'altra.\nLe due \"livres\" erano legate da un rapporto di 4 \"livres parisis\" = 5 \"livres tournois\", entrambe erano suddivise in 20 \"sou\", ma il \"sou parisis\" valeva 15 \"deniers\" e il \"sou tournois\" valeva 12 denier tournois.\nLa \"livre tournois\" (lira tornese) divenne la moneta di conto predominante in Francia nel XIII secolo e questa situazione rimase come norma generale fino alla rivoluzione francese, anche quando la \"livre tournois\" cess\u00f2 di esistere come moneta reale.\nXIV - XV secolo.\nDopo il ritorno dalle crociate, Luigi IX cre\u00f2 un monopolio reale per la coniazione in Francia e coni\u00f2 il primo \"\u00e9cu d'or\" (scudo d'oro) e il \"gros d'argent\" (grosso d'argento), i cui pesi (e suddivisioni monetarie) erano grosso modo equivalenti alla \"livre tournois\" (lira tornese) e al \"denier\".\nTra il 1360 e il 1641 furono coniate monete da 1 \"livre tournois\" note con il nome di franc \u00e0 cheval. Questo nome rimase nell'uso comune per la lira tornese, ma non fu mai utilizzato ufficialmente n\u00e9 sulle monete n\u00e9 sulla carta moneta.\nL'uso ufficiale della lira tornese come unit\u00e0 di conto per tutta la Francia fu regolato per legge nel 1549. Tuttavia nel 1577 la lira tornese come unit\u00e0 di conto fu sostituita dallo scudo (\"\u00e9cu\" \"d'or\"), che era in quel periodo la moneta francese d'oro di maggior valore in circolazione. Nel 1602 la lira tornese fu nuovamente ripristinata come unit\u00e0 di conto.\nDiciassettesimo secolo.\nLuigi XIII cess\u00f2 la coniazione del franco nel 1641, sostituendolo con una monetazione basata sullo scudo d'argento (\"\u00e9cu\") e sul luigi d'oro (\"Louis d'or\"). Lo scudo e il luigi fluttuavano tra loro: lo scudo variava tra le cinque e le sei lire tornesi fino al 1726 quando il suo valore fu fissato in dieci lire tornesi.\nNel 1667 la \"livre parisis\" fu abolita ufficialmente. Tuttavia la \"livre\" rimasta, anche se oramai sola, fu chiamata frequentemente lira tornese (\"livre tournois\") fino alla sua scomparsa.\nDiciottesimo secolo.\nLa prima carta-moneta francese fu emessa nel 1701 e era emessa in \"livre tournois\" (lire tornesi). Tuttavia le banconote non mantennero il loro valore rispetto all'argento a causa di una massiccia sovra\u2013produzione. La \"Banque Royale\" (l'ultimo istituto a emettere queste prime banconote) fall\u00ec nel 1720, rendendo le banconote senza valore (cfr. anche John Law e la moneta fiduciaria).\nNel 1726, sotto il ministro di Luigi XV Cardinale de Fleury, fu organizzato un sistema monetario stabile: otto once (un marco) di oro valevano 740 lire (\"livres\"), 9 soldi (sol); 8 once d'argento valevano 51 lire, 2 soldi, 3 denari (\"denier\"). Questo port\u00f2 a uno stretto tasso di conversione tra oro e argento (14,487 a 1) e stabil\u00ec i valori delle monete in circolazione in Francia:\nNon fu coniata una moneta dal valore di 1 lira.\nLa carta moneta fu reintrodotta dalla \"Caisse d'Escompte\" nel 1776, denominata in \"livre\". Le banconote furono emesse fino al 1793, affiancate dal 1789 dagli \"assignats\". Gli assegnati erano coperti (in teoria) dai terreni incamerati dal governo. Come le precedenti emissioni della \"Banque Royale\", anche il loro valore croll\u00f2.\nLe ultime monete e banconote del sistema monetario basato sulla \"livre\" furono emesse durante l'Anno II della Repubblica (1794). Nel 1795 fu introdotto il franco germinale dal valore di 1 lira e 3 denari.\nStoria successiva.\nLa \"livre\" fu usata anche come valuta legale nelle Isole del Canale della Manica (Channel Islands). La lira (livre di Jersey) rimase la valuta legale a Jersey fino al 1834 quando, diminuendo la disponibilit\u00e0 delle monete che non erano pi\u00f9 coniate, divenne necessaria l'adozione della sterlina.\nLa lingua basca chiamava il franco francese \"libera\"."}
{"id": "1635525", "revid": "21880", "url": "https://it.wikipedia.org/wiki?curid=1635525", "title": "Ophrys vernixia", "text": ""}
{"id": "1635527", "revid": "187795", "url": "https://it.wikipedia.org/wiki?curid=1635527", "title": "Torneo Fraternidad", "text": ""}
{"id": "1635528", "revid": "326822", "url": "https://it.wikipedia.org/wiki?curid=1635528", "title": "Hikari no densetsu", "text": ""}
{"id": "1635530", "revid": "187795", "url": "https://it.wikipedia.org/wiki?curid=1635530", "title": "Torneo Grandes de Centroamerica", "text": ""}
{"id": "1635533", "revid": "1543377", "url": "https://it.wikipedia.org/wiki?curid=1635533", "title": "Il buono, il brutto, il cattivo", "text": "Il buono, il brutto, il cattivo \u00e8 un film del 1966 diretto da Sergio Leone.\nTra i pi\u00f9 celebri western della storia del cinema, \u00e8 considerato la quintessenza del fortunato genere spaghetti western. Girato sulla scia del successo di \"Per un pugno di dollari\" e \"Per qualche dollaro in pi\u00f9\", il film completa la trilogia del dollaro leoniana. Il regista, per sfuggire ancora una volta al rischio di ripetersi, aumenta di nuovo il numero dei protagonisti, da due a tre, collocando la trama nel contesto storico della guerra di secessione americana.\nIl titolo, nato per caso, rispecchia il pensiero di Leone. Nei tre protagonisti, ognuno per la propria parte autobiografico, coesistono bellezza e bruttezza, umanit\u00e0 e ferocia: il regista demistifica tutti questi concetti e al contempo, in una dichiarata denuncia della follia della guerra, demistifica la stessa storia degli Stati Uniti d'America, mostrandone il lato violento e brutale, appannato dalla tradizione mitizzante dell'epopea western.\nLeone ripropone il \"clich\u00e9\" dell'uomo senza nome interpretato da Clint Eastwood, ma lo rende pi\u00f9 ambiguo, a met\u00e0 strada tra il cacciatore di taglie e il giustiziere. Affiancano Eastwood, nella parte dei protagonisti, Lee Van Cleef (anch'egli reduce da \"Per qualche dollaro in pi\u00f9\", qui per\u00f2 in un ruolo molto diverso) ed Eli Wallach. Si segnala anche la partecipazione di Aldo Giuffr\u00e9 nelle vesti di un capitano dell'esercito unionista. A spiccare \u00e8 tuttavia il personaggio di Tuco, tanto perch\u00e9 approfondito nel suo vissuto e nella sua dimensione interiore, quanto perch\u00e9 fornito di un lato umoristico caratterizzato magistralmente dal talento comico di Wallach.\nLa scena del cosiddetto \"triello\" (uno stallo alla messicana) nel finale del film \u00e8 rimasta esemplare sia per la ripresa, sia per il montaggio, sia per l'uso sapiente della colonna sonora di Ennio Morricone (traccia \"Il triello\"), che la sottolinea in modo esclusivo, aggiungendovi tensione e potenza evocativa.\nIl film all'inizio divise la critica, ma fu un enorme successo di pubblico. La sua popolarit\u00e0 perdura inalterata e l'ha reso ormai un classico citatissimo nel cinema, nella musica e nei fumetti. Utenti e lettori di siti e riviste specializzati, ma anche importanti cineasti come Quentin Tarantino, lo considerano tra le migliori pellicole di tutti i tempi.\nTrama.\n1862. Negli Stati Uniti infuria la guerra di secessione tra la Confederazione sudista e l'Unione nordista.\nIl bandito Tuco Ram\u00edrez (presentato da un titolo sovrimposto a un fermo immagine come il \"brutto\"), braccato da cacciatori di taglie per omicidio, \u00e8 catturato da uno di essi (similmente presentato come il \"buono\") e consegnato alla giustizia. Durante l'esecuzione della condanna a morte, lo sconosciuto cacciatore di taglie (che prima lo aveva catturato) riappare armato di fucile, spara e recide il cappio al collo di Tuco, liberandolo e mettendolo in salvo dall'impiccagione. I due uomini si accordano per ripetere il trucco, rivelandosi soci. Ma improvvisamente il Biondo (cos\u00ec Tuco chiama il compare), rompe il patto e abbandona il socio nel deserto, appiedato e legato.\nDa un'altra parte nel deserto, un crudele mercenario chiamato \"Sentenza\" \u00e8 stato pagato da un certo Baker per uccidere un tale Stevens. Recatosi a casa di Stevens, si siede a tavola ed approfitta del cibo, mentre Stevens lo corrompe offrendogli doppia paga per uccidere Baker. Lui gli pone delle domande sull'ubicazione di una cassa contenente 200000 dollari che i due hanno trafugato dall'Esercito confederato, insieme ad un terzo, Jackson, che viene indicato come custode del bottino, sotto il nome di \"Bill Carson\". Sentenza allora ricorda a Stevens che lui non manca mai di portare a termine un lavoro, e spara a lui e a suo figlio. Poi va da Baker, sorprendendolo a letto, a riscuotere la paga e a comunicare le informazioni ricevute. Comunica anche ad un divertito Baker prima di andarsene del pagamento ricevuto da Stevens, ed anche a lui ricorda della sua fedelt\u00e0 ad ogni pagatore, uccidendolo sadicamente sparandogli in volto attraverso il suo cuscino. Un altro fermo immagine presenta Sentenza come \"il cattivo\".\nTuco intanto, sopravvissuto al deserto, giunge ad un villaggio dove, in un'armeria, costruisce una \"pistola perfetta\" assemblando le parti migliori di diverse armi e deruba il proprietario del negozio. Dopo aver messo su una banda, ritrova il Biondo che aveva trovato alloggio nella camera di un albergo, in un villaggio che sta per essere abbandonato dai sudisti incalzati dalle truppe unioniste. Il Biondo riesce ad uccidere tutti i complici di Tuco, ma quest'ultimo lo sorprende alle spalle entrando dalla finestra e lo costringe ad impiccarsi. Proprio in quel momento una cannonata sfonda la parete della stanza in cui si trovano i due: il pavimento cede e Tuco precipita senza subire danni, mentre intanto il Biondo riesce a sfuggirgli. Nel frattempo Sentenza, alla continua ricerca di Bill Carson, giunge in un accampamento di soldati confederati, dove viene a sapere dell'esistenza del campo di prigionia nordista di Betterville, dove, se fosse ancora vivo, potrebbe trovarsi Carson. Dopo aver rubato un cavallo, Tuco riesce a rintracciare il Biondo, che intanto aveva trovato un nuovo socio, un certo \"Shorty\", con cui lo aveva sostituito e con il quale continuava a fare lo stesso gioco delle impiccagioni fallite. Tuco punta la pistola contro il Biondo e minaccia di ucciderlo se tenta di liberare il povero \"Shorty\", che infatti finisce per essere impiccato sul serio. Finalmente Tuco cattura il suo ex socio ed inizia una truce vendetta: costringe l'uomo ad attraversare il deserto senz'acqua e senza cappello.\nProprio quando il Biondo sta per soccombere, sopraggiunge una diligenza senza cocchiere, carica di soldati confederati morti: uno di loro \u00e8 in fin di vita, rivelando di chiamarsi Bill Carson e il nascondiglio di duecentomila dollari nascosti in una tomba in cambio di acqua. Tuco riesce a farsi indicare il nome del cimitero (Sad Hill), ma mentre si allontana per portare l'acqua al moribondo, Carson rivela il nome della tomba al Biondo, subito prima di spirare. Tuco si vede, pertanto, costretto a soccorrere il Biondo se vuole appropriarsi del denaro.\nImpossessatosi della diligenza e di due uniformi confederate per potersi spacciare per due soldati, Tuco lascia il Biondo alle cure del convento cattolico retto da suo fratello Pablo, con cui ha un aspro diverbio. Rimessisi in forze, i due vengono catturati da dei soldati nordisti e condotti nel campo di prigionia di Betterville nel quale si trova Sentenza: questo, seguendo le informazioni sui movimenti di Carson, aveva appreso che egli avrebbe potuto giungere proprio in quel campo e, di conseguenza, vi si era recato arruolandosi nell'esercito unionista e ottenendo il ruolo di sergente. Intuendo che Tuco ha incontrato Carson per assumerne l'identit\u00e0, Sentenza lo fa torturare dal brutale caporale Wallace, ottenendo infine le informazioni sul cimitero; scoperto che \u00e8 il Biondo a conoscere la tomba esatta, Sentenza cambia tattica e lo costringe ad accordarsi per cercare insieme il tesoro.\nNel frattempo, Tuco \u00e8 preso in custodia da Wallace, intenzionato a portarlo alla forca per intascare la taglia sulla sua testa; durante il viaggio, Tuco riesce con uno stratagemma a uccidere Wallace e a fuggire, giungendo in un villaggio in cui stanno sostando il Biondo, Sentenza e la sua banda. Ritrovatisi, il Biondo e Tuco rimettono insieme la squadra e sgominano la banda di Sentenza, che riesce ad allontanarsi. Sulla strada per il cimitero, Tuco e il Biondo si trovano di fronte un ostacolo: \u00e8 il ponte di Langstone, conteso e presidiato dai due eserciti. Catturati dai nordisti, i due fingono di volersi arruolare, e il disilluso capitano offre la possibilit\u00e0 di far esplodere il ponte; nel mentre ognuno rivela all'altro la propria parte di segreto sui dollari: Tuco rivela, con estreme riluttanza e difficolt\u00e0, il nome di Sad Hill, mentre il Biondo afferma tranquillamente che il nome scritto sulla tomba sia quello di Arch Stanton.\nA seguito dell'esplosione del ponte, gli eserciti si ritirano, permettendo al Biondo e a Tuco di guadare il fiume. Mentre il Biondo si attarda a confortare un soldato morente, Tuco giunge al cimitero di Sad Hill. Corre freneticamente tra le tombe, cercando tra la moltitudine quella di Stanton. Mentre scava, viene raggiunto dal Biondo, che gli punta la sua pistola contro, esortandolo a scavare, ma giunge sul posto perfino Sentenza. Tuco, finito di scavare, apre la bara, ma vi trova soltanto un cadavere: smascherato, il Biondo decide di scrivere su una pietra il nome scritto sulla tomba, sfidando gli altri due pistoleri ad un tesissimo stallo alla messicana: il Biondo uccide Sentenza, il cui corpo finisce in una tomba aperta, mentre Tuco scopre che la sua pistola \u00e8 scarica (svuotata dal Biondo la sera prima).\nSulla pietra il Biondo non ha scritto nessun nome: il denaro \u00e8 in una tomba anonima accanto a quella di Stanton. Il bottino viene alla luce ma un allegro Tuco \u00e8 costretto dal Biondo a mettersi in equilibrio precario sulla croce di una tomba con un cappio al collo. Tuco implora il Biondo, che si allontana a cavallo con met\u00e0 del denaro, di salvarlo dall'impiccagione. Solo da molto lontano il Biondo sparer\u00e0 alla corda liberando parzialmente Tuco. Furibondo per quello che \u00e8 successo e per la fine della storia a suo sfavore, Tuco corre verso dove si trova il Biondo, poi si ferma, gridando: \"Ehi, Biondooo! Lo sai di chi sei figlio tu?! SEI FIGLIO DI UNA GRANDISSIMA PUTTA-!!!\", al che si lega perfettamente il tema musicale del film, interrompendo ma lasciando intendere l'imprecazione del bandito. Il film si chiude mostrando con tre fermo immagine, in maniera analoga all'inizio, le tre sorti de il buono, il brutto e il cattivo.\nProduzione.\nGenesi.\nDopo il successo di \"Per un pugno di dollari\" e \"Per qualche dollaro in pi\u00f9\", i dirigenti della United Artists contattarono lo sceneggiatore dei film, Luciano Vincenzoni, per acquistare i diritti delle precedenti pellicole e del prossimo western. Lui, il produttore Alberto Grimaldi e Sergio Leone non avevano un progetto, difatti Leone non aveva intenzione di fare un altro western; anche attirato dall'enorme somma di denaro (che gli avrebbe permesso di vivere di rendita per il resto della vita) accett\u00f2 la proposta, senza alcuna idea in lavorazione. Per sua fortuna, Vincenzoni propose l'idea di un \"film su tre manigoldi che cercano dei tesori al tempo della Guerra Civile americana.\" Lo studio accett\u00f2, ma voleva conoscere il costo del film: Vincenzoni e Grimaldi trovarono un accordo con la United Artists per 1 milione di dollari di budget, pi\u00f9 il 50% degli incassi dei botteghini al di fuori dell'Italia. Il budget totale sar\u00e0 all'incirca di 1,3 milioni di dollari, una cifra stratosferica se si pensa alle precarie condizioni che Leone aveva affrontato solo due anni prima.\nEsistono tre diverse versioni dei fatti. Luciano Vincenzoni li riporta cos\u00ec: \nSecondo quanto ricorda Sergio Donati, per\u00f2, le trattative con la United Artists furono diverse: \nLa versione dei fatti di Sergio Leone \u00e8 ancora diversa. Egli infatti sostiene che l'idea di fondo del film sia unicamente sua, rimarcando che il film era stato concepito come il naturale prosieguo dei due precedenti western: \nSceneggiatura.\nMentre Sergio Leone sviluppava tutte le sue idee in una sceneggiatura vera e propria, Vincenzoni raccomand\u00f2 di lavorare con un team di scrittura composto da Agenore Incrocci e Furio Scarpelli, amministrati dallo stesso Leone e da Sergio Donati. Leone, a questo proposito, disse: \"Il contributo dei due sceneggiatori era un disastro. Erano battute e nient'altro. Non potei usare nemmeno una delle cose scritte da loro. Fu la peggiore delusione della mia vita. Mi tocc\u00f2 riprendere in mano il copione con alcuni \"negri\" (si riferisce a Sergio Donati)\". Donati concorda, aggiungendo: \"Nella versione finale del copione non \u00e8 rimasto praticamente nulla che abbiano scritto loro. Avevano scritto solo la prima parte. Una riga appena. Erano lontanissimi dallo stile di Leone. Da parte sua, quella di tirarli dentro era stata una scelta tipica. Aveva bisogno di provare qualcosa di nuovo. E fu una sofferenza. Pi\u00f9 che un western, Age e Scarpelli avevano scritto una specie di commedia ambientata nel West.\" Lo stesso Furio Scarpelli descrisse come \"fatale\" il suo incontro con Leone. Vincenzoni dichiar\u00f2 di aver scritto la sceneggiatura in undici giorni, ma ben presto lasci\u00f2 il progetto in quanto i rapporti con Leone andavano deteriorandosi: si dedic\u00f2 dunque a due western con registi diversi, \"Il mercenario\" (1968) di Sergio Corbucci e \"Da uomo a uomo\" (1967) di Giulio Petroni.\nI tre personaggi principali contengono tutti elementi autobiografici del regista. In un'intervista, disse: \nIl film dunque si basava su tre ruoli, arlecchino, picaro e cattivo. Leone fu inoltre molto attratto dalle idee che scaturivano nella realizzazione del film: \nEgli raccont\u00f2 inoltre una vecchia storia a proposito della guerra: \nIl campo di prigionia dove vengono portati il Biondo e Tuco \u00e8 basato proprio sui bassorilievi d'acciaio di Andersonville realizzati nell'agosto del 1864, quando erano presenti circa prigionieri. In aggiunta a ci\u00f2, alcune scene esterne del film furono influenzate dall'archivio fotografico di Mathew B. Brady.\nVan Cleef ricord\u00f2, a questo proposito: \nRiguardo all'ambientazione del film, Sergio Leone disse:\nIl regista non esit\u00f2 a inserire elementi personali a proposito della guerra: la percezione del Biondo e di Tuco riguardo alla guerra \u00e8 la stessa percezione del regista, e gli sguardi dei due protagonisti nel campo di battaglia sintetizzano ci\u00f2 che il regista voleva trasmettere. Inoltre, tramite degli espedienti, evidenzia i contrasti nelle scene di guerra, criticando e al tempo stesso satirizzando la guerra civile: Tuco e il Biondo sono infatti tra i pochissimi che non indossano abiti militari durante la battaglia per il ponte e che nel marasma generale della guerra dimostrano umanit\u00e0.\nIl titolo iniziale del film era \"I due magnifici straccioni\", ma fu cambiato appena prima di iniziare a girare il film, quando Vincenzoni ebbe in sogno il titolo \"Il buono, il brutto, il cattivo\", che piacque subito a Leone.\nCast.\nIl Biondo (Clint Eastwood).\nIl buono, l'Uomo senza nome (unico personaggio ad apparire in tutti e tre i film della Trilogia del dollaro), un flemmatico, arrogante cacciatore di taglie che compete con Tuco e Sentenza alla ricerca dell'oro sotterrato nel bel mezzo della guerra civile americana. Il Biondo e Tuco sono amici-nemici: Tuco conosce il nome del cimitero dove \u00e8 nascosto l'oro, ma il Biondo conosce il nome della tomba dove \u00e8 sotterrato. Ci\u00f2 li costringe a lavorare insieme aiutandosi a vicenda. Nonostante questa avida ricerca, la piet\u00e0 del Biondo verso i soldati morti nella caotica carneficina della guerra \u00e8 evidente: \"Non ho mai visto tanta gente morire, tanto male.\" afferma, salvo subito dopo cercare cinicamente di strappare il nome del cimitero a Tuco. Clint Eastwood incarna quello che \u00e8 forse il personaggio maggiormente riuscito di Sergio Leone: alto, laconico, un micidiale pistolero curato nei minimi dettagli. Molto importante \u00e8 inoltre la presenza del sigaro, uno dei simboli di questo film: Clint Eastwood ne ha in bocca uno praticamente sempre e l'accende ripetutamente.\nLeone introduce un personaggio a met\u00e0 tra il classico cacciatore di taglie e il bandito, ispirandosi ai grandi classici come le tragedie greche e le opere di Shakespeare. Inoltre per sua stessa ammissione il personaggio di Clint Eastwood risente molto dello stile di grandi autori latini come Plauto e Terenzio. Sergio Donati disse di lui: \"Gli uomini della prateria\" si concluse nel 1965 e a questo punto nessuno degli altri due film della Trilogia del dollaro era uscito negli Stati Uniti. Quando Leone gli offr\u00ec un ruolo nel suo prossimo film, quella era l'unica offerta che l'attore aveva ricevuto, ma lui non era ancora convinto: riteneva infatti che il ruolo di Tuco fosse pi\u00f9 importante del suo, e quindi voleva ridimensionarlo. Leone cerc\u00f2 di convincerlo: \"Ci manc\u00f2 poco che non facesse la parte del Biondo. Dopo aver letto il copione trov\u00f2 in effetti che il ruolo di Tuco fosse troppo importante, che fosse il migliore dei due ruoli. Tentai dunque di ragionarci: \"Il film \u00e8 pi\u00f9 lungo degli altri due. Non puoi essere tutto solo. Tuco \u00e8 necessario per la storia, e rester\u00e0 come ho voluto che fosse. Devi capire che \u00e8 il comprimario... e il momento in cui appari tu, \u00e8 \"la star\" che fa la sua apparizione.\"\nEastwood per\u00f2 non fu convinto, dunque Leone, insieme con la moglie, dovette andare in California per tentare una mediazione. La moglie del regista, Carla, ricorda perfettamente: \"Clint Eastwood con sua moglie Maggie venne al nostro albergo... io spiegai che il fatto che avesse al suo fianco altri due grandi attori non avrebbe potuto che rafforzare la sua statura. A volte anche una grande star che interpreta un ruolo pi\u00f9 piccolo insieme ad altri grandi attori pu\u00f2 trarre vantaggio dalla situazione. A volte fare un passo indietro voleva dire farne due avanti.\" Mentre le due mogli parlavano, Eastwood e Leone si scontrarono duramente e il loro rapporto inizi\u00f2 a incrinarsi. Leone disse: \"Se interpreta la parte ne sar\u00f2 felicissimo. Ma se non lo fa - beh, visto che sono stato io a inventarlo - domani dovr\u00f2 inventarne un altro come lui.\" Dopo due giorni di trattative l'attore accett\u00f2 di fare il film e volle essere pagato dollari pi\u00f9 il 10% dei profitti dei botteghini in tutti i territori occidentali, un accordo che non trov\u00f2 contento Leone.\nNel film il personaggio di Clint Eastwood viene chiamato da Tuco con il suo soprannome, \"il Biondo\", in quanto nessuno conosce il suo vero nome. Nella sceneggiatura del film, comunque, ci si riferisce a lui con il nome di \"Joe\", lo stesso con cui Piripero lo chiama in \"Per un pugno di dollari\".\nTuco Ram\u00edrez (Eli Wallach).\nIl brutto, Tuco Benedicto Pacifico Juan Mar\u00eda Ram\u00edrez, \u00e8 un comico, goffo, loquace bandito messicano ricercato dalle autorit\u00e0 per una moltitudine di reati di vario genere. Tuco riesce a scoprire il nome del cimitero dove \u00e8 sepolto l'oro, ma non conosce il nome della tomba: solo il Biondo lo sa. Questo stato di cose obbliga i due a diventare compagni di viaggio. Leone, a proposito della scelta di Wallach, disse: \"Tuco rappresenta, come pi\u00f9 tardi Cheyenne, tutte le contraddizioni dell'America, e in parte anche le mie. Avrebbe voluto interpretarlo Gian Maria Volont\u00e9, ma non mi sembrava una scelta giusta. Sarebbe diventato un personaggio nevrotico, e io invece avevo bisogno di un attore dal naturale talento comico. Cos\u00ec scelsi Eli Wallach, di solito impegnato in parti drammatiche. Wallach aveva in s\u00e9 qualcosa di chapliniano, qualcosa che evidentemente molti non hanno mai capito. E per Tuco fu perfetto.\"\nAlla fine, dunque, Leone scelse Eli Wallach basandosi sul suo ruolo nel film \"La conquista del West\" (1962). In particolare, Leone fu molto colpito dall'interpretazione nella famosa scena \"La ferrovia\". Il regista a questo proposito dir\u00e0 a Oreste De Fornari, nella sua biografia: \nI due si incontrarono a Los Angeles, ma l'attore fu scettico a interpretare di nuovo quel tipo di personaggio: dopo per\u00f2 che gli fu mostrata la sequenza di apertura di \"Per qualche dollaro in pi\u00f9\", disse: \"Per quando mi vuoi?\" I due andarono d'amore e d'accordo, condividendo lo stesso bizzarro senso dell'umorismo. Leone permise a Wallach di effettuare dei cambi al suo personaggio in termini di messa in scena e riguardo alle sue gestualit\u00e0 ricorrenti; l'abbigliamento di Tuco \u00e8 stato infatti scelto da Wallach stesso. Fu l'attore, inoltre, a proporre il ricorrente Segno della Croce, gesto usato ripetutamente dal personaggio. Eli Wallach ricorda con poche parole il suo lavoro con Van Cleef: \"Il ricordo principale del mio lavoro con Van Cleef \u00e8 che era da poco divenuto l'orgoglioso possessore di una Mercedes nuova\". Di tutt'altra entit\u00e0 \u00e8 stato invece il rapporto con Eastwood: \"Ero molto grato a Clint, tir\u00f2 fuori idee e particolari che resero il mio personaggio ancora migliore... sul set non parlava granch\u00e9, ma era un osservatore molto acuto. Disse che questo era il suo terzo film in Italia e che sarebbe tornato negli Stati Uniti per mettere a fuoco la sua carriera l\u00ec, e fece proprio cos\u00ec\". Sia Eastwood che Van Cleef capirono che il personaggio di Tuco stava molto a cuore al regista, difatti Leone e Wallach divennero ottimi amici anche al di fuori del set. Van Cleef osserv\u00f2: \nSentenza (Lee Van Cleef).\nIl cattivo, uno spietato sicario chiamato Sentenza. Quando il Biondo e Tuco vengono catturati mentre erano camuffati da soldati confederati, Sentenza \u00e8 il Sergente dell'Unione (presumibilmente avendo ucciso il vero Sergente, a giudicare dalla divertita reazione di Tuco al \"sergente Sentenza\") che li interroga e che tortura Tuco, scoprendo il nome del cimitero dove \u00e8 sepolto l'oro, ma non la tomba. Egli forma dunque una fugace alleanza con il Biondo, ma i due ex compagni si coalizzano contro di lui appena possono. L'espressione cupa e sempre pensierosa, gli occhi socchiusi rendono Sentenza lo stereotipo ideale del cattivo. Originariamente Leone per il ruolo di Sentenza aveva pensato a Charles Bronson, che per\u00f2 stava gi\u00e0 interpretando \"Quella sporca dozzina\" (1967). Leone pens\u00f2 quindi di lavorare di nuovo con Lee Van Cleef: Lee Van Cleef ricordava: \"Sul primo film non potevo trattare, visto che non riuscivo nemmeno a pagare il conto del telefono. Feci il film, pagai il conto del telefono ed esattamente un anno dopo, il 12 aprile del 1966, fui chiamato di nuovo per fare \"Il buono, il brutto, il cattivo\". E insieme a questo, feci anche \"La resa dei conti\". Ma ora, invece di fare \"seventeen thousand dollars\", ne stavo facendo \"a hundred\" e qualcosa, merito di Leone, non mio.\" L'attore aveva paura dei cavalli e non sapeva montare. Donati disse: \"Gli dettero un morellino docile e ammaestrato come una bestia da circo (se ci fate caso, in altre scene lo monta anche Wallach, altro stracittadino negato per la sella). Ma per farlo salire in groppa ci voleva una sedia (giuro) e un uomo che reggesse l'animale. E dopo anche scendere, ovviamente, era analoga tragedia.\"\nDiversamente dalla maggior parte dei personaggi da lui interpretati, Lee Van Cleef era un uomo molto mite. Donati ancora rivela un aneddoto: \"[Ne \"Il buono, il brutto, il cattivo\"] doveva prendere a schiaffi una prostituta, e non riusciva neanche a far finta. L'attrice, che era Rada Rassimov, gli diceva \u00abMa dai, non ti preoccupare anche se ti scappa una sberla vera, non m'importa, picchiami...\u00bb Lui spiegava arrossendo che proprio non gli riusciva di alzare le mani su una donna, era pi\u00f9 forte di lui.\" Anche in questo film Lee Van Cleef indossa lenti a contatto colorate: difatti dalla nascita ha un occhio di colore verde e l'altro di colore blu: questa caratteristica veniva camuffata in tutti i suoi film, ma ne \"Il buono, il brutto, il cattivo\" \u00e8 possibile notare la sfumatura di colore diversa grazie ai frequenti primi piani a opera di Leone. Sono proprio gli occhi a fargli guadagnare l'appellativo della versione in Inglese del film, idea di Leone stesso: \"Angel Eyes\" (\"Occhi'd'angelo\").\nRiprese.\nLe scene furono principalmente girate in Spagna, fra la Castiglia e Le\u00f3n e l'Andalusia; in parte vennero realizzate anche negli studi \"Elios Film\" a Roma.\nRegia.\nIl film fu realizzato con l'approvazione del regime franchista e l'assistenza tecnica dell'esercito spagnolo. Il cast includeva inoltre 1500 soldati locali. Nel 1973 Eastwood ricordava: \nSul set del film Leone viene affiancato da un giovane Giancarlo Santi, che ricoprir\u00e0 il ruolo di aiuto regista. Santi, intervistato al Festival di Torella dei Lombardi nel 2006, disse:\nPer la prima volta Tonino Delli Colli fu il direttore della fotografia di un film di Sergio Leone. A proposito della loro collaborazione, Delli Colli disse: \"C'\u00e8 stato un punto di partenza, un principio estetico: in un western non si possono mettere tanti colori. Abbiamo tenuto le tinte smorzate: nero, marrone, bianco corda, dato che le costruzioni erano in legno e che i colori del paesaggio erano piuttosto vivi.\" Eli Wallach ricorda che Leone si ispirava, riguardo alla luce e alle ombre, a Vermeer e Rembrandt.\nMentre le riprese del film procedevano senza particolari intoppi, la notizia che il nuovo western di Sergio Leone era in produzione fece subito il giro del mondo. Il regista per\u00f2 si poneva in netto contrasto rispetto alle regolette della coproduzione fra Italia e Spagna del film, e si schier\u00f2 apertamente contro di esse durante un'intervista per \"Il Messaggero\" datata 24 maggio 1966. Leone disse: \"S\u00ec, adesso posso fare quello che voglio. Ho firmato un contratto favoloso con la United Artists. Sono padrone di scegliere quello che voglio, soggetti, attori, tutto. Mi danno quello che voglio, mi danno. Solamente i signori burocrati del cinema italiano cercano di mettermi i bastoni fra le ruote. Loro fanno i film a tavolino col bilancino del farmacista. Quattro attori e mezzo italiani, due virgola cinque spagnoli, uno statunitense. No, gli ho detto, voi i film me li dovete far fare come voglio io, oppure me ne vado in America o in Francia, dove mi aspettano a braccia aperte!\"\nDurante le riprese del film, comunque, vi furono diversi episodi di rilievo; Wallach fu quasi avvelenato quando accidentalmente bevve da una bottiglia di acido lasciata da un tecnico vicino alla sua bottiglia di acqua minerale: egli menzion\u00f2 questo fatto nella sua autobiografia e si lament\u00f2 affermando che nonostante Leone fosse un brillante regista, era completamente noncurante sulle misure di sicurezza degli attori durante le scene pericolose. L'attore fu in pericolo in un'altra scena, nella quale stava per essere impiccato dopo che fu sparato un colpo di pistola e il cavallo sotto di lui stava per scappare dalla paura. Mentre la corda intorno al collo di Wallach si ruppe, il cavallo si imbizzarr\u00ec e corse per circa un miglio con l'attore ancora su di esso e le sue mani legate sul dorso. La terza volta nella quale Wallach rischi\u00f2 la vita fu durante la scena nella quale lui e Brega dovevano saltare dal treno in movimento. Il salto and\u00f2 bene, ma la vita di Wallach fu in pericolo quando il suo personaggio doveva rompere la catena che lo legava all'altro personaggio, ormai morto. Tuco mise il corpo di Wallace sui binari, facendo passare il treno sulla catena rompendola. Wallach, e presumibilmente tutto il cast, non si era accorto dei gradini di metallo che sporgevano di circa 30 cm da ogni vagone: se l'attore si fosse alzato dalla sua posizione al momento sbagliato, uno dei gradini sporgenti l'avrebbe decapitato. Successivamente Leone chiese a Wallach di rifare la scena, ma quest'ultimo disse che non l'avrebbe mai pi\u00f9 fatta in vita sua.\nIl film \u00e8 stato girato in Spagna, facendo uso di numerose location. Tra i sopralluoghi e le riprese passarono diverse settimane, e sorse un problema nel sito scelto per le riprese della \"scena del ponte\". Alla prima ispezione, l'acqua nel fiume (il R\u00eco Arlanza, un torrente che \"interpreta\" il Rio Grande) era alta circa 1,20 m, perfetta per le necessit\u00e0 del film. All'arrivo della troupe, il fiume per\u00f2 si era sgonfiato, diventando un rigagnolo di soli 20\u00a0cm. Per ovviare al problema pi\u00f9 a valle della zona delle riprese venne costruita una diga temporanea, grazie anche all'aiuto di una compagnia di genieri dell'esercito spagnolo, riportando l'acqua al livello richiesto.\nIl ponte nel film dovette per\u00f2 essere costruito ben due volte. Leone voleva un ponte vero, pietra e legno, perfettamente transitabile. Ci vollero circa 15 giorni per costruirlo la prima volta, ma quando lo si dovette far esplodere iniziarono i problemi. Sergio Donati ricorda: Per ovviare a questo problema si dovette dunque chiedere aiuto ai genieri dell'esercito spagnolo. Raggiunse dunque la troupe una vera e propria squadra di specialisti comandati da un capitano dell'esercito. Furono sistemate tutte le cariche, e le macchine da presa furono poste a diversi angoli del ponte. Durante il conto alla rovescia, al \"meno dieci\" il capitano dell'esercito confuse una parola detta da un tecnico delle cineprese con il segnale di far esplodere il ponte. Si riusc\u00ec dunque a riprendere solo alcuni passaggi del crollo. Eli Wallach ricorda cos\u00ec l'accaduto: \"C'erano tre postazioni di macchina, una molto vicina, e un'altra molto lontana. L'uomo che aveva sistemato gli esplosivi per questa scena era un capitano dell'esercito spagnolo. Il responsabile degli effetti speciali gli aveva detto che averlo sul set ad aiutare la troupe era un grande onore, e quindi l'onore di premere il pulsante per far saltare il ponte spettava a lui. Il capitano disse \"No, non voglio farlo io\", ma quello degli effetti speciali rispose \"Ma s\u00ec, basta che ascolti e quando io dico \"Vaya!\" schiacci il pulsante\". Mentre si svolgeva questa scena uno degli assistenti disse al responsabile degli effetti speciali \"Vuoi che vada a mettere una delle macchine piccole laggi\u00f9?\" e lui rispose \"S\u00ec, vai, benissimo\". Il capitano sent\u00ec la parola \"vai\" e premette il pulsante. Leone era furioso. \"Adesso lo ammazzo\" diceva. \"Lo licenzio seduta stante... \u00e8 licenziato!\". Disse questo al capitano, e la risposta fu \"Ricostruir\u00f2 io il ponte, ma non fucili quest'uomo.\"\nSergio Donati racconta ancora: \"Il ponte fu completamente ricostruito in una notte e la mattina seguente fu fatto saltare in aria di nuovo, questa volta con tutte le macchine da presa in funzione. Per\u00f2 il primo botto era il migliore, tant'\u00e8 vero che tutte le inquadrature della ricaduta macerie montate nel film sono prese dai \"tagli\" del primo errore.\" I problemi con la scena del ponte non finirono qui: sia Eastwood sia Wallach rischiarono di essere travolti dall'esplosione. Eastwood osserv\u00f2: \"Se io e Wallach ci fossimo trovati nel punto stabilito da Leone, con tutta probabilit\u00e0 ora non sarei qui a raccontarvelo.\" Fu proprio Eastwood che insistette per adottare una posizione pi\u00f9 sicura, in tutta tranquillit\u00e0. Nonostante ci\u00f2, solo per un caso fortuito non venne colpito da un grosso frammento di pietra, proiettato dall'esplosione a meno di un metro dalla sua testa, come si pu\u00f2 chiaramente notare rivedendo la sequenza. Anche qui emerge la scarsa sicurezza adottata da Leone nei suoi film, tanto da indurre Eastwood a consigliare a Wallach di \"non fidarsi mai di nessuno in un film italiano.\" Molti critici avvertono echi keatoniani in questa scena e Leone non smentisce di aver preso ispirazione dal film \"Come vinsi la guerra\" del 1927.\nLa preparazione del \"triello\" finale e del cimitero ha richiesto una cura maniacale e un grande impegno da parte di scenografi italiani e spagnoli, coordinati dall'allora aiuto scenografo Carlo Leva. Leone, in una giornata di pausa dalle riprese, and\u00f2 a vedere come procedevano i lavori e impressionato dalla precisione del lavoro di Leva, gli ricord\u00f2 che nella scena finale si sarebbero dovute vedere delle ossa nella bara e che pretendeva ossa vere. Dopo un primo fallimento con una ricerca tra i medici e le autorit\u00e0 locali, Leva venne a sapere da un decoratore che a Madrid una donna affittava lo scheletro della madre, che in vita era stata attrice e aveva lasciato disposizione di usare il suo corpo per \"recitare anche dopo la morte\". In auto, si rec\u00f2 a Madrid dove ritir\u00f2 lo scheletro perfettamente conservato, esattamente quello che compare nella bara. Sempre nella scena del cimitero, Leone per ottenere un genuino effetto di stupore in Eli Wallach mentre questo corre tra le tombe, lasci\u00f2 libero un cane facendolo correre attraverso il set. Riguardo alla scena del cimitero, lo scenografo e costumista Carlo Leva ricorda:\nLa sequenza del triello sar\u00e0 poi destinata a rimanere famosa nella storia del cinema: Sergio Leone sa esaltarla con una fotografia sempre nuova, con primi piani, con dettagli con le riprese degli occhi e con un montaggio sempre pi\u00f9 veloce che far\u00e0 scuola per i futuri grandi cineasti. Ma forse nulla sarebbe stata questa sequenza senza la straordinaria, esaltante e solenne colonna sonora firmata da un grande musicista: Ennio Morricone. George Lucas stesso ha dichiarato di aver preso ispirazione dai primi piani tipicamente leoniani durante le riprese di \"\", in particolare, nel duello finale tra Anakin Skywalker (Dart Fener) e Obi-Wan Kenobi. Inoltre questa sequenza ancora oggi viene studiata all'universit\u00e0 del cinema di Los Angeles, fotogramma per fotogramma, come mirabile esempio di montaggio. In aggiunta a ci\u00f2, diverse scene del film sono state utilizzate per uno studio sulle funzioni superiori del cervello umano pubblicato il 12 marzo 2004 sulla prestigiosa rivista \"Science\".\nRiguardo alle scene finali del film, Leone disse:\nL'ossessione del regista per i dettagli, aspetto peraltro gi\u00e0 noto fin dai suoi primissimi lavori, assunse quasi una connotazione leggendaria. Luca Morsella, figlio di Fulvio Morsella, ricord\u00f2 cos\u00ec un avvenimento:\nColonna sonora.\nLa colonna sonora del film fu composta da Ennio Morricone, frequente collaboratore di Leone (del quale fu anche compagno di classe in terza elementare), le cui caratteristiche composizioni, contenenti spari, fischi (di Alessandro Alessandroni) e jodel, contribuiscono a ricreare l'atmosfera che caratterizza il film. Il motivo principale, assomigliante all'ululato del coyote, \u00e8 una melodia composta da due note, divenuta molto famosa. Essa viene utilizzata per i tre personaggi principali del film, con un differente strumento usato per ognuno: flauto soprano per il Biondo, l'arghilofono del maestro Italo Cammarota per Sentenza e la voce umana per Tuco. Questo motivo si ripropone durante tutto il film, senza per\u00f2 mai annoiare n\u00e9 risultare scontato: Leone e Morricone la ripropongono solo nei momenti appropriati, rendendo memorabili le scene.\nIl tema, ricorda Morricone, era stato realizzato in modo molto bizzarro:\nSergio Leone ricord\u00f2 che una parte delle musiche di Ennio Morricone fu scritta prima dell'inizio delle riprese: per problemi di budget questo non era stato possibile nei film precedenti. Secondo il regista questo era un grande passo avanti:\nLa colonna sonora si combina perfettamente con lo scenario della guerra di secessione americana, con la triste ballata \"La storia di un soldato\", suonata dai prigionieri sudisti quando Tuco viene torturato da Sentenza. Il famoso climax del film, durante la scena del cimitero, viene introdotto dalla memorabile \"Estasi dell'oro\" e il \"mexican standoff\" finale viene accompagnato magistralmente da \"Il Triello\": una musica che arriva dritto al cuore, e fa parlare con gli sguardi i protagonisti, nonostante ben 7 minuti senza alcun dialogo. Inoltre l\"'Estasi dell'oro\" veniva utilizzata dai Ramones e viene tuttora utilizzata dai Metallica come musica introduttiva in ogni concerto live.\nIl motivo principale del film fu un successo nel 1968, assieme alla canzone dei The Rolling Stones \"Jumpin' Jack Flash\". L'album contenente la colonna sonora rimase in classifica per pi\u00f9 di un anno, raggiungendo il n\u00b04 nella classifica di Billboard. Sempre il motivo principale fu inoltre un grande successo per Hugo Montenegro, la cui interpretazione del brano raggiunse la seconda posizione nella classifica di Billboard dello stesso anno. The Clash lo utilizzarono come introduzione ai loro concerti nel tour 1981, arrivando sul palco uno alla volta davanti alla folla in attesa della performance ininterrotta dell'album Sandinista! Il brano \u00e8 stato inoltre utilizzato dalla FIAT per un suo spot pubblicitario televisivo. In aggiunta a ci\u00f2, la Ukulele Orchestra of Great Britain ha eseguito una interpretazione del pezzo in un concerto, registrato nel DVD \"Anarchy in the Ukulele\" del 2005.\nCome il film stesso, anche la colonna sonora \u00e8 entrata di diritto nella leggenda: fa parte delle 101 colonne sonore selezionate da John Caps ed \u00e8 una delle 5 colonne sonore scelte da Richard Schickel per il \"TIME\". L'album contenente la colonna sonora \u00e8 stato rimasterizzato e pubblicato dalla Capitol Records nel 2004, con l'aggiunta di dieci pezzi musicali del film. La GDM Music inoltre ha pubblicato una versione europea nel 2001 contenente altro materiale, fino ad una lunghezza di 59:30 minuti.\nTracce.\nTutte le musiche sono composte da Ennio Morricone.\nMusicisti.\nOrchestra d'archi dell'Unione Musicisti di Roma diretta da Bruno Nicolai.\nPromozione.\nLe locandine per la versione statunitense recitavano:\nDistribuzione.\nData di uscita.\nDi seguito sono riportate le date di uscita del film.\nDoppiaggio.\nIl set era una vera e propria Babele: Leone parlava pochissimo inglese; mezza troupe e le comparse parlavano spagnolo; Wallach non capiva l'italiano e quindi usava il francese per comunicare con gli italiani; anche durante le riprese, gli attori secondari parlavano le loro rispettive lingue, per poi essere doppiati in studio. \nI tre protagonisti recitarono in inglese e vennero doppiati in italiano per il debutto del film a Roma. Per la versione americana del film, le loro voci vennero lasciate, mentre tutto il resto del cast venne doppiato in inglese. Si pu\u00f2 notare che nessun dialogo \u00e8 completamente sincronizzato, poich\u00e9 Leone raramente (o mai) girava le scene con l'audio sincronizzato. Varie ragioni furono ipotizzate per questo: a Leone spesso piaceva sentire la musica di Morricone durante una scena per ispirare gli attori; a Leone importava inoltre molto pi\u00f9 la visuale della scena rispetto ai dialoghi (il suo inglese era molto limitato); a tutto ci\u00f2 si aggiungevano le limitazioni tecniche del tempo, e sarebbe stato dunque molto difficile registrare perfettamente i dialoghi nelle scene girate da Leone. Tuttavia, senza una ragione ben definita (alcuni affermarono che il film doveva sembrare girato direttamente in inglese, dunque si dovevano sistemare i problemi di sincronizzazione) tutti gli attori vennero ridoppiati. Il doppiaggio fu effettuato a New York tra l'ottobre e il novembre del 1967. La supervisione del doppiaggio fu affidata a Mickey Knox, un attore statunitense amico di Wallach. Knox ricorda:\n Sergio Donati and\u00f2 a controllare l'operato dei doppiatori, ma con orrore scopr\u00ec il direttore del doppiaggio (Knox) modificare i dialoghi vistosamente, per essere sincronizzati con il labiale. Donati, a questo proposito, disse:\n Inoltre, a causa di un errore di traduzione, nei primi trailer americani del film Sentenza diventa \"il Brutto\" e Tuco \"il Cattivo\".\nEdizioni home video.\nNel 1970 la Cineteca Nazionale acquist\u00f2 la copia integrale del capolavoro di Sergio Leone. Dopo 30 anni, nel 2000, la stessa Cineteca ha dato inizio al restauro della pellicola originale, contenente inoltre 3363 fotogrammi tagliati nel 1966. Tutte le nuove tecnologie sono state utilizzate, dando al film nuova vita, rinnovando i magnifici colori dei paesaggi spagnoli e risincronizzando la splendida colonna sonora. I curatori del progetto sono stati Tonino Delli Colli, Enzo Ocone, Alberto Grimaldi e Aldo Strappini. Il restauro \u00e8 stato effettuato nei laboratori della prestigiosa Scuola nazionale di cinema - Cineteca Nazionale e di Cinecitt\u00e0 in Roma.\nTuttavia con l'avvento del blu-ray disc la pellicola \u00e8 stata oggetto di ulteriori restauri, operati stavolta dalla Cineteca di Bologna, per assecondare i nuovi standard dell'alta definizione. Nel 2009 il laboratorio bolognese \"L'immagine ritrovata\" aveva restaurato la versione cinematografica italiana del film partendo da una scansione digitale in 2K dei negativi originali; nel 2014 la pellicola \u00e8 tornata nuovamente nei laboratori della Cineteca su commissione della MGM e con la collaborazione della Film Foundation di Martin Scorsese.\nIl restauro del 2014 si distingue in positivo per l'utilizzo di nuove tecnologie e risorse che hanno arricchito notevolmente il risultato finale: \u00e8 stata effettuata una nuova scansione digitale, stavolta in 4K, sempre su negativi originali; inoltre i lavori sono stati fatti sulla versione estesa del film, proiettata negli Stati Uniti, che include quasi 5 minuti di scene che non erano comprese nel montaggio cinematografico italiano. La colorimetria invece \u00e8 stata rifatta prendendo come riferimento copie Technicolor dell'epoca, e consultando il direttore della fotografia Sergio Salvati, che lavor\u00f2 sul set del film in veste di assistente operatore.\nPer quanto riguarda il mercato home-video italiano l'edizione disponibile in DVD e Blu-ray Disc \u00e8 quella prodotta da 01 Distribution e distribuita da Rai Cinema, che contiene la versione del 2009. Il restauro del 2014 invece viene utilizzato per la trasmissione televisiva.\nAccoglienza.\nIl film spopol\u00f2 ben presto in tutto il mondo, grazie soprattutto alla fama gi\u00e0 consolidata del regista Sergio Leone. Dal 1966, anno dell'uscita, il film ha incassato pi\u00f9 di 25 milioni di dollari. Gli stessi dirigenti della United Artists rimasero stupefatti vedendo le sale di tutto il mondo gremite come mai nessun western era riuscito a fare.\nIn Italia, il film arriv\u00f2 terzo dietro a \"La Bibbia\" (1966) di John Huston e \"Il dottor \u017divago\" (1966) di David Lean. Bench\u00e9 messo a confronto con capolavori del cinema internazionale, il western di Leone non sfigur\u00f2, essendo stato penalizzato dal divieto ai minori di 14 anni.\nDa allora, il film \u00e8 rimasto molto amato dal pubblico, che continua a manifestare un elevato gradimento: gli utenti di Box Office Mojo lo insigniscono del grado \"A\" e inoltre ottiene il 97% nella singolare votazione di Rotten Tomatoes. Il film viene inoltre preso molto bene in considerazione nelle varie classifiche dei migliori film di tutti i tempi: gli utenti del \"Mr. Showbiz Web site\" lo classificano all'81\u00ba posto; i lettori del giornale \"Empire Magazine\" lo pongono al 41\u00ba posto; si trova al 69\u00ba posto nella classifica stilata dai lettori di \"Time Out\". \u00c8 inoltre costantemente tra le prime 10 posizioni nella \"IMDb Top 250 movies\"; attualmente 9\u00ba, \u00e8 la pi\u00f9 alta posizione mai raggiunta per un film western e per una pellicola non americana.\n\"Il buono, il brutto, il cattivo\" detiene ad oggi il tredicesimo posto nella classifica dei film italiani pi\u00f9 visti di sempre con spettatori paganti.\nCritica.\nFin dall'uscita del film la critica fu molto varia, influenzata dal fatto che gli spaghetti-western venivano mal considerati oltre oceano. Roger Ebert, che successivamente incluse il film nella sua personale lista dei migliori film, afferm\u00f2 che nella sua prima recensione \"descrisse un film da 4 stelle dandogliene solo 3, forse perch\u00e9 si trattava di uno spaghetti-western e quindi non poteva essere considerata arte\". Ebert inoltre evidenzi\u00f2 la caratteristica unica di Leone che permette al pubblico di essere vicino ai personaggi vedendo esattamente ci\u00f2 che loro vedono.\nGian Luigi Rondi, giornalista de \"il Tempo\", pur elogiando il film nel complesso, mosse una critica sulla \"lentezza\" del film, difetto considerevole per un western:\nAnche Tullio Kezich per il \"Corriere della Sera\" critic\u00f2 la lentezza e monotonia del film, esaltando allo stesso tempo altri aspetti:\nPietro Bianchi per \"Il Giorno\" elogi\u00f2 apertamente il film:\nSulla stessa scia fu il commento di Enzo Biagi sull\"'Europeo\":\nAlberto Moravia per \"L'Espresso\" accus\u00f2 il film di bovarismo piccolo borghese, criticando tutto il genere western:\nLa critica, oltre che nei riguardi del film, fu molto aspra anche nei confronti di Clint Eastwood: \nMa le platee di tutto il mondo furono conquistate da quel personaggio, tanto da indurre Eastwood a controbattere: \"La critica \u00e8 varia, ma il pubblico va con me\".\nOggi il film \u00e8 considerato, dagli addetti ai lavori e da molti critici, un classico. \u00c8 sicuramente uno dei pi\u00f9 popolari e conosciuti western, ed \u00e8 ritenuto uno dei migliori nel suo genere. Fa parte dei \"100 migliori film della storia del cinema\" del \"TIME\" realizzata dai critici Richard Corliss e Richard Schickel. \u00c8 presente nella lista dei \"Migliori 1000 film mai fatti\" stilata dal \"The New York Times\" e inoltre si posiziona al 46\u00ba posto nella classifica stilata da \"Channel4\".\nInfine Quentin Tarantino, uno dei pi\u00f9 affermati registi e sceneggiatori dell'ultimo decennio, considera \"Il buono, il brutto, il cattivo\" il miglior film mai diretto nella storia del cinema.\nLe armi usate.\nNel film come in tutti i film di Sergio Leone, vennero usate delle copie prodotte dalla Aldo Uberti, produttore emergente di armi western in replica. Le armi in replica vennero usate per due motivi sostanziali: il primo motivo consisteva nella difficolt\u00e0 oggettiva di trovare armi originali, difficolt\u00e0 accentuata dal costo proibitivo essendo le armi dell'epoca oggetto di collezione e culto da parte di collezionisti americani.\nLa seconda difficolt\u00e0 nasceva dal fatto che la Colt Navy, la pistola pi\u00f9 usata nel film, era ad avancarica e venne fabbricata a partire dal 1850. A quell'epoca non esistevano ancora le munizioni metalliche come le conosciamo oggi, cos\u00ec come non erano diffuse nel 1862-63, epoca nella quale il film \u00e8 presumibilmente ambientato.\nLa stessa pistola originale era ad avancarica. Questo fatto evidentemente rendeva meno \"veloci\" e accattivanti le scene di sparatoria che nei fatti sono state il clou delle scene di questo ed altri film di Sergio Leone. Al contrario di Tuco e del Biondo, Sentenza porta un revolver Remington modello 1858, molto ben inquadrato nel \"triello\" finale. I fucili sono Winchester con caricamento a leva. Quello impugnato dal Biondo nelle scene dove taglia il cappio a Tuco \u00e8 in realt\u00e0 la replica di un Winchester modello 1866, modificato per assomigliare ad un fucile a leva Henry. Quest'ultimo fu effettivamente adoperato in piccole quantit\u00e0 anche durante la Guerra Civile. All'epoca delle riprese la ditta Uberti non lo costruiva ancora.\nSequel.\nSergio Leone non aveva intenzione di girare altri western e con il successivo \"C'era una volta il West\" ha la pretesa di chiudere il genere. Lo sceneggiatore storico di Leone, Luciano Vincenzoni, ha per\u00f2 dichiarato pi\u00f9 volte di aver scritto la sceneggiatura di un sequel, \"Il buono, il brutto, il cattivo n. 2\" ambientato circa 20 anni dopo il film originale. La sceneggiatura era comunque in fase embrionale, ma Vincenzoni aveva contattato i personaggi principali. Eli Wallach infatti diede alcuni accenni riguardo alla trama del presunto sequel:\nLo stesso Clint Eastwood, venuto a conoscenza del sequel, si rese disponibile a occuparsi della produzione e a fare da voce narrante per il film, rispettando il futuro del suo vecchio personaggio. Per la regia fu contattato Joe Dante e Sergio Leone avrebbe dovuto essere il coproduttore del film. Tuttavia, nonostante le premesse, il film non and\u00f2 in porto, in quanto lo stesso Leone non era affatto d'accordo nel girare un altro western, e non diede il permesso di utilizzare il titolo e i personaggi."}
{"id": "1635539", "revid": "1543377", "url": "https://it.wikipedia.org/wiki?curid=1635539", "title": "Metodo della carica immagine", "text": "Il metodo della carica immagine \u00e8 un metodo utilizzato per risolvere problemi\ndi elettrostatica in presenza di conduttori. Il nome deriva dal fatto che vengono\nsostituiti i conduttori del problema fisico originario con distribuzioni di cariche immaginarie,\nche replicano le condizioni al contorno originarie. Tale metodo permette dunque di ricondurre problemi complessi all'analisi dei campi elettrici generati da distribuzioni di cariche geometricamente semplici, nella maggior parte dei casi addirittura puntiformi. L'applicabilit\u00e0 di tale metodo risiede nell'unicit\u00e0 della soluzione dell'equazione di Poisson che descrive le propriet\u00e0 di un sistema elettrostatico.\nUnicit\u00e0 della soluzione dell'equazione di Poisson.\nL'equazione di Poisson di un generico sistema di cariche e conduttori \u00e8:\nDove formula_2 \u00e8 la funzione potenziale elettrico, formula_3 la densit\u00e0 di carica ed formula_4 la costante dielettrica nel vuoto. Si consideri una regione di spazio finita formula_5 delimitata dalla superficie formula_6. Se in questa regione la funzione formula_3 \u00e8 integrabile e la funzione formula_2 sulla superficie formula_6 assume un valore ben preciso formula_10, allora la soluzione dell'equazione \u00e8 unica. \nIl teorema si dimostra per assurdo. Si ipotizzi che esistano due soluzioni dell'equazione, cio\u00e8 due funzioni formula_11 e formula_12 tali che:\nSottraendo membro a membro si ottiene:\nChiamando formula_15 la funzione differenza, che \u00e8 nulla sulla superficie formula_6, si considera la quantit\u00e0 formula_17 e si calcola l'integrale di essa sul volume formula_18. Applicando il teorema della divergenza si scrive l'integrale nel seguente modo:\nL'integrale a destra \u00e8 nullo poich\u00e9 per ipotesi formula_20 su formula_21. L'integrale a sinistra tuttavia pu\u00f2 essere sviluppato, utilizzando le propriet\u00e0 del calcolo vettoriale, nel modo seguente:\ne poich\u00e9 formula_23 si ottiene la relazione formula_24. Poich\u00e9 la funzione integranda \u00e8 sempre positiva o nulla e il suo integrale \u00e8 nullo deve necessariamente essere formula_25 che implica che formula_26 \u00e8 costante. Ma poich\u00e9 su formula_27 si ha formula_28 si arriva alla conclusione che formula_26 \u00e8 nulla su tutto formula_30 dunque formula_31, cio\u00e8 la soluzione \u00e8 unica.\nEsempio di una carica sopra un piano conduttore infinito.\nPer applicare il metodo della carica immagine si considera come superficie formula_6 quella del conduttore, che \u00e8 sempre equipotenziale; si elimina dal problema fisico il conduttore e si dispongono delle cariche in maniera tale da imporre che nella regione di spazio dove era la superficie del conduttore il potenziale assuma valore costante o nel caso pi\u00f9 semplice nullo. \nIl caso pi\u00f9 semplice \u00e8 quello di una carica puntiforme +\"q\", posta nel punto (0,\u00a0\"a\",\u00a00)\nsopra un piano infinito conduttore a massa (cio\u00e8: \"V\" = 0) \nparallelo al piano \"xz\". Calcolare la distribuzione della carica nel piano (dovuta all'induzione elettrostatica) o la forza che si esercita sulla carica non \u00e8 banale. \nIl problema viene semplificato se rimpiazziamo la superficie equipotenziale con una carica posizionata nel punto (0,\u00a0\u2212\"a\",\u00a00) ma con carica \u2212\"q\".\nQuesta situazione produce la stessa configurazione di potenziale che generava la carica puntiforme +\"q\" e la distribuzione (incognita) delle cariche indotte su formula_27 in ogni punto per cui\n\"y\"\u00a0&gt;\u00a00 (cio\u00e8: sopra il piano conduttore). Inoltre \u00e8 soddisfatta la condizione al contorno che\nil potenziale sul piano sia nullo. Tale sistema equivalente \u00e8 mostrato nella figura di destra."}
{"id": "1635542", "revid": "1310927", "url": "https://it.wikipedia.org/wiki?curid=1635542", "title": "Brujas F\u00fatbol Club", "text": "Il Brujas F\u00fatbol Club o semplicemente Brujas FC, era una societ\u00e0 calcistica costaricana fondata il 20 aprile 2004. La sua sede era l'Estadio Jorge Hern\u00e1n Cuty Monge, i colori della squadra erano il bianco ed il nero, popolarmente conosciuti come \"hechiceros\".\nIl Brujas FC era la squadra del calcio nazionale che rivoluzion\u00f2 la Primera Divisi\u00f3n. La sua nascita proviene dall'antico Guanacaste, squadra di gran adempimento negli anni anteriori.\nIl presidente del team guanacasteco a quel tempo era Jos\u00e9 Rafael Alvarado Cortez che decise di trasformare la squadra in Brujas FC.\nStoria.\nIl 20 aprile 2004 nasce il Brujas FC, ed entr\u00f2 subito a far parte della Prima Divisione del calcio nazionale.\nInfatti in quell'anno la squadra Sociedad An\u00f3nima Deportiva Guanacasteca cedette i diritti al Brujas FC, facendolo arrivare in Prima Divisione."}
{"id": "1635543", "revid": "1005847", "url": "https://it.wikipedia.org/wiki?curid=1635543", "title": "Vezio Crisafulli", "text": "Biografia.\nSuo padre era un alto magistrato, ed egli stesso entr\u00f2 in magistratura, prendendo anche parte alla commissione che nel 1939 redasse un progetto di codice di procedura civile (\"progetto Solmi\") che tuttavia non vide mai la luce. In seguito lasci\u00f2 la magistratura per dedicarsi a tempo pieno all'attivit\u00e0 accademica.\nDopo un'iniziale adesione al fascismo - fu redattore della rivista di scienze politiche \"Lo Stato\" di Carlo Costamagna - se ne distacc\u00f2 dopo il 25 luglio 1943. Nell'agosto 1943 partecip\u00f2 alla fondazione del Partito Socialista Italiano di Unit\u00e0 Proletaria. Nel 1945 fu redattore della rivista \"Societ\u00e0\".\nDopo aver aderito al Partito Comunista Italiano, a seguito della Rivoluzione ungherese del 1956 firm\u00f2 il Manifesto dei 101 e, conseguentemente, si dimise dal PCI. Successivamente si avvicin\u00f2 al PSDI, schierandosi con l'ala pi\u00f9 moderata del partito rappresentata da Paolo Rossi. Nel 1965 partecip\u00f2 ad \"Alleanza Costituzionale\", un movimento fondato da Giuseppe Maranini che aveva lo scopo di proporre modifiche alla costituzione repubblicana in direzione di una maggiore separazione dei poteri e nella modifica della legge elettorale in senso maggioritario.\nInsegn\u00f2 diritto costituzionale, diritto pubblico e giustizia costituzionale nelle Universit\u00e0 di Urbino, Trieste, Padova e Roma, dove concluse la sua carriera accademica nel 1985. Fu anche preside della facolt\u00e0 di giurisprudenza di Urbino.\nIl 14 maggio 1968 venne nominato membro della Corte costituzionale dal presidente della Repubblica Giuseppe Saragat. Il suo mandato sarebbe dovuto scadere il 25 maggio 1977, ma essendo la Corte impegnata in sede penale nel processo relativo allo scandalo Lockheed, fu prorogato.\nCon decreto del Presidente del Consiglio dei ministri del 7 maggio 1981, insieme ad Aldo Sandulli e Lionello Levi Sandri fu nominato membro del Comitato amministrativo di inchiesta con il compito di accertare se concorressero i presupposti di fatto e di diritto per ritenere che la loggia P2 fosse da configurare come associazione segreta, \"vietata in quanto tale dall'articolo 18 della Costituzione, anche in relazione alla sospetta esistenza di elenchi di associati occulti, ovvero al presunto perseguimento di fini diversi da quelli dichiarati\".\nIl 16 giugno 1981 il comitato espresse a maggioranza il parere che la loggia P2 offrisse elementi di segretezza non consentiti dalla Costituzione, ma Crisafulli, motivando, fu dissenziente. \nOltre a scrivere su riviste giuridiche, fu fondista del quotidiano \"Il Tempo\".\nScomparve nel 1986 all'et\u00e0 di 75 anni.\nScuola e pensiero.\nAllievo di Santi Romano, \u00e8 stato uno dei maggiori costituzionalisti italiani della seconda met\u00e0 del Novecento e il maestro di Livio Paladin, Antonio D'Atena, Lorenza Carlassare, Franco Modugno, Sergio Bartole, Fausto Cuocolo, Stefano Maria Cicconetti.\nAll'epoca della pubblicazione della seconda parte, le \"Lezioni\" rappresentarono una vera e propria frattura rispetto alle teorie tradizionali in materia di fonti del diritto e di giustizia costituzionale: \"in materia di fonti del diritto la teoria crisafulliana ha lasciato i segni pi\u00f9 forti; non soltanto \u00e8 alla base di ogni elaborazione successiva, ma \u00e8 stata ed \u00e8 tuttora essenziale per la costruzione delle \"tecniche di decisione\" che hanno consentito alla Corte costituzionale di risolvere questioni delicate\".\nPoco prima della sua scomparsa diede alle stampe un'altra importante raccolta di saggi in cui, tra l'altro, lamentava la \"crisi profonda che attanaglia la nostra Repubblica, e che non si restringe soltanto al funzionamento del sistema di governo (al problema come si suol dire della governabilit\u00e0) ma investe - senza dubbio - i pi\u00f9 diversi settori della vita associata e le molteplici istituzioni che dovrebbero cementarla ed assicurare la stabilit\u00e0\".\nNella V appendice di aggiornamento all'Enciclopedia italiana, \u00e8 apparsa una breve voce per tratteggiarne il profilo di studioso.\nAneddoti.\nTra i suoi aforismi, che esprimevano un sarcastico relativismo giuridico, ancora citati sono quello secondo cui \"i filosofi del diritto spendono la loro vita nel vano e risibile tentativo di farsi accettare come giuristi dai giuristi e come filosofi dai filosofi\" e quello per cui il responso della storia \u00e8 l'unico \"che pu\u00f2 trasformare il bandito in un eroe, il criminale politico in un padre della Patria\".\nOpere.\nTra le sue numerose opere si devono ricordare:"}
{"id": "1635553", "revid": "110157", "url": "https://it.wikipedia.org/wiki?curid=1635553", "title": "L'Eritrea", "text": "L'Eritrea \u00e8 un dramma per musica in tre atti con prologo del compositore Francesco Cavalli su libretto di Giovanni Faustini.\nL'opera fu rappresentata per la prima volta il 17 gennaio 1652 al Teatro Sant'Apollinare di Venezia (all'epoca il pi\u00f9 piccolo teatro veneziano, ma uno dei popolari della citt\u00e0) e venne successivamente ripresa e riallestita con alcuni variazioni nel 1661 nello stesso palcoscenico: questa ripresa fu l'ultimo spettacolo che venne prodotto al Sant'Apollinare prima della sua chiusura.\n\"L'Eritrea\" fu l'ultimo libretto prodotto da Faustini e la sedicesima opera musica da Cavalli. Questo dramma rappresenta dunque il culmine della collaborazione tra due grandi artisti che segn\u00f2 l'opera veneziana per almeno una decina d'anni, dal 1642 al 1651.\nEra intenzione di Faustini di far andar in scena due lavori musicati da Cavalli nella stessa stagione, 1751-2: \"La Calisto\" il primo dei due fu dato il 28 novembre 1651, mentre il secondo, \"L'Eritrea\" appunto, fu rappresentata postuma, in quanto Faustino il 19 dicembre 1651 fu colto dalla morte.\nIl libretto dell'opera porta la seguente intestazione:"}
{"id": "1635561", "revid": "1573940", "url": "https://it.wikipedia.org/wiki?curid=1635561", "title": "Hippobosca equina", "text": "La mosca cavallina (\"Hippobosca equina\" ) \u00e8 un insetto dittero della famiglia Hippoboscidae, ectoparassita ematofago di vari mammiferi.\n\u00c8 una specie ovovivipara, produce un pupario da cui emerge l'individuo alato senza una fase larvale libera.\nPredilige gli equini, annidandosi nelle regioni caldo-umide con pelo scarso o assente (regione anogenitale, pieghe inguinali, mammelle).\nLa sua distribuzione geografica \u00e8 molto irregolare e con aree di grande frequenza nettamente separate da aree in cui \u00e8 assente.\nCrea notevole disturbo agli animali che non sono abituati alla sua presenza, perch\u00e9 \u00e8 adattata a resistere ai tentativi di liberarsene (\u00e8 pressoch\u00e9 impossibile da schiacciare a causa del tegumento molto robusto, e possiede zampe perfettamente adattate ad aggrapparsi all'ospite).\n\u00c8 stata indicata, insieme ad altri insetti ematofagi, come possibile vettore dell'anemia infettiva equina e della Bartonellosi; la puntura pu\u00f2 causare nell'uomo reazione anafilattoidi."}
{"id": "1635563", "revid": "287204", "url": "https://it.wikipedia.org/wiki?curid=1635563", "title": "Amaurobiidae", "text": "Amaurobiidae , 1870 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"amaur\u00f2s\", cio\u00e8 \"indistinto, difficile a vedersi, oscuro\" e ', \"b\u00ecos\", cio\u00e8 \"vita\", in pratica \"che vive nascosto, che tende a nascondersi\", ed il suffisso \"-idae\", che designa l'appartenenza ad una famiglia.\nComportamento.\nSono noti per avere la ragnatela alquanto contorta e aggrovigliata, tanto da essere difficile a notarsi nell'intrico dei ramoscelli e avente vagamente la forma di imbuto. Per una corretta identificazione va considerato il cribellum di media grandezza dall'aspetto simile a quello dei ragni della famiglia Agelenidae, da cui se ne differenziano per le gambe pi\u00f9 corte e per le filiere di dimensioni pi\u00f9 piccole.\nDistribuzione.\nDiffusi nelle Americhe, in tutta l'Asia ad eccezione dell'India, della Penisola indocinese e di parte della penisola araba; in Marocco, Algeria, Libia, Etiopia e Repubblica Sudafricana; in Australia occidentale e Nuova Zelanda.\nTassonomia.\nAttualmente, a novembre 2020, si compone di 49 generi e 275 specie:"}
{"id": "1635567", "revid": "1728", "url": "https://it.wikipedia.org/wiki?curid=1635567", "title": "Denier tournois", "text": ""}
{"id": "1635570", "revid": "92723", "url": "https://it.wikipedia.org/wiki?curid=1635570", "title": "Edmund Rubbra", "text": "Egli compose opere di vario genere ma fu soprattutto famoso per le sue undici sinfonie e raggiunse il massimo della fama intorno alla met\u00e0 del XX secolo. Nonostante abbia operato in un'epoca in cui era molto usata la musica dodecafonica, non compose mai nulla in questo stile. I suoi ultimi lavori sono meno popolari dei precedenti al pubblico dei concerti, nonostante egli non abbia mai perso il rispetto per la sua professione di compositore. La sua musica \u00e8 meno conosciuta al giorno d'oggi, contrariamente a quanto ci si potesse aspettare dalla sua precoce popolarit\u00e0. Le sue composizioni sono permeate di drammaticit\u00e0 e piene di improvvisazione.\nBiografia.\nInfanzia.\nI suoi genitori incoraggiarono subito Edmund, anche se non erano musicisti professionisti; la madre cantava nel coro della chiesa ed il padre suonava il pianoforte ad orecchio. La natura sensibile ed artistica del piccolo Edmund fu subito visibile fin dalla pi\u00f9 tenera et\u00e0.\nRubbra prese le prime lezioni di piano da una signora dalla buona reputazione come insegnante ma che aveva un pianoforte dai tasti scoloriti. Questo strumento contrastava molto con il pianoforte che Edmund usava per esercitarsi che era un nuovo pianoforte verticale da dimostrazione prestato alla famiglia da uno zio. Questo zio possedeva un negozio di pianoforti e musica e gli acquirenti andavano a casa di Edmund per ascoltare il suono dello strumento prima di acquistarlo. Qui Edmund dava una dimostrazione delle potenzialit\u00e0 dello strumento suonando la sonata in Do di Mozart. Se la vendita andava a buon fine, la famiglia riceveva una provvigione da parte dello zio ed un nuovo pianoforte arrivava in casa di Edmund.\nNel 1912, Rubbra e la sua famiglia si spostarono nel centro della citt\u00e0 di Northampton, e ancora una volta quattro anni dopo quando suo padre diede inizio a un'attivit\u00e0 di vendita e riparazione di orologi. La nuova casa, soprastante il negozio, aveva delle scale troppo strette e non era cos\u00ec possibile farvi entrare il pianoforte. Si dovette cos\u00ec smontare gli stipiti della finestra e far entrare il pianoforte da fuori.\nRubbra inizi\u00f2 a comporre mentre era ancora a scuola. Uno dei suoi insegnanti gli chiese di comporre un inno per la scuola. Egli che aveva una certa dimestichezza con gli inni in quanto frequentava la chiesa e suonava il piano la domenica, compose l'inno della sua scuola. Egli lavor\u00f2 anche come garzone per le consegne mentre era ancora a scuola aiutando cos\u00ec i genitori nel menage familiare.\nAll'et\u00e0 di 14 anni lasci\u00f2 la scuola ed inizi\u00f2 a lavorare nell'ufficio della \"Crockett and Jones\", una delle fabbriche di scarpe di Northampton.\nQui Edmund ebbe la possibilit\u00e0 di venire in possesso di una certa variet\u00e0 di francobolli che arrivavano con la corrispondenza, facendone un hobby che manterr\u00e0 per tutta la vita. Dopo alcuni anni ricevette un'offerta, da uno zio anch'esso proprietario di una fabbrica di scarpe, di andare a lavorare da lui con la prospettiva di divenirne il proprietario quando lo zio, che non aveva figli, fosse morto. Influenzato dallo scarso entusiasmo della madre, decise di rifiutare l'offerta. Invece si impieg\u00f2 come addetto alla corrispondenza in una stazione ferroviaria. Egli continu\u00f2 comunque a studiare armonia, contrappunto, pianoforte e organo, nelle ore libere dal lavoro.\nFra le prime composizioni di Rubbra figura una sonata per violino e pianoforte da lui composta per essere eseguita con il suo amico Bertram Ablethorpe, ed un quartetto per un complesso locale.\nRubbra fu colpito da una predica di un missionario cattolico cinese alla quale ebbe opportunit\u00e0 di assistere. Dopo averla ascoltata egli compose \"Chinese Impressions\"; un pezzo per pianoforte che dedic\u00f2 al predicatore. Questo fu l'inizio del suo interesse, che durer\u00e0 per tutta la vita, per le cose orientali.\nAll'et\u00e0 di 17 anni Rubbra decise di dare un concerto di musiche di Cyril Scott nella Biblioteca di Northampton. Questa si rivel\u00f2 poi una decisione molto importante che avrebbe cambiato la sua vita. Il pastore della chiesa assistette al concerto e segretamente invi\u00f2 una copia del programma a Cyril Scott. Questo fece s\u00ec che Scott decidesse di prendere Rubbra come suo alunno. In questa occasione il fatto che Rubbra lavorasse alla ferrovia si rivel\u00f2 un evento fortunato in quanto i dipendenti avevano un forte sconto sui biglietti. Cos\u00ec Rubbra pot\u00e9 andare a casa di Scott in treno pagando solo un quarto del biglietto normale. Dopo un anno di lezioni, Rubbra pot\u00e9 accedere all'Universit\u00e0 di Reading e qui fu allievo di Gustav Holst. Poich\u00e9 sia Scott che Holst erano dei cultori di filosofie e religioni orientali, anche Rubbra fin\u00ec per interessarsene.\nHolst insegnava anche al \"Royal College of Music\" e disse a Rubbra di fare una domanda per ottenere una borsa di studio. Il suo consiglio venne seguito e Rubbra ottenne la borsa. Prima che scadesse la borsa di studio Rubbra venne inaspettatamente invitato, dalla \"Arts League of Service Travelling Theatre\", a suonare il pianoforte per un giro di concerti di sei settimane nello Yorkshire, poich\u00e9 il pianista titolare era ammalato. Egli accett\u00f2 e questa esperienza gli fu molto utile in seguito nel comporre e suonare musica per il teatro. A met\u00e0 degli anni venti Rubbra suon\u00f2 il pianoforte con i \"Balletti di Djagilev\" di Sergej Djagilev per guadagnare denaro in un momento di difficolt\u00e0.\nMaturit\u00e0.\nNel 1933, Rubbra spos\u00f2 Antoinette Chaplin, una violinista francese. Essi girarono l'Italia insieme dando una serie di concerti che replicarono poi a Parigi e per la radio. Essi ebbero due figli di nome Francis e Benedict prima che il matrimonio avesse termine nei tardi anni cinquanta. Pi\u00f9 tardi Rubbra spos\u00f2 Colette Yardley con la quale ebbe un figlio di nome Adrian.\nDurante la seconda guerra mondiale, nel 1941, Rubbra venne richiamato sotto le armi. Dopo diciotto mesi gli venne affidato un ufficio postale vista la sua conoscenza del settore. Mentre faceva il militare mise insieme una piccola orchestra, tanto che il Ministero della guerra gli chiese di formare un trio con pianoforte per dare una serie di concerti per le truppe. Rubbra fu felice di obbedire e form\u00f2 un trio che gir\u00f2 per tutta l'Inghilterra, la Scozia e poi anche la Germania. Durante i lunghi trasferimenti sul camion dell'esercito, usavano il pianoforte, privato delle gambe, come un grande sgabello su cui sedersi.\nSuccesso.\nDopo la guerra, nel 1947, Rubbra si convert\u00ec alla religione cattolica e scrisse una messa per celebrare l'avvenimento. In questo stesso periodo l'Universit\u00e0 di Oxford stava formando una Facolt\u00e0 di musica e invit\u00f2 Rubbra a divenirne lettore. Dopo una lunga riflessione, Rubbra accett\u00f2 l'incarico ed a quel punto i suoi impegni erano cos\u00ec numerosi che dovette abbandonare il trio militare.\nPer avere una misura dell'alta stima di cui godeva Rubbra negli anni quaranta, basti pensare che la sua \"Sinfonia Concertante\" e la sua canzone \"Morning Watch\" vennero eseguite in concerti in cui erano incluse musiche come \"Dream of Gerontius\" di Edward Elgar, \"Missa Brevis\" di Zolt\u00e1n Kod\u00e1ly e \"Job\" di Ralph Vaughan Williams.\nQuando Vaughan Williams seppe che l'Universit\u00e0 di Durham stava per conferire una laurea ad honorem a Rubbra, egli scrisse al collega poche parole: \nUn segno ulteriore della sua importanza fu la richiesta, da parte della BBC, di scrivere qualcosa per la cerimonia di incoronazione della regina Elisabetta II d'Inghilterra. Il risultato fu \"Ode to the Queen\", un pezzo per voce ed orchestra svolto sulla parola Elisabetta.\nQuando Rubbra smise di insegnare ad Oxford nel 1968, pass\u00f2 alla \"Guildhall School of Music and Drama\". Continu\u00f2 comunque a comporre e in effetti rimase in attivit\u00e0 fino alla morte. Egli aveva infatti iniziato a comporre la sua dodicesima sinfonia soltanto un anno prima che la morte lo colpisse il 14 febbraio 1986."}
{"id": "1635583", "revid": "155613", "url": "https://it.wikipedia.org/wiki?curid=1635583", "title": "Stazione di Livorno San Marco", "text": "La stazione di Livorno San Marco, nota anche come Stazione Leopolda, \u00e8 una delle pi\u00f9 antiche stazioni ferroviarie d'Italia; fu costruita, infatti, assieme all'apertura della prima strada ferrata del Granducato di Toscana. Ridotta nel corso degli anni al ruolo di scalo merci, \u00e8 stata in seguito dismessa.\nStoria.\nNella prima met\u00e0 del XIX secolo le autorit\u00e0 granducali acconsentirono alla costruzione di una linea ferroviaria tra Firenze e Livorno, il principale sbocco commerciale dello Stato lorenese.\nGrazie all'opera di Pietro Senn e di Emanuele Fenzi furono trovati i finanziamenti e nel 1840 fu approvato il progetto redatto dall'ingegner Robert Stephenson.\nAl contempo furono avviati i lavori della stazione di Livorno San Marco, posta in corrispondenza dell'omonimo varco doganale lungo le Mura Leopoldine.\nL'inaugurazione della stazione avvenne nel 1844, quando fu portato a termine il tracciato tra Livorno e Pisa; nel 1848 i binari raggiunsero la Stazione Leopolda di Firenze.\nInoltre, tra il 1856 ed il 1858, lo scalo di San Marco fu messo in comunicazione diretta con la Stazione Marittima del porto di Livorno, realizzata mediante la colmata di un ampio specchio di mare.\nSuccessivamente, intorno agli anni sessanta dell'Ottocento, fu attivato il collegamento con Collesalvetti; pochi anni dopo, con la costruzione della linea diretta tra Collesalvetti e Pisa, la stazione fu esclusa dalla direttrice principale.\nLa successiva apertura del tracciato costiero, nel 1910, riport\u00f2 la citt\u00e0 al centro della direttrice nazionale, ma lo scalo di San Marco fu sostituito da una stazione passante posta al termine del viale degli Acquedotti e fu essenzialmente delegata allo smistamento dei carri merci, andando incontro ad un graduale decadimento.\nNegli anni novanta il fabbricato viaggiatori ospitava solo alcuni uffici del gruppo FS (in seguito trasferiti a Livorno Calambrone) e appartamenti; nello scalo retrostante, invece, vennero accantonati numerosi vagoni e, fino al 2008, alcuni locomotori del gruppo E.491. Nel corso del 2008 il fabbricato e le aree di pertinenza della stazione furono poste in vendita.\nNonostante il suo valore storico, \u00e8 l'unica delle tre grandi stazioni della \"ferrovia Leopolda\" (oltre a Livorno, quelle di Firenze e Pisa), a non essere stata interessata da progetti di riqualificazione.\nStrutture e impianti.\nLa stazione di Livorno San Marco \u00e8 costituita da un corpo di fabbrica che si snoda su tre lati attorno ai binari d'arrivo; la facciata principale, posta sul lato occidentale della struttura, \u00e8 caratterizzata da un blocco pi\u00f9 elevato preceduto da una pensilina metallica. Il prospetto visibile dalla piazza Bartelloni \u00e8 l'elemento trasversale dietro al quale si attestano i binari ferroviari; esso presenta una serie di aperture inquadrate in arcate cieche, che tuttavia sono state alterate in epoche successive.\nTale configurazione risale alla seconda met\u00e0 dell'Ottocento, quando l'edificio, in principio piuttosto semplice, fu riedificato, ampliato e successivamente coperto da una vasta volta metallica.\nLa volta, che costituiva l'elemento pi\u00f9 caratteristico della costruzione, fu smantellata negli anni antecedenti alla seconda guerra mondiale per recuperare il ferro necessario agli armamenti.\nLe cronache dell'epoca evidenziano che alle decorazioni delle sale d'aspetto abbia lavorato Ernesto Bellandi, ma non si hanno notizie che attestino ancora la presenza degli affreschi all'interno dei locali. Del resto, le numerose modifiche apportate alla struttura, dove nel tempo sono stati ricavati magazzini e uffici, la dismissione e il conseguente abbandono da parte di Ferrovie dello Stato, hanno causato un progressivo degrado dell'intero fabbricato e delle aree adiacenti: parte delle strutture risultano crollate, diversi appartamenti sono stati occupati, il piano di calpestio di alcuni locali \u00e8 stato rialzato per facilitare il trasbordo delle merci, mentre il piazzale nord \u00e8 stato destinato a parcheggio di mezzi pesanti.\nInterscambi.\nDal 1881 fino all'inizio degli anni trenta la stazione fu servita da un capolinea della rete tranviaria di Livorno, dapprima esercita con trazione animale ed in seguito elettrificata."}
{"id": "1635585", "revid": "1728", "url": "https://it.wikipedia.org/wiki?curid=1635585", "title": "Dinastia capetingia", "text": ""}
{"id": "1635586", "revid": "235044", "url": "https://it.wikipedia.org/wiki?curid=1635586", "title": "Carta smeriglio", "text": ""}
{"id": "1635590", "revid": "287204", "url": "https://it.wikipedia.org/wiki?curid=1635590", "title": "Brujas Futbol Club", "text": ""}
{"id": "1635591", "revid": "767487", "url": "https://it.wikipedia.org/wiki?curid=1635591", "title": "Giglio (album)", "text": "Giglio \u00e8 il terzo album di Tricarico, uscito il 29 febbraio 2008 e anticipato nel mese di settembre dal singolo \"Un'altra possibilit\u00e0\", prodotto dalla Sony BMG.\nIl disco.\nL'album contiene 11 brani, tra cui \"Vita tranquilla\", brano vincitore del Premio della Critica del Festival della canzone italiana \"Mia Martini\", al Festival di Sanremo 2008.\nFrancesco Tricarico sceglie \"Giglio\" come titolo dell'album, perch\u00e9 il giglio \u00e8 un fiore che simboleggia amore e purezza.\nGiglio rappresenta per Tricarico una netta crescita artistica, con una svolta rock e la presenza di testi profondi e ricercati. \nL'album ha raggiunto la posizione numero 8 nella classifica ufficiale FIMI dei dischi pi\u00f9 venduti in Italia."}
{"id": "1635592", "revid": "281294", "url": "https://it.wikipedia.org/wiki?curid=1635592", "title": "Brujas FC", "text": ""}
{"id": "1635596", "revid": "1345938", "url": "https://it.wikipedia.org/wiki?curid=1635596", "title": "Brujas", "text": ""}
{"id": "1635600", "revid": "963244", "url": "https://it.wikipedia.org/wiki?curid=1635600", "title": "Giovanni Locatelli", "text": "Biografia.\nNasce a Rota d'Imagna, in provincia e diocesi di Bergamo, il 15 settembre 1924; \u00e8 secondo di sei fratelli.\nFormazione e ministero sacerdotale.\nEntra nel seminario diocesano di Bergamo, dove il 22 maggio 1948 \u00e8 ordinato presbitero dal vescovo Adriano Bernareggi (poi arcivescovo).\nDopo l'ordinazione \u00e8 dapprima vicedirettore nella casa dell'Opera Ritiri Gratuiti di Botta di Sedrina, poi docente di morale nel seminario di Bergamo, quindi parroco della cattedrale.\nMinistero episcopale.\nIl 22 febbraio 1977 papa Paolo VI lo nomina vescovo delle diocesi unite \"in persona episcopi\" di Rimini e di San Marino-Montefeltro; succede rispettivamente ai vescovi Emilio Biancheri e Antonio Bergamaschi. Il 20 marzo 1977 riceve l'ordinazione episcopale, nella cattedrale di Bergamo, dall'arcivescovo Clemente Gaddi, co-consacranti l'arcivescovo Bruno Foresti ed il vescovo Gaetano Bonicelli (poi arcivescovo).\nIl 12 novembre 1988 papa Giovanni Paolo II lo trasferisce alla diocesi di Vigevano; succede a Mario Rossi; deceduto il 19 agosto.\nIl 18 marzo 2000 lo stesso papa accoglie la sua rinuncia, presentata per raggiunti limiti di et\u00e0; gli succede Claudio Baggini, fino ad allora vicario generale di Lodi. Rimane amministratore apostolico della diocesi fino all'ingresso del successore, avvenuto il 18 giugno seguente. Da vescovo emerito si trasferisce a Bergamo.\nIl 20 febbraio 2004 muore a Bergamo; dopo le esequie, presiedute dal vescovo Roberto Amadei, nella cattedrale di Bergamo, e dal cardinale Dionigi Tettamanzi, nella cattedrale di Vigevano, viene sepolto in quest'ultima chiesa.\nGenealogia episcopale.\nLa genealogia episcopale \u00e8:"}
{"id": "1635601", "revid": "486946", "url": "https://it.wikipedia.org/wiki?curid=1635601", "title": "Guerre d\u2019Indipendenza", "text": ""}
{"id": "1635603", "revid": "486946", "url": "https://it.wikipedia.org/wiki?curid=1635603", "title": "Guerre d'Indipendenza", "text": ""}
{"id": "1635607", "revid": "486946", "url": "https://it.wikipedia.org/wiki?curid=1635607", "title": "Guerre d'indipendenza", "text": ""}
{"id": "1635614", "revid": "8911", "url": "https://it.wikipedia.org/wiki?curid=1635614", "title": "Malatesti", "text": ""}
{"id": "1635625", "revid": "599013", "url": "https://it.wikipedia.org/wiki?curid=1635625", "title": "William Chiroque", "text": ""}
{"id": "1635639", "revid": "339392", "url": "https://it.wikipedia.org/wiki?curid=1635639", "title": "Roda J.C.", "text": ""}
{"id": "1635641", "revid": "767487", "url": "https://it.wikipedia.org/wiki?curid=1635641", "title": "Pierantonino Bert\u00e9", "text": "Biografia.\n\u00c8 stato redattore del quotidiano cattolico \u201cL'Italia\u201d.\nHa collaborato a vari giornali, e diretto due periodici politico-culturali (\u201cRicerca e problemi\u201d \u2013 \u201cLibera Proposta\u201d) e un'agenzia di stampa (ALI \u2013 agenzia del lavoro italiano). \u00c8 stato presidente dei comitati civici della diocesi di Milano, ed eletto consigliere comunale di Milano nel 1956, eletto alla Camera dei deputati nel 1958, 1963, 1968, 1972. Nel 1976 ha richiesto di non essere pi\u00f9 candidato.\nIn parlamento si \u00e8 interessato particolarmente di problemi inerenti alla scuola, alla cultura, all'assistenza, allo spettacolo; ha fatto parte per una legislatura della commissione di vigilanza sulle radiotelediffusioni. Ha partecipato all'attivit\u00e0 di diverse istituzioni di carattere culturale.\nDal 1977 al 1980 \u00e8 stato direttore generale della RAI, poi ha presieduto l'Istituto Luce-Italnoleggio cinematografico ed \u00e8 stato consigliere d'amministrazione e presidente della Triennale di Milano.\nIscritto alla Democrazia Cristiana, \u00e8 passato in seguito al Partito Popolare e alla Margherita.\nPubblicazioni.\nHa pubblicato quattro raccolte di poesie:"}
{"id": "1635643", "revid": "110157", "url": "https://it.wikipedia.org/wiki?curid=1635643", "title": "Circondario di Siegen-Wittgenstein", "text": "Il circondario di Siegen-Wittgenstein \u00e8 situato nella Renania Settentrionale-Vestfalia, ha come capoluogo la citt\u00e0 universitaria Siegen. La popolazione complessiva \u00e8 di abitanti."}
{"id": "1635644", "revid": "77761", "url": "https://it.wikipedia.org/wiki?curid=1635644", "title": "Fenestraria rhopalophylla", "text": "Fenestraria rhopalophylla \u00e8 una pianta appartenente alla famiglia delle Aizoacee, originaria dall'Africa meridionale. \u00c8 l'unica specie nota del genere Fenestraria.\nDescrizione.\n\u00c8 una pianta erbacea succulenta, alla sommit\u00e0 delle cui foglie si trova un'area semitrasparente alla quale deve il suo nome (dal latino \"fenestra\").\nIn natura la pianta cresce semicoperta da terreni sabbiosi dai quali emerge la sola sommit\u00e0 delle foglie.\nLa pianta produce grandi quantit\u00e0 di acido ossalico. Numerose piante lo accumulano nei tessuti per la sua tossicit\u00e0 in alte dosi, come sistema di difesa dalla brucazione. Nel genere \"Fenestraria\" la molecola \u00e8 stata inoltre cooptata verso un uso ben diverso dalla difesa; le piante precipitano l'acido in forma cristallina all'interno dei propri stessi tessuti, costruendo quelle che, di fatto, sono fibre ottiche, e utilizzano tali strutture per trasportare la luce verso siti fotosintetici sotterranei. Queste particolari strutture sono responsabili dello schiarimento in cima alle foglie, chiamato finestra, che d\u00e0 il nome al genere."}
{"id": "1635646", "revid": "14507248", "url": "https://it.wikipedia.org/wiki?curid=1635646", "title": "Contado del Molise", "text": ""}
{"id": "1635647", "revid": "224230", "url": "https://it.wikipedia.org/wiki?curid=1635647", "title": "Piano Young", "text": "Il piano Young, che sostitu\u00ec il piano Dawes, \u00e8 un piano di natura economica sulle riparazioni di guerra da parte della Germania dopo la prima guerra mondiale;\n\u00e8 possibile definirlo come la \"fine di ogni pregiudizio politico\" nella questione delle riparazioni.\nDescrizione.\nIl piano trae origine dall'accordo di Ginevra stipulato il 16 settembre 1928 , nel consenso delle cinque principali nazioni creditrici che disposero una riunione di un comitato di esperti, dotata di un mandato per elaborare \"proposte per un regolamento completo e definitivo del problema delle riparazioni\".\nI lavori iniziarono il 9 gennaio del 1929.\nVenne presentato da una commissione presieduta dallo statunitense Owen D. Young. Dopo che il piano Dawes divenne operativo nel 1924, fu chiaro che la Germania non avrebbe potuto onorare gli esorbitanti pagamenti annuali, specialmente su un periodo di tempo indefinito.\nIl piano Young riduceva il debito di un 20% e lo suddivideva in rate da pagare in 58 anni (l'ultima nel 1988); inoltre, divideva il pagamento annuale (nell'ordine dei 473 milioni di dollari) in due parti: una parte senza condizioni, per un terzo della somma, e la restante parte che poteva essere posposta.\nNel contesto del piano Young venne inoltre istituita nel 1930 la Banca dei Regolamenti Internazionali, la quale avrebbe dovuto svolgere il ruolo di mandatario (\"trustee\") nel pagamento delle riparazioni di guerra ed i debiti interalleati.\nStipula.\nL'accordo venne raggiunto nell'agosto del 1929 con la conferenza dell'Aja e il 13 marzo il presidente tedesco Paul von Hindenburg, nonostante la contrariet\u00e0 dell'opinione pubblica, firm\u00f2 il piano che entr\u00f2 in vigore da maggio.\nIl piano Young ebbe la sfortuna di esser varato a poco tempo di distanza dalla crisi economica che pochi mesi dopo (ottobre 1929) colpir\u00e0 il mondo intero e incider\u00e0 maggiormente proprio su quelle economie che pi\u00f9 dipendevano dai prestiti esteri e dal mercato finanziario.\nEsito.\nNel maggio del 1931 il \"Creditanstalt\" austriaco di Vienna, una delle banche pi\u00f9 grandi d'Europa, sospese i pagamenti. Il panico si diffuse in Ungheria, Cecoslovacchia, Romania, Polonia e soprattutto in Germania, dove nel giugno del 1931, un massiccio ritiro di fondi (\"bank run\") determin\u00f2 il fallimento di diverse banche. In base al piano Young la Germania era tenuta ad un ulteriore pagamento in conto riparazioni il 1\u00ba luglio. Negli Stati Uniti il presidente Herbert Hoover fu costretto dalle circostanze a riconoscere l'interdipendenza tra debiti di guerra e riparazioni inflitte alla Germania e propose il 20 giugno 1931 una moratoria di un anno su tutti i pagamenti intergovernativi di debiti e riparazioni, ma era troppo tardi per arrestare il panico.\nIl 21 settembre 1931 il governo del Regno Unito autorizz\u00f2 la Banca d'Inghilterra a sospendere la convertibilit\u00e0 della sterlina in oro. Argentina, Australia, e Cile avevano gi\u00e0 abbandonato il \"gold standard\" o sistema aureo. Tra il settembre del 1931 e l'aprile del 1932 ventiquattro paesi abbandonarono il \"gold standard\", gli altri sospesero i pagamenti in oro.\nAlla conferenza di Losanna (1932), in Svizzera, si discussero tra le principali potenze europee le conseguenze della scadenza della moratoria di Hoover. Nonostante gli europei fossero d'accordo sul porre fine alle riparazioni e con esse ai debiti di guerra, l'accordo non fu mai ratificato per l'insistenza degli Stati Uniti sull'indipendenza delle due questioni: riparazioni e debiti di guerra, che per ci\u00f2 caddero nel dimenticatoio.\nTocc\u00f2 ad Adolf Hitler, al collasso della Repubblica di Weimar nel 1933, porre fine alla \"schiavit\u00f9 degli interessi\". Solo la Finlandia pag\u00f2 interamente il proprio piccolo debito verso gli Stati Uniti."}
{"id": "1635648", "revid": "14507253", "url": "https://it.wikipedia.org/wiki?curid=1635648", "title": "Abruzzo citeriore", "text": ""}
{"id": "1635654", "revid": "320578", "url": "https://it.wikipedia.org/wiki?curid=1635654", "title": "Primera Division Costaricana 1931", "text": ""}
{"id": "1635657", "revid": "123177879", "url": "https://it.wikipedia.org/wiki?curid=1635657", "title": "Primera Divisi\u00f3n de Costa Rica 1931", "text": "La Primera Divisi\u00f3n costaricana del 1931, undicesima edizione della massima serie del campionato costaricano di calcio, fu vinta dall'Herediano, al suo sesto titolo.\nVi parteciparono cinque squadre.\nAvvenimenti.\nNel 1931 il campionato fu conteso tra l'Club Sport Herediano e l'Ori\u00f3n, che realizz\u00f2 una goleada contro l'Alajuelense vincendo per 10-1. Alla fine la spuntarono gli \"heredianos\", al loro secondo \"bicampeonato\".\nL'unico stop per la squadra giallorossa avvenne alla prima partita, giocata contro la Gimn\u00e1stica Espa\u0148ola, quando perse per 3-1.\nPer la prima volta nella storia del calcio in Costa Rica due squadre contemporaneamente effettuarono tourn\u00e9e internazionali: la Gimn\u00e1stica Espa\u0148ola in Colombia contro lo \"Sporting de Barranquilla\" (due vittorie costaricane per 5-0 e 3-0 e un pareggio per 1-1) e l'Alajuelense in Messico (vittoria per 5-0 contro il \"Marte\", vittorie per 4-3 e 3-2 contro l'Am\u00e9rica, pareggio per 3-3 contro il Necaxa e pareggio per 3-3 contro l'Atlante). Parallelamente anche club stranieri, soprattutto statunitensi fecero delle tourn\u00e9e in Costa Rica."}
{"id": "1635662", "revid": "228587", "url": "https://it.wikipedia.org/wiki?curid=1635662", "title": "Specie di Amaurobiidae", "text": "In questa pagina sono descritte tutte le 285 specie della famiglia di ragni Amaurobiidae descritte al dicembre 2012.\nAltellopsis.\n\"Altellopsis\" Simon, 1905 \nAmaurobius.\n\"Amaurobius\" C. L. Koch, 1837 \nAnisacate.\n\"Anisacate\" Mello-Leit\u00e3o, 1941 \nArctobius.\n\"Arctobius\" Lehtinen, 1967 \nAuhunga.\n\"Auhunga\" Forster &amp; Wilton, 1973 \nAuximella.\n\"Auximella\" Strand, 1908 \nBakala.\n\"Bakala\" Davies, 1990 \nCallevopsis.\n\"Callevopsis\" Tullgren, 1902 \nCallobius.\n\"Callobius\" Chamberlin, 1947 \nCavernocymbium.\n\"Cavernocymbium\" Ubick, 2005 \nChresiona.\n\"Chresiona\" Simon, 1903 \nCiniflella.\n\"Ciniflella\" Mello-Leit\u00e3o, 1921 \nCybaeopsis.\n\"Cybaeopsis\" Strand, 1907 \nDardurus.\n\"Dardurus\" Davies, 1976 \nDaviesa.\n\"Daviesa\" Ko\u00e7ak &amp; Kemal, 2008\nEmmenomma.\n\"Emmenomma\" Simon, 1884 \nHicanodon.\n\"Hicanodon\" Tullgren, 1901 \nHimalmartensus.\n\"Himalmartensus\" Wang &amp; Zhu, 2008 \nJamara.\n\"Jamara\" Davies, 1995 \nLivius.\n\"Livius\" Roth, 1967 \nMacrobunus.\n\"Macrobunus\" Tullgren, 1901 \nMaloides.\n\"Maloides\" Forster &amp; Wilton, 1989 \nManjala.\n\"Manjala\" Davies, 1990 \nMidgee.\n\"Midgee\" Davies, 1995 \nMuritaia.\n\"Muritaia\" Forster &amp; Wilton, 1973 \nNaevius.\n\"Naevius\" Roth, 1967 \nNeoporteria.\n\"Neoporteria\" Mello-Leit\u00e3o, 1943 \nNeuquenia.\n\"Neuquenia\" Mello-Leit\u00e3o, 1940 \nObatala.\n\"Obatala\" Lehtinen, 1967 \nOtira.\n\"Otira\" Forster &amp; Wilton, 1973 \nOvtchinnikovia.\n\"Ovtchinnikovia\" Marusik, Kovblyuk &amp; Ponomarev, 2010 \nOztira.\n\"Oztira\" Milledge, 2011 \nPakeha.\n\"Pakeha\" Forster &amp; Wilton, 1973 \nParavoca.\n\"Paravoca\" Forster &amp; Wilton, 1973 \nParazanomys.\n\"Parazanomys\" Ubick, 2005 \nPimus.\n\"Pimus\" Chamberlin, 1947 \nPoaka.\n\"Poaka\" Forster &amp; Wilton, 1973 \nPseudauximus.\n\"Pseudauximus\" Simon, 1902 \nRetiro.\n\"Retiro\" Mello-Leit\u00e3o, 1915 \nRhoicinaria.\n\"Rhoicinaria\" Exline, 1950 \nRubrius.\n\"Rubrius\" Simon, 1887 \nStorenosoma.\n\"Storenosoma\" Hogg, 1900 \nTaira.\n\"Taira\" Lehtinen, 1967 \nTugana.\n\"Tugana\" Chamberlin, 1948 \nTymbira.\n\"Tymbira\" Mello-Leit\u00e3o, 1944 \nUrepus.\n\"Urepus\" Roth, 1967 \nVirgilus.\n\"Virgilus\" Roth, 1967 \nWabarra.\n\"Wabarra\" Davies, 1996 \nWaitetola.\n\"Waitetola\" Forster &amp; Wilton, 1973 \nYacolla.\n\"Yacolla\" Lehtinen, 1967 \nYupanquia.\n\"Yupanquia\" Lehtinen, 1967 \nZanomys.\n\"Zanomys\" Chamberlin, 1948 "}
{"id": "1635663", "revid": "124123", "url": "https://it.wikipedia.org/wiki?curid=1635663", "title": "William Gann", "text": "Biografia.\nWilliam Delbert Gann nacque a Lufkin, nel Texas, USA, il 6 giugno 1878. Era il primogenito di otto fratelli. Suo padre commerciava in bovini e cavalli ma l'economia della famiglia era basata sul cotone.\nLa famiglia di Gann viveva con un tenore di vita modesto da non permettere a William di frequentare le scuole superiori, nonostante fin da piccolo avesse dimostrato grandi attitudini per la matematica e la storia ed un profondo interesse per la Bibbia, che divenne la sua guida principale.\nA 16 anni Gann si allontan\u00f2 da casa per cercare lavoro e a 23 anni si spos\u00f2: nel 1901 Gann lavorava presso l'ufficio di brokeraggio a Texarkana e gi\u00e0 da un paio di anni stava studiando le cause che governano i movimenti di mercati, intensificando questo studio fino al 1909, anno in cui fu pubblicata la sua famosa intervista su \"The Ticker and Investment Digest\". Analizzando il suo libro \"The tunnel thru the air\" (1927) \nSpeculatore finanziario caratterizzato da una capacit\u00e0 di prevedere gli andamenti del mercato finanziario con incredibile accuratezza, nel settembre del 1909 permise ad un reporter della rivista finanziaria \"The Ticker and Investment Digest\" di seguirlo mentre operava nella Borsa di New York. In quel mese il reporter attest\u00f2 che delle 250 operazioni di borsa eseguite, il 92,3% risultarono vincenti, risultato ritenuto impossibile anche per un operatore professionista.\nGann dichiarava che questi risultati li ottenesse attraverso metodi che traevano ispirazione dalla Bibbia.\nAlla base delle sue teorie infatti ci sono due frasi tratte dalla Bibbia: \"Ci\u00f2 che \u00e8 stato sar\u00e0 e ci\u00f2 che si \u00e8 fatto si rifar\u00e0;\nnon c'\u00e8 niente di nuovo sotto il sole.\" Ecclesiaste e \"conoscerete la verit\u00e0 e la verit\u00e0 vi far\u00e0 liberi\" Giovanni .\nNonostante il numero di corsi da lui tenuti, gli scritti e i libri che ha lasciato per insegnare agli altri i suoi metodi, nessuno \u00e8 stato mai in grado di emulare i suoi risultati."}
{"id": "1635675", "revid": "57342", "url": "https://it.wikipedia.org/wiki?curid=1635675", "title": "Carlos Carrera", "text": "Ha diretto \"Il crimine di Padre Amaro\", candidato ai premi Oscar 2003 come miglior film in lingua straniera. Nel 1994 con \"El H\u00e9roe\" ha vinto la Palma d'oro al Festival di Cannes per il miglior cortometraggio, mentre nel 1995 con \"Sin remitente\" ha vinto la Mongolfiera d'oro al Festival des 3 Continents di Nantes."}
{"id": "1635679", "revid": "599013", "url": "https://it.wikipedia.org/wiki?curid=1635679", "title": "Michal Papadopulos", "text": "Carriera.\nSquadre di club.\nHa iniziato la sua carriera nelle giovanili del NH Ostrava per poi passare alla squadra del Football Club Ban\u00edk Ostrava.\nNel luglio del 2003 \u00e8 passato all'Arsenal con la formula del prestito. Nel club inglese ha disputato una sola gara in Carling Cup. Al termine della stagione \u00e8 rientrato al Football Club Ban\u00edk Ostrava dove ha disputato una stagione prima di essere ceduto ai tedeschi del .\nNella Bundesliga ha disputato due stagioni, la seconda delle quali per met\u00e0 in prestito all'Energie Cottbus. Nel luglio 2008 \u00e8 rientrato in patria accasandosi al FK Mlad\u00e1 Boleslav.\nIl 15 giugno 2009 ha firmato un contratto quinquennale con il club olandese SC Heerenveen.\nNel gennaio 2011 Papadopulos approda al club russo del \u017dem\u010du\u017eina-So\u010di, militante nella seconda divisione nazionale.\nNel mese di agosto 2011, a causa delle difficolt\u00e0 economiche del club, il giocatore viene ceduto al .\nNazionale.\nHa esordito in Nazionale il 20 agosto 2008, subentrando nel corso di un'amichevole con l'."}
{"id": "1635688", "revid": "486946", "url": "https://it.wikipedia.org/wiki?curid=1635688", "title": "Club de F\u00fatbol Atlante, S.A. de C.V", "text": ""}
{"id": "1635691", "revid": "1272592", "url": "https://it.wikipedia.org/wiki?curid=1635691", "title": "Gorga Cilento", "text": "Gorga (o \"Gorga Cilento\") \u00e8 l'unica frazione del comune di Stio, in provincia di Salerno.\nGeografia fisica.\nPiccolo centro situato nell'alto Cilento, nel Parco nazionale del Cilento, Vallo di Diano e Alburni, circondato da colline e da fresche sorgenti. Dista circa 20\u00a0km da Vallo della Lucania e 80 da Salerno. Il fiume Alento inizia il suo corso nelle immediate vicinanze, sul Monte Le Corna, grazie ai tanti torrenti che scendono dalle colline i trova alle sorgenti del fiume Alento. Conta poco meno di 100 abitanti ed \u00e8 immerso nel contesto ambientale naturalistico del parco\nStoria.\nLa particolare struttura del dialetto, la chiesa dedicata a San Gennaro, protettore del paese, la presenza di una cappella millenaria che testimonia la presenza dei monaci basiliani stabilitisi nella regione intorno all'anno 1100, fanno pensare a un processo evolutivo che potrebbe comprendere l'insediamento nella zona di genti che risalivano il corso dell'Alento per cercare zone tranquille e fertili da coltivare. L'isolamento che si imponeva come misura cautelare a quei tempi (peste, malattie sconosciute) ha fatto s\u00ec che il paese si sviluppasse pian piano intorno alle sorgenti del fiume fino a occupare l'attuale posizione. Sono riscontrabili numerosi ruderi nelle campagne circostanti che sono testimonianza dei passati insediamenti. Per quanto attiene alle notizie documentabili, la storia di Gorga \u00e8 intimamente connessa alle vicende dello Stato di Magliano di cui faceva parte come casale. Fu anche Universit\u00e0 autonoma, ma nel periodo napoleonico Gorga fu aggregata al Comune di Stio.\nGorga \"Gurga\" (tardo latino gurges, tis = gorgo, fiotto d'acqua: per le sorgenti dell'Alento) posto a 536\u00a0m. s.m. dista dal capoluogo 2\u00a0km. Fino al 1811 era Universit\u00e0 autonoma. Il sigillo di Gorga \u00e8 ovale perlinato con scudo sormontato da cimiero e tripartito: due stelle, due sfere e, sotto, fiamme. Legenda intorno allo scudo: D. Dominico Verr\nChiese e monasteri.\nMonastero di Santa Maria di Camporosso.\nMonastero di S. Maria di Caporosso (scomparso): Il cenobio si trovava sulla riva destra del fiume Alento, nei pressi dell'abito dell'antica Magliano (oggi Magliano vetere). Di esso non vi \u00e8 alcuna traccia, ma questo non deve destare meraviglia in quanto anche di altri e pi\u00f9 importanti monasteri non rimane nulla o solo qualche misero rudere. L'area di pertinenza di S. Maria di Camporosso inizia, infatti, dalla \"coniunctura de flurio Alento et riu curbu\", che \u00e8 l'attuale \"Vallone Cupo\", un profondo torrente che immette le proprie acque nel fiume Alento.\nGrancia di San Lucido.\nLa Grancia di San Lucido (scomparsa): l'esistenza e l'antichit\u00e0 della \"grancia di San Lucido\", chiesa e priorato, \u00e8 documentata fin dall'anno 1167. Risale alla colonizzazione benedettina, infatti, fu dedicata alla fondazione del \"beato Lucido\", monaco benedettino originario di Aquara, vissuto tra il X e l'XI secolo. La crisi dei monasteri e l'introduzione delle \"commende\" portarono decadimento spirituale che coinvolse anche la \"grancia di San Lucido\". Nel 1756, infatti, era ancora in vita come \"commenda\": \"... il priorato di San Lucido, spettante alla commenta di San Benedetto di cui \u00e8 commendatore l'ecc/mo card. Ferra\u00f9, possiede in questa terra annuo canone perpetuo di ducati 12 che esige dalla chiesa di Magliano per concessione fatteli d'alcuni territori. Parte di questi territori verranno assegnati a Stio dalla condivisione Giampaolo del 1810 dell'ex Baronia...\". La Grancia \u00e8 ubicata nella localit\u00e0 San Lucido del comune di Stio non lontano da una sorgente detta \"fontana della Pastena\". L'edificio, privo di copertura, \u00e8 a pianta rettangolare di\u00a0m. 8 x 25 circa. Sorge su un pianoro ad orientazione Ovest-Est con l'ingresso sul lato Ovest di stampo italo greco (ci\u00f2 fa ipotizzare un insediamento anteriore ai benedettini). Era diviso in due ambienti separati da 2 strutture ad arco, oggi crollati. Al vano anteriore si accede alla porta sul lato Ovest su cui era posta la lapide di 1,40 x 0,80\u00a0m. Oltre ai frammenti di lapide ritrovati, ci\u00f2 che ben si conserva \u00e8 la muratura perimetrale, la quale presenta i connotati tipici di una tecnica molto antica: blocchi di pietra squadrata di media grandezza messi in opera con malta e conci di cotto. Una cura particolare era usata per gli spigoli murari e per le parti dove si alternano pietre a cuneo e conci rettangolari simmetricamente disposti. (Tratto dal volume \"STIO casale universit\u00e0 comune\" di G. Colicigno)\nMonastero di San Gennaro (scomparso): risalendo il corso del fiume Alento, in direzione di Gorga, si arriva al torrente che scende da dietro la chiesa di S.Maria e da l\u00ec, salendo attraverso un piccolo bosco (Aoro), si arriva in cima ad una collina sulla quale si trova un altro monastero, ci\u00f2 quello di S.Gennaro. Il monastero di S. Gennaro era ubicato pi\u00f9 in alto, sulla sommit\u00e0 della collina ancora oggi denominata \"l'area di San Gennaro\", un luogo non molto distante dall'attuale sito della Chiesa di Gorga, che \u00e8 da sempre dedicata proprio a S. Gennaro, a testimonianza di un culto millenario per il grande martire cristiano.\nCappella di S. Sofia (scomparsa): si trovava nell'attuale centro abitato in prossimit\u00e0 della piazza IV Novembre. Si \u00e8 attestata anche la presenza di altre cappelle delle quali sono stati ricostruiti gli altari nell'attuale chiesa madre\nChiesa di San Gennaro.\nChiesa di S. Gennaro: Come la parrocchiale di Stio, anche la chiesa di S. Gennaro nella piccola frazione di Gorga ha un bel campanile a tre piani con orologio, che testimonia la profonda devozione degli abitanti per il Santo partenopeo. All'interno un enorme dipinto raffigura il Santo che benedice dall'alto il paese. Non se ne conosce l'epoca di costruzione. \u00c8 per\u00f2 certo che il culto di S. Gennaro a Gorga \u00e8 attestato gi\u00e0 all'anno 1008.\nCappella della Madonna della Sanit\u00e0.\nCappella della Madonna della Sanit\u00e0: L'edificazione della Cappella \u00e8 datata verso la fine del Cinquecento e gli inizi del Seicento, essa era annessa all'omonimo monastero oggi scomparso. \u00c8 situata all'ingresso del paesino nella localit\u00e0 Oliceto. \u00c8 stata ristrutturata.\nManifestazioni.\nNel mese di agosto 2008 si sono festeggiati i 1.000 anni di San Gennaro, patrono della frazione, malgrado la data ufficiale del culto cada il 19 settembre di ogni anno.\nAgricoltura.\nZona d'origine del rinomato Fagiolo della Regina di Gorga, tutt'ora coltivato in piccolissimi appezzamenti con una produzione molto ridotta rispetto al passato. "}
{"id": "1635695", "revid": "287204", "url": "https://it.wikipedia.org/wiki?curid=1635695", "title": "Calzolari", "text": ""}
{"id": "1635707", "revid": "964", "url": "https://it.wikipedia.org/wiki?curid=1635707", "title": "Maiale barbuto", "text": ""}
{"id": "1635708", "revid": "1305772", "url": "https://it.wikipedia.org/wiki?curid=1635708", "title": "Areilico", "text": ""}
{"id": "1635710", "revid": "762947", "url": "https://it.wikipedia.org/wiki?curid=1635710", "title": "Piero Bellugi", "text": "Accademico di \"Santa Cecilia\", ha debuttato in Italia al Teatro alla Scala nel 1960. \u00c8 stato direttore stabile dell'Orchestra sinfonica della Rai di Torino.\nBiografia.\nDiplomato al Conservatorio Luigi Cherubini di Firenze, ha studiato anche all'Accademia Musicale Chigiana. Si \u00e8 perfezionato in direzione d'orchestra con Igor Markevitch all'Accademia del Mozarteum di Salisburgo e con Leonard Bernstein al centro musicale di Tanglewood, negli Stati Uniti. \nHa diretto alcune delle pi\u00f9 importanti orchestre a Parigi, Berlino, Vienna, Praga, Tel-Aviv, Madrid, Lisbona, Riga (Lettonia), attraversando le Americhe (dirigendo la Quad City Symphony Orchestra di Davenport (Iowa) dal 1954 al 1956 e la Oregon Symphony di Portland dal 1959 al 1961), l'Australia e la Russia. Ha partecipato ai festival musicali di Bregenz ed Aix-en-Provence ed al Maggio Musicale Fiorentino.\n\u00c8 padre di David Bellugi, musicista di flauto dolce, di Duccio Bellugi-Vannuccini, attore del Th\u00e9\u00e2tre du Soleil, la nota compagnia francese diretta da Ariane Mnouchkine e di Dino Bellugi, ricercatore al MIT, Boston. Nel corso della sua carriera, Bellugi ha presentato in prima esecuzione molte composizioni di autori del XX secolo fra cui Luciano Berio, Vittorio Fellegara, Sylvano Bussotti, Luciani, Darius Milhaud (Sinfonia n. 10 op.382 il 4 aprile 1961 a Portland), Luigi Nono, Krzysztof Penderecki, Goffredo Petrassi, Carlo Prosperi, Salvatore Sciarrino e Marco Tutino. \nL'interesse per la divulgazione musicale ha avuto inizio negli USA quando ha partecipato come assistente di Bernstein ad alcuni dei suoi \"Young People's Concerts\", presentando in seguito diversi programmi divulgativi sia in America che in Italia. D'altronde il legame con Bernstein lo ha profondamente marcato. Come ha scritto Gherardo Vitali Rosati in un'intervista sul Corriere Fiorentino fu proprio il direttore statunitense a finanziare i suoi studi in America. Fu in quel periodo americano che Bellugi conobbe anche i maestri Arturo Toscanini e Bruno Walter.\nPer il Teatro alla Scala di Milano nel 1961 dirige un concerto con Nathan Milstein e la Sinfonia n. 1 (Mahler), nel 1962 Serse (opera) alla Piccola Scala con Luigi Alva, Rolando Panerai, Mirella Freni, Fiorenza Cossotto e Franco Calabrese, nel 1963 la prima assoluta di \"Il linguaggio dei fiori (Donna Rosita nubile)\" di Renzo Rossellini con Rosanna Carteri, Fedora Barbieri, Panerai ed Alvinio Misciano e cinque spettacoli di balletto, nel 1964 Il ritorno di Ulisse in patria con Nicola Zaccaria, nel 1967 \"Ritratto di Don Chisciotte\" di Goffredo Petrassi e \"Die gl\u00fcckliche Hand\" di Arnold Sch\u00f6nberg con Renato Capecchi, nel 1971 tre concerti con Vladimir Ashkenazy, nel 1972 il Concerto per violino e orchestra (\u010cajkovskij) con Uto Ughi, nel 1973 Don Pasquale con Paolo Montarsolo ed Alfredo Kraus ed \"Il convitato di pietra\" di Giuseppe Cazzaniga con Claudio Desderi al Teatro della Societ\u00e0 di Lecco, al Teatro Sociale (Como), al Teatro Sociale (Mantova), al Teatro Grande (Brescia) ed al Teatro Fraschini di Pavia portato anche alla Piccola Scala nel 1974 con Giorgio Tadeo, nel 1975 Folk Songs con Cathy Berberian, nel 1979 \"Albert Herring\" di Benjamin Britten, nel 1982 La pietra del paragone con Daniela Dess\u00ec, Ugo Benelli, Justino D\u00edaz, Alessandro Corbelli, Desderi ed Armando Ariostini per la regia di Eduardo De Filippo ripresa da Rai 3 e nel 1983 la Sinfonia n. 101 (Haydn) ed il Concerto per orchestra (Bart\u00f3k).\nPer il Teatro La Fenice di Venezia nel 1962 dirige la Sinfonia n. 34 (Mozart) e la Sinfonia n. 2 (Schubert), nel 1963 la Sinfonia n. 7 (Beethoven) e Ma M\u00e8re l'Oye, nel 1966 il Concerto per pianoforte e orchestra n. 4 (Beethoven) con Nikita Magaloff e la Sinfonia n. 6 (Mozart) nel Cortile di Palazzo Ducale (Venezia), nel 1969 un concerto con Riccardo Brengola e la Sinfonia n. 10 (Mahler), nel 1971 la Sinfonia n. 9 (Mahler), nel 1973 I Capuleti e i Montecchi con Katia Ricciarelli, Veriano Luchetti e Giorgio Merighi ed il Concerto per pianoforte e orchestra n. 20 (Mozart), nel 1974 il Concerto per pianoforte e orchestra n. 3 (Beethoven), Eine kleine Nachtmusik e la Sinfonia n. 6 (\u010cajkovskij), nel 1976 Les noces portato anche nella Chiesa degli Eremitani di Padova ed il Concerto per violino e orchestra op. 64 (Mendelssohn) portato anche nella Basilica del Carmine (Padova), nel 1978 la Sinfonia n. 1 (Mahler) e nel 1980 \"Manfred (Carmelo Bene)\" di Robert Schumann con Lydia Mancinelli e Peer Gynt con Giorgio Albertazzi, Anna Proclemer, Elisabetta Pozzi e Bianca Toccafondi.\nAl Teatro Comunale di Firenze nel 1965 dirige \"Tosca\" con Magda Olivero ed Ettore Bastianini, nel 1971 dirige \"Manfred\" di Schumann nella traduzione di Giorgio Manganelli con Paolo Graziosi, nel 1975 La sonnambula e la prima assoluta di \"Dialoghi del verbo\" di Gaetano Giani Luporini, nel 1978 Il barbiere di Siviglia (Rossini) con Enzo Dara, nel 1979 Manfred (Carmelo Bene) e nel 1988 \"Peer Gynt\" con Albertazzi, Marisa Belli e Rada Rassimov.\nNel 1965 dirige le prime assolute di \"In memoriam: Die wei\u00dfe Rose\" di Hans Werner Henze ed il \"Concerto n. 7\" di Goffredo Petrassi nel Teatro Comunale di Bologna.\nAl Teatro dell'Opera di Roma nel 1966 dirige \"Manfred\" di Schumann con Enrico Maria Salerno.\nNel 1969 dirige L'elisir d'amore al Teatro Nuovo di Torino.\nNel 1970 dirige \"L'\u00e9toile\" di Emmanuel Chabrier al Teatro Massimo di Palermo.\nNel 1974 dirige \"Arlecchino\" di Ferruccio Busoni ad Empoli.\nAl Teatro Regio di Torino nel 1975 dirige \"Die drei Pintos\" di Carl Maria von Weber con Sesto Bruscantini, nel 1976 El retablo de maese Pedro con Elena Baggiore e nel 1978 \"Der Corregidor\" di Hugo Wolf con Angelo Romero e Don Giovanni (opera) con Leyla Gencer, Ferruccio Furlanetto, Arturo Testa ed Antonio Zerbini.\nAll'Opera di Chicago nel 1977 dirige \"Il barbiere di Siviglia\".\nAl Wiener Staatsoper nel 1981 dirige \"I Capuleti e i Montecchi\" con Agnes Baltsa.\nNel 1982 dirige Il re pastore (Mozart) al Th\u00e9\u00e2tre des Champs-\u00c9lys\u00e9es di Parigi.\nBellugi ha diretto musicisti come Vladimir A\u0161kenazi, Arthur Rubinstein, Ugo Chiti, Mstislav Leopol'dovi\u010d Rostropovi\u010d, ma anche collaborato con molti attori come Giorgio Albertazzi, Anna Proclemer e Carmelo Bene, con cui portarono in scena il Manfred (Carmelo Bene) di Robert Schumann su libretto di George Gordon Byron . \nHa curato la formazione di orchestre giovanili a Boston, all'Universit\u00e0 della California ed ha diretto l'Orchestra Giovanile Italiana per dieci anni. \u00c8 stato attivo come concertista e come didatta tenendo corsi e seminari di direzione d'orchestra.\nDal 2004 era il Direttore Artistico del Teatro Massimo Vittorio Emanuele di Palermo.\nDal 2005 al 2009 \u00e8 stato Direttore ospite principale dell'Orchestra Sinfonica di Sanremo\n\u00c8 scomparso nel 2012 all'et\u00e0 di 87 anni."}
{"id": "1635711", "revid": "1745361", "url": "https://it.wikipedia.org/wiki?curid=1635711", "title": "Agastrofo", "text": "Nella mitologia greca, Agastrofo era il nome di uno dei figli di Peone.\nIl mito.\nDurante la guerra di Troia, intercorsa fra l'intera Grecia e il regno di Troia, Agastrofo partecip\u00f2 come guerriero aiutando il re di Troia, Priamo, e la sua gente. Durante una delle tante battaglie Diomede, guerriero Acheo, abilissimo con la lancia, riusc\u00ec a colpirlo con la sua asta all'altezza delle anche, al che subito Ettore cerc\u00f2 di vendicarlo.\nDopo la sua morte, il figlio di Tideo cerc\u00f2 di rubargli l'armatura, infastidito da Paride che lo colp\u00ec al piede con una delle sue frecce."}
{"id": "1635713", "revid": "529641", "url": "https://it.wikipedia.org/wiki?curid=1635713", "title": "Aite", "text": "Nella mitologia greca, Aite era il nome di uno dei cavalli di Agamennone; l'altro si chiamava Podargo.\nIl mito.\nEchepolo aveva donato i due cavalli ad Agamennone, grande re della Grecia, come risarcimento per non averlo potuto seguire nella sua spedizione bellica a Troia. Aite era il cavallo femmina della coppia, aveva una bella criniera ed era veloce nella corsa. I cavalli parteciparono ai giochi funebri tenuti per onorare la morte di Patroclo, grande amico dell'invincibile Achille. Durante la corsa, guidata dal fratello del proprietario, Menelao, Aite per poco non riusc\u00ec a superare Antiloco."}
{"id": "1635738", "revid": "1543377", "url": "https://it.wikipedia.org/wiki?curid=1635738", "title": "Nectan", "text": "Agiografia.\nSecondo la leggenda pi\u00f9 comune, il santo fu il maggiore dei molti figli di Brychan, re di Brycheiniog (ora Brecknock nel sud del Galles); sua sorella era santa Wenna di Talgarth. Dedise di diventare un eremita, si trasfer\u00ec nel nord del Devon e si stabil\u00ec vicino ad una sorgente (ora il \"Pozzo di San Nectan\"), in quella che allora era la foresta di Hartland. Ma \u00e8 anche associato con la valle e la cascata di San Nectan a Trethevy, vicino a Tintagel in Cornovaglia, dove avrebbe passato un periodo di tempo da eremita. A Hartland fu attaccato dai rapinatori che lo decapitarono, ma egli raccolse la testa e ritorn\u00f2 al suo pozzo, dove croll\u00f2 e mor\u00ec. \u00c8 detto che dove il suo sangue cadde crebbero le digitali. Fu seppellito nella cappella a lui dedicata nella Chiesa di San Nectan a Stoke.\nVenerazione.\nDopo la morte di Nectan, una setta si diffuse intorno al suo santuario e continu\u00f2 ad essere popolare per tutto il Medioevo, sostenuto da sia i re anglosassoni che i signori normanni. La chiesa fu in possesso dei canonici agostiniani di Hartland Abbey, che era confinante con essa, finch\u00e9 quell'Ordine fu privato del riconoscimento con la Riforma protestante.\nIl suo giorno di festa \u00e8 il 17 giugno, il giorno presunto della sua morte (tradizionalmente circa 510); c'\u00e8 ancora una tradizione di raccogliere le digitali presso il suo pozzo in quel giorno. Parecche altre chiese nel Devon sono dedicate a San Nectan, ma soltanto due sono antiche: Welcombe, al sud di Hartland, e probabilmente quella di Ashton (ora intitolata a San Giovanni Battista). C'\u00e8 anche una cappella medievale di San Nectan vicino a St Winnow in Cornovaglia.\nOrigini possibili.\nL'associazione pi\u00f9 antica del nome \"Nectan\" sembra essere con un dio dell'acqua irlandese, Nechtan, probabilmente identico al dio romano-britannico, Nodens. Potrebbe essere stato il santo protettore del Pozzo di San Nectan a Stoke e fu cristianizzato pi\u00f9 tardi per rendere l'adorazione compatibile con la nuova fede."}
{"id": "1635739", "revid": "830939", "url": "https://it.wikipedia.org/wiki?curid=1635739", "title": "Amisodaro", "text": "Nella mitologia greca, Amisodaro era un licio, padre di Atimnio e di Maride.\nIl mito.\nAmisodaro, ricco cittadino della Licia, ebbe in tarda et\u00e0 due figli, Atimnio e Maride, che divennero durante la guerra di Troia compagni in armi del grande Sarpedonte. La guerra era scoppiata per via di un capriccio di amore voluto da Paride, che rap\u00ec Elena moglie di Menelao. I due giovani persero insieme la vita in battaglia, per mano di un'altra coppia di fratelli, Antiloco e Trasimede.\nIl nome di Amisodaro \u00e8 legato anche alla Chimera. Tale mostro, dotato di tre teste, una di leone, una di capra e una di serpente, fu infatti tenuto a bada proprio dal saggio e tranquillo Amisodaro che lo nutriva, quando gli era possibile, per evitare che arrecasse danni maggiori agli abitanti della Licia. Fino al giorno in cui Bellerofonte uccise quella creatura spaventosa."}
{"id": "1635740", "revid": "14508406", "url": "https://it.wikipedia.org/wiki?curid=1635740", "title": "Palazzo Malabayla", "text": ""}
{"id": "1635742", "revid": "14508416", "url": "https://it.wikipedia.org/wiki?curid=1635742", "title": "Palazzo Malabajla", "text": ""}
{"id": "1635743", "revid": "599013", "url": "https://it.wikipedia.org/wiki?curid=1635743", "title": "Anfio", "text": ""}
{"id": "1635747", "revid": "53508", "url": "https://it.wikipedia.org/wiki?curid=1635747", "title": "Chen (stato)", "text": "Chen (\u9673) fu uno degli stati meno importanti sorto nell'antica Cina nel Periodo delle primavere e degli autunni. Era un piccolo Stato formato principalmente da un solo centro urbano situato nei pressi dell'attuale provincia di Henan, confinante a sud con lo Stato di Chu.\nLa famiglia reale di questo Stato rivendicava la propria discendenza dall'imperatore Shun. Secondo la tradizione, dopo la conquista della dinastia Shang attorno al 1046 a.C. Re Wu di Zhou si mise alla ricerca del vasaio Gui Man, (\u5aaf\u6eff), un discendente di Shun per concedergli il feudo di Chen, che successivamente divenne uno Stato satellite e alleato di Chu nella battaglia di Chengpu. Venne annesso allo Stato di Chu nel 479 a.C. Dopo la distruzione del vecchio Stato di Chu, per un certo periodo la capitale Ying venne trasferita a Chen. "}
{"id": "1635749", "revid": "125207", "url": "https://it.wikipedia.org/wiki?curid=1635749", "title": "Suada Diliberovi\u0107", "text": ""}
{"id": "1635752", "revid": "76963", "url": "https://it.wikipedia.org/wiki?curid=1635752", "title": "Tahnee Welch", "text": "Biografia.\nNata nel 1961 a San Diego (California), \u00e8 figlia di Raquel Welch. Gi\u00e0 all'et\u00e0 di 16 anni, abbandon\u00f2 scuola e casa spostandosi a New York, dove cominci\u00f2 a studiare recitazione.\nNegli anni ottanta inizi\u00f2 la carriera di attrice in Italia dove si impose grazie al film di Carlo Vanzina \"Amarsi un po'...\", al fianco di Claudio Amendola e Virna Lisi. \nSuccessivamente gir\u00f2 a Hollywood il suo film di maggior successo \"Cocoon, l'energia dell'universo\", diretta da Ron Howard e con Steve Guttenberg, Don Ameche, Jessica Tandy e Maureen Stapleton.\nDopo una lunga parentesi sul set della soap opera \"Falcon Crest\", partecip\u00f2 a \"Cocoon - Il ritorno\" per poi ritornare in Italia ed apparire in film di cassetta e serie tv tra i quali \"Disperatamente Giulia\", regia di Enrico Maria Salerno con Fabio Testi e Laura Antonelli.\nNel 1995 ha posato per Playboy, e sono poi seguiti una serie di pellicole in tono minore fino al 1999.\nDoppiatrici italiane.\nNelle versioni in italiano dei suoi film, Tahnee Welch \u00e8 stata doppiata da: "}
{"id": "1635756", "revid": "682976", "url": "https://it.wikipedia.org/wiki?curid=1635756", "title": "Areto (figlio di Priamo)", "text": "Areto () \u00e8 un personaggio della mitologia greca, uno dei figli di Priamo ed uno dei valenti eroi che si parteciparono alla guerra di Troia.\nMitologia.\nAreto, insieme al suo amico Cromio, si unirono alle schiere troiane durante la guerra di Troia ed in una delle battaglie Areto si scontr\u00f2 con Automedonte, sperando di rubargli i cavalli dopo averlo ucciso ma non riusc\u00ec a schivare la veloce lancia scagliata dal nemico, che trapass\u00f2 il suo scudo e lo fer\u00ec mortalmente. \nCromio dovette abbandonarlo nel campo di battaglia e ritirarsi."}
{"id": "1635759", "revid": "110157", "url": "https://it.wikipedia.org/wiki?curid=1635759", "title": "Motonautica ai Giochi della IV Olimpiade", "text": "Ai Giochi Olimpici di Londra 1908 furono disputate tre gare di motonautica, chiamate \"water motorsport\", \"motor boats\" e \"power boating\".\nIn tutte e tre le gare i concorrenti dovevano percorrere cinque giri di un tracciato lungo 8 miglia nautiche per un totale di 70 chilometri. In ogni evento una sola imbarcazione \u00e8 riuscita a raggiungere il traguardo a causa del forte vento. Le gare si sono disputate tra il 28 e 29 agosto 1908."}
{"id": "1635762", "revid": "110157", "url": "https://it.wikipedia.org/wiki?curid=1635762", "title": "Irkineeva", "text": "La Irkineeva (anche traslitterata come \"Irkinejeva\" o \"Irkineyeva\"; anche conosciuta come \"Irkaneeva\") \u00e8 un fiume della Russia siberiana centrale (Oblast' di Irkutsk), affluente di destra dell'Angara.\nNasce e scorre nell'altopiano dell'Angara (all'estremit\u00e0 meridionale dell'altopiano della Siberia centrale), scorrendo con direzione mediamente sudoccidentale; come tutti i fiumi del bacino, \u00e8 gelato per lunghi periodi ogni anno (da ottobre a maggio, mediamente)."}
{"id": "1635764", "revid": "718859", "url": "https://it.wikipedia.org/wiki?curid=1635764", "title": "Astinoo", "text": "Nella mitologia greca, Astinoo era il nome di diversi personaggi legati ognuno al mito della guerra di Troia.\nIl mito.\nDurante la guerra combattuta fra gli achei e la potente citt\u00e0 di Troia ritroviamo sotto tale nome:\nAstinoo figlio di Protiaone.\nDurante una delle tante battaglie fra i due eserciti, Astinoo era in prima fila a combattere per i troiani. Polidamante, un eroe al servizio dell'esercito di Priamo, in quel frangente rimase senza auriga, e quindi anche se combatteva a piedi se ne avesse avuto bisogno gli era stato precluso ogni via di fuga. Appena vide libero Astinoo subito gli affid\u00f2 le sorti dei suoi cavalli e lui fu ben felice di servirlo.\nQuando Neottolemo, l'eroe figlio di Achille, giunse in Troade per aiutare gli Achei contro i troiani, egli assunse il comando dei Mirmidoni e con essi riusc\u00ec a massacrare quasi tutti gli eroi troiani. Sotto la sua lancia cadde sia Euripilo, nipote di Priamo giunto in soccorso dei Troiani, e anche Agenore, il valoroso figlio di Antenore. Insieme a loro venne inoltre ucciso anche Astinoo."}
{"id": "1635765", "revid": "405275", "url": "https://it.wikipedia.org/wiki?curid=1635765", "title": "Batell", "text": "Il batell (plurale \"bat\u00e8j\"; detto anche lucia) \u00e8 un'imbarcazione storica a remi e/o a vela di piccole dimensioni adoperata dai pescatori del Lago di Como per il trasporto del pescato, ma anche di passeggeri. \u00c8 la pi\u00f9 famosa tra le imbarcazioni lariane, tanto da divenire il simbolo stesso del lago.\nStruttura.\n\u00c8 una delle pi\u00f9 antiche barche del lago, di dimensioni leggermente inferiori a quelle del \"navett\": la lunghezza di solito non superava i sei metri, mentre la larghezza era circa di due metri. Le sponde erano piuttosto alte (non meno di 50 centimetri) e inclinate.\nLo scafo ed i cerchi erano in legno di castagno; in abete i remi ed in rovere gli scalmi che, come per il \"navett\", erano quattro o sei.\nSimile al \"navett\" sia nella vela sia nella manovra dei remi: la vela aveva dimensioni pari a quelle dello scafo ed era rettangolare.\nNormalmente era utilizzato al massimo da due pescatori. Rispetto al \"navett\" lo scafo forniva meno spazio per il carico di reti o di pescato, ma permetteva di ospitare passeggeri.\nEvoluzione storica.\nNonostante fosse nata come barca da lavoro (pesca o trasporto di merci poco ingombranti), nell'Ottocento fu modificata per essere utilizzata per la navigazione da diporto: venne ridotto lo spazio per il carico, furono aggiunte lunghe panche longitudinali (lungo i fianchi) per i passeggeri e fu introdotto anche il timone. Nel complesso ci fu anche una maggior cura delle finiture, in particolare i terminali delle travi sporgenti e dei frangiflutti di prua. Si utilizzarono anche colorazioni come bianco e celeste su fondo nero e rosso.\nNell'Ottocento i \"bat\u00e8j\" erano utilizzati anche per servizi ausiliari ai piroscafi a vapore, per sbarco o imbarco di passeggeri o corrispondenza in localit\u00e0 prive di pontili per l'attracco.\nNon \u00e8 raro vedere nei moli vecchi \"bat\u00e8j\", anche se molti hanno subito pesanti rimaneggiamenti (soprattutto vetroresina), perdendo le caratteristiche tradizionali.\nAttivit\u00e0 sportiva.\nL'imbarcazione Lucia \u00e8 utilizzata per la disputa di manifestazioni sportive sul Lago di Como, organizzate dalla Federazione Italiana Canottaggio a Sedile Fisso. L'appuntamento pi\u00f9 importante della stagione agonistica \u00e8 il Palio remiero del Lario, che ogni anno viene disputato in una localit\u00e0 diversa del lago."}
{"id": "1635766", "revid": "80339", "url": "https://it.wikipedia.org/wiki?curid=1635766", "title": "Irkaneeva", "text": ""}
{"id": "1635767", "revid": "80339", "url": "https://it.wikipedia.org/wiki?curid=1635767", "title": "Irkinejeva", "text": ""}
{"id": "1635768", "revid": "80339", "url": "https://it.wikipedia.org/wiki?curid=1635768", "title": "Irkineyeva", "text": ""}
{"id": "1635769", "revid": "287204", "url": "https://it.wikipedia.org/wiki?curid=1635769", "title": "Boro (mitologia)", "text": ""}
{"id": "1635781", "revid": "327773", "url": "https://it.wikipedia.org/wiki?curid=1635781", "title": "Valsartan", "text": "Il valsartan \u00e8 un sartano di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro lo scompenso cardiaco, ipertensione, e trattamento post infarto. \nL'associazione tra sacubitril e valsartan trova indicazione nel trattamento dell'insufficienza cardiaca con bassa frazione di eiezione.\nControindicazioni.\nControindicata in caso di insufficienza epatica e renale, da controllare la quantit\u00e0 di potassio, da evitare in gravidanza e durante l'allattamento.\nAvvertenze.\n\"Pazienti anziani\": sebbene i pazienti anziani risultino pi\u00f9 sensibili al trattamento farmacologico, non \u00e8 richiesta una riduzione del dosaggio del farmaco.\n\"Etnia afro-americana\": gli antagonisti del recettore dell'angiotensina possono essere meno efficaci nel trattamento dell'ipertensione nei pazienti di etnia afro-americana rispetto ai pazienti di etnia caucasica.\nFarmacodinamica.\nI sartani sono antagonisti dei recettori dell'angiotensina II e impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza l'effetto collaterale pi\u00f9 diffuso (la tosse).\nEffetti indesiderati.\nAlcuni degli effetti indesiderati sono ipotensione, cefalea, iponatremia, gotta, vertigini, nausea, impotenza, vomito, febbre, ipercalcemia, ipoglicemia, iperuricemia, affaticamento.\n2018: il caso dei lotti ritirati contaminati da NDMA.\nIl 5 luglio 2018 l\u2019Agenzia italiana del farmaco (AIFA)\n, assieme all'Agenzia europea l'EMA, hanno disposto il ritiro immediato di diversi lotti di farmaci a base del principio attivo valsartan per un difetto di qualit\u00e0: un'impurit\u00e0 - la presenza di N-nitrosodimetilamina (NDMA), classificata come \u00abprobabilmente cancerogena\u00bb - \u00e8 stata riscontrata su 748 lotti di farmaci prodotti da 15 diverse aziende farmaceutiche che contengono il principio attivo valsartan. Tale impurit\u00e0 sono emerse durante la produzione nello stabilimento della Zhejiang Huahai Pharmaceuticals, nel distretto di Chuannan (Sichuan), in Cina."}
{"id": "1635785", "revid": "122677894", "url": "https://it.wikipedia.org/wiki?curid=1635785", "title": "Telmisartan", "text": "Il telmisartan \u00e8 un principio attivo specifico utilizzato nel trattamento dell'ipertensione; appartiene alla classe degli Antagonisti del recettore per l'angiotensina II.\nIndicazioni.\n\u00c8 utilizzato come medicinale in cardiologia per:\nControindicazioni.\nInsufficienza epatica grave. Da controllare la kaliemia, da evitare in gravidanza e durante l'allattamento, ostruzione delle vie biliari.\nFarmacodinamica.\nI sartani sono antagonisti dei recettori dell'angiotensina II ed impediscono l'interazione tra tale forma di angiotensina e i recettori tissutali denominati AT1.\nIl blocco dell'AT1 produce effetti simili agli ace-inibitori senza l'effetto collaterale pi\u00f9 diffuso (la tosse)\nEffetti indesiderati.\nAlcuni degli effetti indesiderati sono ansia, alterazioni della visione, vertigini, nausea, vomito, iperuricemia, affaticamento, ipotensione, rash, bradicardia, mialgia, artralgia, eczema, tachicardia, insonnia, depressione, eosinofilia, iperkaliemia."}
{"id": "1635786", "revid": "125142358", "url": "https://it.wikipedia.org/wiki?curid=1635786", "title": "Olmesartan", "text": "L'olmesartan medoxomil \u00e8 un sartano di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione.\nControindicazioni.\nOstruzione renale, e insufficienza epatica. Da controllare la quantit\u00e0 di potassio, da evitare in gravidanza e durante l'allattamento.\nFarmacodinamica.\nI sartani sono antagonisti dei recettori dell'angiotensina II e impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza l'effetto collaterale pi\u00f9 diffuso (la tosse).\nEffetti indesiderati.\nAlcuni degli effetti indesiderati sono faringite, cefalea, dolore toracico, tosse, vertigini, nausea, trombocitopenia, vomito, febbre, ipercalcemia, ipoglicemia, iperuricemia, affaticamento, ipotensione, rash, angina, orticaria, rinite, ematuria, artrite."}
{"id": "1635788", "revid": "21583", "url": "https://it.wikipedia.org/wiki?curid=1635788", "title": "Carrubba", "text": ""}
{"id": "1635789", "revid": "110157", "url": "https://it.wikipedia.org/wiki?curid=1635789", "title": "Usolka", "text": "La Usolka \u00e8 un fiume della Russia siberiana centrale (Kraj di Krasnojarsk), affluente di sinistra della Taseeva nel bacino dell'Angara.\nNasce e scorre nella parte sudoccidentale dell'Altopiano della Siberia centrale, fluendo in direzione nordoccidentale costeggiando a oriente le alture dello Enisej.\nIl fiume \u00e8 gelato, mediamente, da novembre a fine aprile - primi di maggio."}
{"id": "1635792", "revid": "287204", "url": "https://it.wikipedia.org/wiki?curid=1635792", "title": "Losartan", "text": "Il Losartan potassico \u00e8 un sartano di indicazione specifica contro l'ipertensione arteriosa e l'insufficienza cardiaca. Nomi commerciali in Italia: Lortaan (MSD); Losaprex (Sigma-tau); Neolotan (Neopharmed).\nIndicazioni.\nViene utilizzato come medicinale contro l'ipertensione arteriosa, ed in cardiologia contro l'insufficienza cardiaca (scompenso cardiaco).\nAvvertenze.\n\"Angioedema:\" il rischio di angioedema con i sartani \u00e8 minore rispetto a quello riscontrato con gli ACE-inibitori, ma aumenta nei pazienti in cui si \u00e8 verificato angioedema da ACE-inibitori.\nControindicazioni.\nGravidanza; durante l'allattamento ed in et\u00e0 pediatrica\nFarmacodinamica.\nI sartani sono antagonisti dei recettori dell'angiotensina II ed impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza l'insorgenza dell'effetto collaterale pi\u00f9 diffuso (la tosse)\nEffetti indesiderati.\nAlcuni degli effetti indesiderati sono artralgia, cefalea, mialgia, astenia, vertigini, nausea, anemia, vomito, febbre, epatite, trombocitopenia, affaticamento, orticaria, rash."}
{"id": "1635794", "revid": "287204", "url": "https://it.wikipedia.org/wiki?curid=1635794", "title": "Irbesartan", "text": "L' Irbesartan \u00e8 un principio attivo di indicazione specifica contro l'ipertensione\nIndicazioni.\nCome tutti gli antagonisti dei recettori II dell'angiotensina, l'irbesartan trova indicazione nel trattamento dell'ipertensione. Pu\u00f2 anche rallentare la progressione della nefropatia diabetica, ed \u00e8 indicato per limitare l'evoluzione delle disfunzioni renali in pazienti affetti da diabete di tipo 2, ipertensione e microalbuminuria (&gt;30\u00a0mg/24 ore) o proteinuria (&gt;900\u00a0mg/24 ore).\nControindicazioni.\nDa controllare la quantit\u00e0 di potassio, da evitare in gravidanza e durante l'allattamento\nFarmacodinamica.\nI sartani sono antagonisti dei recettori dell'angiotensina II e impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza la comparsa dell'effetto collaterale pi\u00f9 diffuso (la tosse).\nEffetti indesiderati.\nAlcuni degli effetti indesiderati sono ipotensione, cefalea, iponatremia, gotta, vertigini, nausea, impotenza, vomito, febbre, ipercalcemia, ipoglicemia, iperuricemia, affaticamento, ipotensione, rash, tachicardia, dolore toracico, artralgia, orticaria, vasculite, epatite, dispepsia."}
{"id": "1635795", "revid": "188668", "url": "https://it.wikipedia.org/wiki?curid=1635795", "title": "Serenissima Repubblica di Genova", "text": ""}
{"id": "1635797", "revid": "287204", "url": "https://it.wikipedia.org/wiki?curid=1635797", "title": "Eprosartan", "text": " \nL'Eprosartan \u00e8 un sartano utilizzato nell'ipertensione arteriosa.\nIndicazioni.\n\u00c8 utilizzato come medicinale in cardiologia contro l'ipertensione.\nControindicazioni.\nDa controllare la quantit\u00e0 di potassio, da evitare in gravidanza e durante l'allattamento.\nFarmacodinamica.\nI sartani sono antagonisti dei recettori dell'angiotensina II e impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza insorgenza della tosse, l'effetto collaterale pi\u00f9 diffuso.\nEffetti indesiderati.\nAlcuni degli effetti indesiderati sono ipotensione, cefalea, iponatremia, vertigini, nausea, vomito, febbre, ipercalcemia, ipoglicemia, iperuricemia, affaticamento, ipotensione, rash, anemia, astenia."}
{"id": "1635798", "revid": "287204", "url": "https://it.wikipedia.org/wiki?curid=1635798", "title": "Candesartan", "text": "Il candesartan cilexetil \u00e8 un sartano con indicazione specifica per l'ipertensione.\nIndicazioni.\n\u00c8 utilizzato come medicinale in cardiologia contro lo scompenso cardiaco, ipertensione, e trattamento post infarto.\nControindicazioni.\nStenosi arteria renale, colestasi. Da controllare la quantit\u00e0 di potassio, da evitare in gravidanza e durante l'allattamento.\nFarmacodinamica.\nI sartani sono antagonisti dei recettori dell'angiotensina II e impediscono l'interazione tra tale forma di angiotensina e i recettori tissutali denominati AT1 (e anche AT2).\nIl blocco dell'AT1 produce effetti simili agli ace-inibitori senza l'effetto collaterale pi\u00f9 diffuso (la tosse).\nEffetti indesiderati.\nAlcuni degli effetti indesiderati sono ipotensione, cefalea, iponatremia, gotta, vertigini, nausea, vomito, febbre, ipercalcemia, ipoglicemia, iperuricemia, affaticamento, rash, epatite, , orticaria, artralgia."}
{"id": "1635799", "revid": "871355", "url": "https://it.wikipedia.org/wiki?curid=1635799", "title": "Polo ai Giochi della IV Olimpiade", "text": "Ai Giochi Olimpici di Londra 1908 fu disputato un torneo di polo per la seconda volta dopo la prima apparizione ai Giochi di Parigi 1900\nGli incontri furono disputati all'Hurlingham Polo Grounds di Londra e tutti e tre i team presenti rappresentavano la Gran Bretagna, due provenivano dall'Inghilterra e uno dall'Irlanda. Il vincente dello scontro tra i due team inglesi avrebbe incontrato il team irlandese, l'oro fu vinto dal Roehampton, che vinse entrambe le gare. Le altre due squadre vinsero l'argento."}
{"id": "1635802", "revid": "248115", "url": "https://it.wikipedia.org/wiki?curid=1635802", "title": "Lucia (imbarcazione)", "text": ""}
{"id": "1635804", "revid": "983767", "url": "https://it.wikipedia.org/wiki?curid=1635804", "title": "Chu (stato)", "text": "Ch\u01d4 (\u695a) fu un regno situato nell'attuale Cina centro meridionale, durante il Periodo delle primavere e degli autunni, (722-481 a.C. e il Periodo dei regni combattenti (481-221 a.C.). La famiglia dominante possedeva il cognome \"mi\" (\u8288), nome del clan \"xiong\" \u718a, e il titolo nobiliare di \"zi\", corrispondente approssimativamente al nostro visconte.\nIl primo nome dello Stato era Jing (\u8346) e successivamente Jingchu (\u8346\u695a). Al massimo della sua espansione il regno di Chu occupava una vasta area di territorio, comprendente le attuali province dello Hunan, Hubei, Chongqing, Henan, Shanghai, e parte dello Jiangsu. La capitale del regno era Ying (\u90e2), localizzata approssimativamente nei pressi dell'attuale Jingzhou, nella provincia dell'Hubei.\nStoria.\nLo Stato di Jing era popolato dall'originale popolo Chu e governato da un'aristocrazia strettamente imparentata con la dinastia dei sovrani Zhou, con capitale a Danyang. Prima della dissoluzione del potere degli Zhou, il territorio venne trasferito per autorit\u00e0 da Re Cheng di Zhou a Xiong Yi, dando cos\u00ec inizio al regno degli Zhou orientali. Nei primi anni della sua formazione, Chu fu principalmente uno Stato militare in perenne espansione, con la cattiva reputazione di annettersi tutti gli stati con il quale si era alleato. Chu crebbe da piccolo e dipendente stato a grande impero degno di rispetto, ottenendo il riconoscimento di uno dei \"Cinque principali stati feudatari del Periodo delle Primavere e degli Autunni (\u6625\u79cb\u4e94\u9738). Il potere del regno continu\u00f2 ad esistere anche dopo la fine del periodo delle Primavere e degli Autunni avvenuta nel 481 a.C. Nel 447 a.C. Chu annient\u00f2 Cai. Tuttavia verso la fine del V secolo a.C. la corruzione si diffuse a tal punto da rendere Chu uno Stato inefficiente anche a causa degli emolumenti dovuti al numero di burocrati sempre pi\u00f9 numerosi. Molti ufficiali non avevano dei compiti definiti, eccetto che prendere denaro. Cos\u00ec l'esercito perse professionalit\u00e0 a causa della scarsit\u00e0 di fondi.\nEspansione.\nVerso la fine del 390 a.C., re Dao di Chu (\u695a\u60bc\u738b) nomin\u00f2 Wu Qi suo primo ministro, che dal 380 a.C. inizi\u00f2 una riforma amministrativa dello Stato allo scopo renderlo pi\u00f9 potente ed efficiente: abbass\u00f2 i salari degli ufficiali rimuovendo quelli inutili. Promulg\u00f2 norme giuridiche allo scopo di rendere la capitale Ying pi\u00f9 efficiente. Nonostante Wi Qi fosse divenuto molto impopolare le sue riforme resero lo Stato molto potente fino all'inizio del IV secolo a.C. quando predominarono gli stati Zhao e Qin\nChu con il potere delle armi conquist\u00f2 gli Stati di Chen e lo Stato di Cai e sconfiggendo gli Stati di Wei e Yue. Tuttavia durante i funerali di Re Dao nel 381 a.C. Wu Qi venne assassinato da ufficiali. Durante il tardo periodo degli stati Guerrieri, Chu aument\u00f2 la pressione alle frontiere ovest di Qin, specialmente dopo la riforma amministrativa e legale di Shang Yang. Il potere e le dimensioni raggiunte dello Stato di Chu furono fondamentali per la formazioni delle alleanze contro Qin. Come Qin si espanse nei territori di Chu, Chu cerc\u00f2 di sfogo verso i territori meridionali e orientali, assorbendo l'influenza delle culture locali incontrate durante la sua espansione. Nel 333 a.C., Chu e Qi si spartirono lo Stato litoraneo di Yue.\nVerso al fine del Periodo dei regni combattenti, approssimativamente verso la fine del IV secolo a.C., tuttavia per Chu inizi\u00f2 la decadenza. Come risultato di diverse invasioni provenienti dal Zhao e Qin, Chu fu inevitabilmente annesso a Qin. Nel 278 a.C. il generale Bai Qi di Qin conquist\u00f2 Ying, per cui la capitale in esilio di Chu venne trasferita nella provincia di Anhui.\nLa conquista Qin (225-223 a.C.).\nNel 225 a.C. solo tre stati sovrani rimanevano indipendenti: Chu, Yan e Qi. Lo Stato di Chu aveva ricuperato significativamente le forze per impostare una seria resistenza dopo la disastrosa sconfitta contro i Qin del 278 a.C., con la perdita della secolare ed antica capitale di Ying (Jingzhou). Nonostante la vastit\u00e0 del territorio e la quantit\u00e0 di risorse e di manodopera, il difetto principale dello Stato di Chu era il suo governo corrotto che vanific\u00f2 quasi del tutto le riforme legalistiche di Wu Qi.\nYing Zheng di Qin decise di sconfiggere per primo lo Stato pi\u00f9 forte, quello di Chu, ma la prima invasione fu un insuccesso, perch\u00e9 l'esercito Chu respinse le truppe Qin comandate dall'inesperto generale Li Xing, sul terreno a lui poco familiare di Huaiyang, nelle odierne province di Jiangsu e Anhui.\nNel 224 a.C., a comandare una seconda invasione alla testa di un esercito Qin di 600\u00a0000 uomini fu richiamato il famoso conquistatore dello Stato di Zhao, Wang Jian. Lo Stato di Chu non riusc\u00ec a fermare gli invasori, e dopo aver tentato una vana resistenza fu definitivamente conquistato nel 223 a.C.\nPoich\u00e9 lo Stato di Chu era stato l'ultimo a cadere, solo undici anni prima della morte di Qin Shihuangdi e poich\u00e9 era stato risparmiato da massacri e distruzioni, divenne lo Stato leader nella ribellione contro la dinastia Qin. Alla fine, furono due uomini della terra di Chu, Liu Bang e Xiang Yu a condurre la rivolta e a combattersi a vicenda nella contesa Chu-Han. Fu Liu Bang a prevalere, e a creare la dinastia Han che regn\u00f2 sulla Cina per 400 anni.\nIl popolo Chu e le sue tradizioni ebbero una notevole importanza sotto la dinastia Han occidentale, e finirono con l'amalgamarsi con le tradizioni dei dominatori Qin, creando una cultura cinese unificata che emerse nel periodo della dinastia Han orientale.\nCultura.\nLa cultura Chu emersa dagli scavi archeologici fu inizialmente simile a quella degli altri stati dell'epoca Zhou. I pi\u00f9 antichi corredi sepolcrali consistevano principalmente di oggetti in bronzo di stile Zhou, mentre nelle tombe pi\u00f9 tarde, specialmente quelle del Periodo dei regni combattenti, sono stati rinvenuti oggetti specificamente Chu. Una delle caratteristiche dell'arte Chu era l'uso di motivi ornamentali raffiguranti serpenti e draghi. Alcuni archeologi hanno ipotizzato che il popolo Chu potesse avere collegamenti culturali con la scomparsa dinastia Shang, che gi\u00e0 aveva fatto uso di motivi ornamentali simili.\nUna caratteristica della cultura Chu fu il suo impiego di riti sciamanici- I Chu, inoltre, svilupparono generi musicali distinti da quelli Zhou, ed usarono diversi sistemi di notazione musicale, oltre a strumenti musicali particolari.\nLa cultura Chu entr\u00f2 spesso in contatto con le culture di altri popoli, specialmente a sud. Nel territorio Chu sono state scoperte numerose tombe e arredi funerari nello stile dei popoli Ba e Yue. Vicina alle influenze Wu-Yue, gli artigiani Chu produssero spade simili a quelle wuyue, ed impiegarono lo stile di scrittura (\u9e1f\u866b\u6587), diffuso negli stati Wu e Yue.\nSotto la prima dinastia Han la cultura Chu fu oggetto di un rinnovato interesse, e tracce dell'influenza Chu durante i primi anni della dinasti Han sono evidenti a Mawangdui. Dopo la dinastia Han, la cultura Chu si merit\u00f2 una immeritata reputazione di civilt\u00e0 barbara. Gli intellettuali confuciani consideravano la cultura Chu con disprezzo, criticando la musica e i rituali sciamanici ad essa associati.\nGli artigiani Chu svilupparono una notevole maestria nell'uso delle forme e dei colori, specialmente nel legno laccato, in cui dominavano le lacche rosse e nere. Anche la tessitura della seta raggiunse un alto livello di raffinatezza."}
{"id": "1635809", "revid": "287204", "url": "https://it.wikipedia.org/wiki?curid=1635809", "title": "Castello di Krasny Dvur", "text": ""}
{"id": "1635810", "revid": "287204", "url": "https://it.wikipedia.org/wiki?curid=1635810", "title": "Frantisek Kanta", "text": ""}
{"id": "1635813", "revid": "287204", "url": "https://it.wikipedia.org/wiki?curid=1635813", "title": "Trebic", "text": ""}
{"id": "1635814", "revid": "287204", "url": "https://it.wikipedia.org/wiki?curid=1635814", "title": "Karel Skreta", "text": ""}
{"id": "1635816", "revid": "287204", "url": "https://it.wikipedia.org/wiki?curid=1635816", "title": "Castello di Krivoklat", "text": ""}
{"id": "1635822", "revid": "287204", "url": "https://it.wikipedia.org/wiki?curid=1635822", "title": "Castello di Konopiste", "text": ""}
{"id": "1635823", "revid": "287204", "url": "https://it.wikipedia.org/wiki?curid=1635823", "title": "Castello di Karlstejn", "text": ""}
{"id": "1635824", "revid": "247667", "url": "https://it.wikipedia.org/wiki?curid=1635824", "title": "Castello di Karlstein", "text": ""}
{"id": "1635830", "revid": "248115", "url": "https://it.wikipedia.org/wiki?curid=1635830", "title": "Cumball", "text": ""}
{"id": "1635831", "revid": "248115", "url": "https://it.wikipedia.org/wiki?curid=1635831", "title": "Cumb\u00e0ll", "text": ""}
{"id": "1635839", "revid": "1565034", "url": "https://it.wikipedia.org/wiki?curid=1635839", "title": "Domenico Caliandro", "text": "Biografia.\nFormazione e ministero sacerdotale.\nConsegue la maturit\u00e0 classica presso il Pontificio Seminario Regionale Pugliese \"Pio XI\" di Molfetta e, dopo l'anno filosofico passato al Seminario Romano Maggiore, continua gli studi nella Pontificia Universit\u00e0 Lateranense, ottenendo nel 1971 la licenza in Sacra teologia e nel 1988 il dottorato. Si laurea in filosofia presso l'Universit\u00e0 statale di Bari nel 1986. \u00c8 ordinato diacono il 31 ottobre 1970 e presbitero il 18 marzo 1971. \u00c8 educatore del Pontificio Seminario Romano Maggiore dal 1971 al 1974. \u00c8 nominato prelato d'onore di Sua Santit\u00e0 il 6 marzo 1986.\nMinistero episcopale.\nIl 23 aprile 1993 \u00e8 nominato vescovo di Ugento-Santa Maria di Leuca.\nIl 13 maggio 2000 \u00e8 nominato vescovo di Nard\u00f2-Gallipoli. Prende possesso della diocesi nella cattedrale di Nard\u00f2 il 3 luglio 2000.\nIl 20 ottobre 2012 \u00e8 promosso arcivescovo di Brindisi-Ostuni. Prende possesso dell'arcidiocesi nella cattedrale di Brindisi il 5 gennaio 2013.\nIl 3 ottobre 2014 \u00e8 co-consacrante principale di Giuseppe Satriano, arcivescovo di Rossano-Cariati.\nPresso la Conferenza episcopale pugliese \u00e8 presidente della Commissione episcopale per la dottrina della fede, l'annuncio e la catechesi nonch\u00e9 delegato per la catechesi.\nGenealogia episcopale.\nLa genealogia episcopale \u00e8:"}
{"id": "1635846", "revid": "1543377", "url": "https://it.wikipedia.org/wiki?curid=1635846", "title": "Suardi (Argentina)", "text": "Suardi \u00e8 un comune dell'Argentina, situato nella provincia di Santa Fe.\nIl centro di Suardi fu fondato nel 1909 da Fortunato Suardi, italiano originario del paese bergamasco di Ponte San Pietro, dopo che, nel 1908, il governo argentino aveva deciso di farvi passare la linea ferroviaria Morteros - La Rubia.\nPatrona di Suardi \u00e8 Santa Caterina da Siena, dal nome della moglie di Fortunato Suardi.\nAmministrazione.\nGemellaggi.\nSuardi \u00e8 gemellata con:"}
{"id": "1635855", "revid": "547034", "url": "https://it.wikipedia.org/wiki?curid=1635855", "title": "Emilio Vesce", "text": "Biografia.\nDirettore responsabile del giornale di Potere Operaio, di \"Controinformazione\" e \"Autonomia\", promotore e direttore di Radio Sherwood fino al 7 aprile 1979, fu arrestato a Padova il 7 aprile 1979 insieme a Toni Negri ed Oreste Scalzone in seguito ad un mandato di cattura del giudice Pietro Calogero.\nIl cosiddetto processo 7 aprile, tenutosi a Roma e Padova, si concluse in primo grado, per Vesce, il 12 giugno 1984 con una condanna a quattordici anni di reclusione per associazione sovversiva, ma l'uomo viene rimesso in libert\u00e0 provvisoria il 12 settembre dello stesso anno sulla base di una nuova normativa sulla carcerazione preventiva, e inviato al \"soggiorno obbligato\" a Pontedera. Vesce venne assolto in appello il 12 giugno 1987, sentenza confermata in Cassazione nel 1988.\nFu esponente del Partito Radicale (deputato dal 1987), Consigliere Regionale della Lista Antiproibizionista del Veneto, Assessore alle politiche Sociali e presidente del Comitato Regionale per il Servizio Radiotelevisivo del Veneto.\nLa notte dell'8 novembre 2000 Vesce subisce un grave infarto cardiaco, mentre sta guardando in casa i risultati delle elezioni presidenziali statunitensi: da quel momento in poi cade in coma irreversibile, seguito da uno stato vegetativo permanente.\nI mesi che lo porteranno alla morte sono contrassegnati da un serrato dibattito tra gli esponenti radicali ed il mondo della Chiesa sul tema dell'eutanasia, con Marco Pannella che si dichiara \"pronto all'eutanasia per Vesce\", proprio negli ultimissimi giorni dell'agonia dell'esponente radicale.\nVesce muore la mattina dell'11 maggio 2001 nella sua casa di Padova, da dove non s'era pi\u00f9 svegliato. Venne presentato un \"esposto\" per accanimento e violazione dei diritti proprio al Procuratore Pietro Calogero, ma venne archiviato."}
{"id": "1635856", "revid": "92723", "url": "https://it.wikipedia.org/wiki?curid=1635856", "title": "Chiesa di Santa Maria del Lago", "text": "La chiesa di Santa Maria del Lago di Ascoli Piceno si eleva accorpata nel mezzo della struttura del complesso di forte Malatesta, nei pressi di Ponte Maggiore.\nL'edificio religioso, attualmente sconsacrato, fu unito al resto della fabbrica da Sangallo il giovane, nell'anno 1543, quando questi progett\u00f2 e ricostru\u00ec l'intera fortificazione con lo scopo di fondere insieme e riutilizzare tutti i resti delle costruzioni sorte in epoche precedenti.\nStoria.\nLo storico Francesco Antonio Marcucci, abate ascolano, scrive che la chiesa, fu eretta, nel 1502, per volere del frate eremita Cola da Tursi, \u201darbitro dei Buoni e terror dei Cattivi\u201d, dimorante in citt\u00e0. Il religioso apparteneva all'Ordine di San Giovanni Battista e predicava nella chiesa della Torretta nei pressi di Lisciano, paese vicino ad Ascoli.\nAl frate era stata assegnata una porzione della rocca in rovina, pi\u00f9 precisamente la nicchia del sito dove vi furono le terme del Lago di epoca romana.\nQui fece costruire la chiesa poligonale che dedic\u00f2 alla Vergine chiamandola Santa Maria del Lago. Il giorno 8 settembre 1502, fra Cola celebr\u00f2 la solenne inaugurazione alla presenza di monsignor Giacomo Alberini, governatore di Ascoli inviato dal papa Alessandro IV, alcuni ufficiali di primo rango del re Ferdinando II, delegati del Senato e molti cittadini.\nAl suo interno pose il dipinto che ritraeva l'immagine della \"Madonna del Lago\", ritenuto molto miracoloso dai devoti ascolani e spostato nel monastero cittadino di Sant'Egidio dopo l'intervento di Sangallo.\nI primi lavori furono eseguiti dai maestri lombardi Giovanni e Domenico di Antonio da Pavia e si conclusero nel 1509.\nLe opere esterne del cornicione e della balaustra furono ultimati negli anni tra il 1516 ed il 1517, come riportato da Giuseppe Fabiani nella sintesi degli atti delle quietanze dei maestri lombardi Giovanni del fu Mattioli, detto \"Sellarolo\", Silvestro di Giovanni e Matteo di Giovanni che, con la loro opera, parteciparono alla realizzazione dell'edificio.\nIl 12 maggio 1516 ed il 5 maggio 1517 i lapicidi ricevono compensi pari a venti ducati per ogni facciata della costruzione cui avevano aggiunto: \u201cil cornicione di travertino sostenuto da beccatelli con balaustra e fregio al di sopra\u201d.\nArchitettura.\nLa chiesa si sviluppa da una pianta poligonale racchiusa tra spesse mura di conci squadrati di travertino a murazione liscia con copertura a cupola.\nSpicca la sua elegante balaustra esterna, anch'essa in travertino, realizzata dai maestri lombardi che la aggiunsero e completarono negli anni tra il 1515 e il 1517.\nL'interno \u00e8 costituito da un'ampia aula rischiarata dalla luce che entra da quattro finestroni ad archi acuti doppiamente strombati con bifore a ghiera trilobata.\nDi particolare pregio e bellezza sono le 2 porte rinascimentali.\nQuella attribuita, da Giuseppe Fabiani ed altri, a Bernardino da Carona, lapicida operante in Ascoli nel 1400, reca scolpita sull'architrave la Madonna in adorazione con Bambino che campeggia all'interno di una corona di alloro sostenuta da due angeli in volo.\nAltri decori arricchiscono la cornice e la ghiera quali palmette, ovoli, delfini a code incrociate e conchiglie. Tra cornice ed architrave si legge scolpita la scritta: \u201cTESAURUS ABSCONDITUS EST IN HOC LOCO\u201d, \"in questo luogo \u00e8 nascosto un tesoro\"."}
{"id": "1635859", "revid": "1226", "url": "https://it.wikipedia.org/wiki?curid=1635859", "title": "Gondola veneziana", "text": ""}
{"id": "1635861", "revid": "290023", "url": "https://it.wikipedia.org/wiki?curid=1635861", "title": "Basilica di Santa Maria della Neve", "text": "La basilica capitolare ed insigne collegiata di Santa Maria ad Nives \u00e8 la chiesa parrocchiale di Cuglieri. Il tempio domina il centro abitato dalla cima del colle Bardosu, sul quale si erge, preceduto da un panoramico piazzale.\n\u00c8 stato il primo edificio religioso della Sardegna a ricevere il titolo di basilica minore.\nStoria.\nLeggenda vuole che, nel XIV secolo, alcuni pescatori rinvennero, in localit\u00e0 Santa Caterina di Pittinuri, una statua della Madonna con Bambino. Decisero di trasportarla, su un carro trainato da buoi, alla chiesa di Santa Silvana (oggi Santa Croce), allora parrocchiale di Cuglieri. I buoi per\u00f2 non si fermarono alla parrocchiale, ma proseguirono il percorso, fermandosi solamente sulla cima del colle Bardosu. Il fatto sarebbe stato interpretato come un segno, conseguentemente al quale venne elevata sul colle una chiesa dedicata alla Vergine, dove custodire il simulacro miracoloso. Tale luogo di culto \u00e8 menzionato su fonti documentarie a partire dal XV secolo. I restauri che portarono all'aspetto e alle dimensioni attuali dell'edificio vennero intrapresi a partire dal XVII secolo, proseguendo nei secoli successivi, fino al primo quarto del XX secolo, con la sistemazione della facciata. La chiesa venne elevata al rango di collegiata il 26 Maggio 1807, per volere di Pio VII, e ricevette il titolo di basilica minore il 9 Settembre 1919, da Benedetto XV. Il 5 Agosto 1893 la statua della Madonna fu solennemente incoronata, su decreto pontificio di Papa Leone XIII. L\u201911 settembre 1893 il Capitolo Liberiano aggreg\u00f2 e incorpor\u00f2 la chiesa cuglieritana alla Basilica Romana di Santa Maria Maggiore, con annesso il godimento di tutti i privilegi e delle indulgenze propri di detta Basilica.\nDescrizione.\nLa facciata della basilica venne eretta tra il 1912 e il 1913, in seguito al prolungamento della navata che vide l'aggiunta di un atrio e della soprastante cantoria. Il prospetto \u00e8 incorniciato da due campanili gemelli, sovrastati da guglie piramidali, e si sviluppa su due ordini, divisi da una cornice retta da paraste e capitelli compositi. L'ordine inferiore presenta al centro il portale, ad arco ogivale, affiancato da due bassorilievi marmorei ad opera dello scultore Giovanni Benvenuto da Pietrasanta, che illustrano l'arrivo del simulacro della Vergine sul colle \"Bardosu\" e il miracolo del fulmine che lasci\u00f2 illeso il simulacro nel 1824. L'ordine superiore presenta tre bifore neogotiche ed \u00e8 sormontato da un terrazzino, dominato dal fastigio curvilineo ornato da una nicchia, entro la quale si trova un'immagine della Madonna. La basilica \u00e8 coronata da una grande cupola ottagonale. \nL'interno del tempio \u00e8 a navata unica, con volta a botte e quattro cappelle per lato, ornato da stucchi, diversi arredi marmorei di gusto barocco e dalle pitture realizzate dall'artista parmense Emilio Scherer (autore anche della decorazione pittorica nel duomo di Bosa), realizzate nel 1893. A met\u00e0 del XX secolo la chiesa sub\u00ec ingenti restauri per iniziativa dell'Arciprete Giovanni Pes, a causa dell'eccessivo deperimento degli interni e il rifacimento di ampi tratti murari che minacciavano il crollo, segu\u00ec la sostituzione delle pitture dello Scherer, con un nuovo programma decorativo ad opera del pittore cuglieritano Pietro Collu, compiuto solo in parte, nei quattro teli che decorano attualmente l\u2019interno del tamburo della cupola raffiguranti: \"il Ritrovamento della Madonna sulla spiaggia di Santa Caterina di Pittinuri, l\u2019Arrivo a Monte Bardosu, la Processione\" e \"la Madonna della Neve in trono circondata dagli illustri cuglieritani\" e nei due pennacchi frontali alla navata con gli Evangelisti Matteo e Giovanni. Il presbiterio, sormontato dalla cupola, \u00e8 sopraelevato e chiuso da balaustra marmorea, sostenuta, ai lati della scalinata centrale, dalle statue di due leoni. Davanti alla balaustra sono invece collocate le statue marmoree dei santi Giovanni evangelista e Paolo dello scultore Giuseppe Sartorio. La profonda abside ospita l'altare maggiore, anch'esso marmoreo, in stile barocco, e un coro ligneo. Di pregio \u00e8 l'antica e venerata statua della Madonna della Neve, in pietra dipinta.\nLa chiesa oggi.\nTra il 2001 e il 2004 la facciata principale \u00e8 stata oggetto di un importante intervento di restauro. Sono state rifatte le impermeabilizzazioni e il manto di copertura in coppi sardi, \u00e8 stato fatto il recupero delle bifore e delle altre parti decorative della facciata e gli intonaci esterni sono stati rifatti con l'utilizzo di malta di calce idraulica naturale.\nDurante i giubilei del 2000 e 2016, la basilica \u00e8 stata una delle chiese giubilari della Diocesi di Alghero-Bosa."}
{"id": "1635863", "revid": "175886", "url": "https://it.wikipedia.org/wiki?curid=1635863", "title": "Gruppo del Monte Rosa", "text": ""}
{"id": "1635869", "revid": "1916721", "url": "https://it.wikipedia.org/wiki?curid=1635869", "title": "Ponte Suada e Olga", "text": "Il Ponte Suada e Olga (in bosniaco, croato e serbo: Most Suade i Olge / \u041c\u043e\u0441\u0442 \u0421\u0443\u0430\u0434\u0435 \u0438 \u041e\u043b\u0433\u0435), in passato chiamato Vrbanja, \u00e8 un ponte di Sarajevo sul fiume Miljacka.\nStoria.\nLa denominazione attuale \u00e8 commemorativa di Suada Diliberovi\u0107 e Olga Su\u010di\u0107, una studentessa e una pacifista, la prima di origine bosgnacca la seconda croata, che vennero uccise il 5 aprile 1992 da un cecchino che ag\u00ec dalle zone controllate dai serbi sul ponte all'inizio dell'assedio di Sarajevo. In un primo momento il ponte venne nominato \"Most Suade Dilberovi\u0107\" (\"Ponte Suada Dilberovi\u0107\"); per essere successivamente rinominato come \"Most Suade i Olge\" (\"Ponte Suada e Olga\") il 3 dicembre 1999.\nAnche in seguito il ponte fu luogo di eventi bellici ad alto impatto mediatico: il 19 maggio 1993, sotto i colpi dei cecchini, vi trovarono la morte due fidanzati di una coppia interetnica, Admira Ismi\u0107 e Bo\u0161ko Brki\u0107, in circostanze che attrassero l'attenzione del mondo per l'assedio appena iniziato.\nSullo stesso ponte fu colpito a morte il pacifista italiano Gabriele Moreno Locatelli il 3 ottobre dello stesso anno.\nOggi troviamo sul ponte una targa commemorativa in ricordo di queste vittime innocenti, che recita \"Kap moje krvi pote\u010de i Bosna ne presu\u0161i\" (\"Una goccia del mio sangue scorre e la Bosnia non diventer\u00e0 arida\")."}
{"id": "1635870", "revid": "339392", "url": "https://it.wikipedia.org/wiki?curid=1635870", "title": "Henri de la Tour d'Auvergne, Visconte di Turenne", "text": ""}
{"id": "1635871", "revid": "1522738", "url": "https://it.wikipedia.org/wiki?curid=1635871", "title": "Irredentismo italiano", "text": "L'irredentismo italiano fu un movimento d'opinione, espressione dell'aspirazione italiana a perfezionare territorialmente la propria unit\u00e0 nazionale, liberando le terre soggette al dominio straniero.\nIl movimento fu attivo principalmente in Italia, tra la seconda met\u00e0 del XIX secolo e la prima del secolo successivo, a favore dell'integrazione nel Regno d'Italia di tutti i territori compresi nella regione geografica italiana o popolati da italofoni e collegati all'Italia da secolari legami storici, linguistici e culturali. Il movimento non aveva carattere unitario, essendo costituito da diversi gruppi e associazioni, generalmente non coordinati tra loro.\nStoria.\nOrigini.\nSecondo alcuni autori, le radici dell'irredentismo possono essere trovate gi\u00e0 verso la fine del XVIII secolo, come conseguenza del tentativo francese di annettere \u2013 oltre alla Corsica \u2013 anche regioni italiane \"continentali\" come il Piemonte, la Liguria e la Toscana durante l'Impero napoleonico. Tuttavia \u00e8 nella seconda met\u00e0 del XIX secolo, sul finire del Risorgimento, che il fenomeno diventa rilevante; proprio in quel periodo nacquero infatti diversi movimenti che facevano propri gli ideali irredentisti: ripetutamente quanto inutilmente i giuliani avevano chiesto, almeno, l'unione della Venezia Giulia al Regno Lombardo-Veneto, e all'epoca delle rivolte del 1848 il magistrato Carlo De Franceschi, di Pisino, Michele Facchinetti, di Visinada, Antonio Madonizza, di Capodistria, Francesco Vidulich, di Lussinpiccolo, Giuseppe Vlach, di Lussino, deputati alla Costituente austriaca, riuscirono a impedire l\u2019aggregazione dell\u2019Istria alla Confederazione Germanica, rivendicando, invece, l\u2019appartenenza all'Italia e la riunificazione col Regno Lombardo-Veneto; lo scritto di De Franceschi \"Per l\u2019italianit\u00e0 dell\u2019Istria\" (agosto 1848), pubblicato prima a Vienna e poi a Trieste, divenne il manifesto dell'autonomismo istriano.\nNel 1861 prese vita, a Parenzo, la Dieta Provinciale Istriana, nota, insieme alla Dieta Fiumana e a quella Dalmata, riunita a Zara, come \u201cDieta dei nessuno\u201d, per il rifiuto opposto alle richieste di partecipazione rispettivamente al Parlamento di Vienna e alla Dieta di Zagabria.Carlo De Franceschi, Michele Facchinetti, Antonio Madonizza, insieme con Carlo Combi, di Capodistria, Niccol\u00f2 De Rin, di Capodistria, Tomaso Lucani, di Lussino, furono gli animatori della Dieta Istriana; Carlo Combi, strenuo sostenitore della riunificazione della Venezia Giulia col Lombardo-Veneto, autore di saggi quali \"La frontiera orientale d'Italia e la sua importanza\" e \"Importanza dell'Alpe Giulia e dell'Istria per la difesa dell'Italia orientale\", pubblicati anche sul \"Politecnico\" di Carlo Cattaneo, divenne un punto di riferimento per il liberalismo italiano, ma nel 1866 fu bandito dall'Impero austriaco con l'accusa di \u201cintelligenza\u201d col governo e i comandi militari italiani.\nNel 1877 Matteo Renato Imbriani coni\u00f2 il nuovo termine \"terre irredente\", utilizzandolo in occasione dei funerali del padre Paolo Emilio, a Napoli. Il corrispondente di un giornale viennese ironicamente lo defin\u00ec \"irredentista\" per il saluto rivolto ai compatrioti italiani accorsi a Napoli da quelle zone per la cerimonia.\nNello stesso anno (7 maggio), per iniziativa dello stesso Imbriani e di alcuni altri, nacque l\"'Associazione in pro dell'Italia Irredenta\"; nel 1885 fu fondata a Trento la Pro Patria e nel 1891 nacque, nei territori ancora dell'Impero austro-ungarico, la \"Lega Nazionale Italiana\".\nLe diverse associazioni vennero (in momenti diversi) prima tollerate, (prima da Depretis e poi da Crispi), per motivi di opportunit\u00e0 di politica estera.\nA Trieste, lungo il corso della notte del 2 agosto 1882, un uomo lanci\u00f2 una bomba lungo un corteo di veterani, causando la morte del sedicenne Angelo Fortis e il ferimento di altre 10 persone. La sera del 17 agosto, grazie a una soffiata alla polizia, una bomba del tutto simile venne sequestrata a bordo del piroscafo Lloyd Milano che proveniva da Venezia. Gli episodi di cui rimangono ignoti i reali esecutori sono riconducibili a un proclama del 31 luglio 1882 pubblicato dal giornale La Stampa il 5 agosto 1882 in cui un gruppo che si firma come \"I Triestini\", lanciava invettive e invitava il boicottaggio della \"Esposizione Industriale\" di Trieste inaugurata il primo di agosto dal fratello dell'Imperatore d'Austria Ludovico d'Asburgo.\nNel 1882 il triestino Guglielmo Oberdan, insieme con Donato Ragosa di Buie, progett\u00f2 un attentato a Francesco Giuseppe I d'Austria nel tentativo di far crollare il progetto della Triplice alleanza, ma la congiura fu scoperta e il tentativo fall\u00ec, Ragosa riuscendo a salvarsi con la fuga e Oberdan finendo sul patibolo. In omaggio a Combi e ad altri, tra i quali Vittorio Italico Zupelli, ma estremamente importante, per quello che riguarda la Venezia Giulia fu anche l'apporto degli intellettuali triestini come Scipio Slataper e Carlo e Giani Stuparich, \nIrredentismo risorgimentale.\nI vari movimenti irredentisti proponevano (pur se con diverse sfumature) l'annessione delle terre, considerate italiane, che dopo la terza guerra di indipendenza italiana del 1866 si trovavano ancora in territorio straniero, quali in particolare il Trentino (e non l'Alto Adige o Sud Tirolo), la Venezia Giulia, la Dalmazia, il Nizzardo, la Corsica e Malta o parte di altre realt\u00e0 politiche come il Canton Ticino e le valli italofone del Canton Grigioni. I territori considerati irredenti erano definiti tali secondo criteri variabili: a volte si considerava il criterio \"linguistico-culturale\", ossia la presenza di italofoni, altre volte quello \"geografico\", cio\u00e8 l'appartenenza ai confini naturali, altre ancora quello \"storico\", ossia l'appartenenza del territorio, in passato, a uno degli antichi stati italiani.\nCronologicamente vi furono due \"irredentismi\" italiani: uno \"risorgimentale\" e uno \"fascista\". Il primo voleva l'unione al Regno d'Italia di tutti i territori con popolazione a maggioranza italiana rimasti fuori dall'unificazione nel 1870 e completare in tal modo il periodo risorgimentale.\nIn alcune terre di confine si verificarono situazioni conflittuali che misero a volte su posizioni opposte gli stessi abitanti del medesimo paese. Ad esempio, nel Trentino, i giovani in et\u00e0 adatta al servizio militare venivano arruolati dall'Impero Austroungarico e nel 1914 allo scoppio del conflitto molti partirono per il fronte, per un totale di circa 65000 a fine conflitto. &lt;br&gt;Pi\u00f9 di ottocento trentini, tuttavia, scelsero l'Italia come loro patria invece dell'Austria, attraversando clandestinamente il confine e arruolandosi come volontari nel regio esercito italiano. \nFigure come Cesare Battisti, Nazario Sauro, Damiano Chiesa e Fabio Filzi furono tra le pi\u00f9 rappresentative, in questo senso. Tutti coloro che si schierarono per una parte o per l'altra, volontariamente o accettando la chiamata alle armi, vennero chiamati, a seconda dei casi, traditori o fedeli alla loro terra. Cos\u00ec Battisti, Sauro, Chiesa e Filzi furono eroi per gli italiani mentre per anni Bruno Franceschini, probabilmente coinvolto suo malgrado nell'episodio della cattura di Battisti e Filzi, venne considerato un rinnegato. Viceversa, l'Austria consider\u00f2 traditori Battisti, Filzi e Chiesa, condannandoli a morte.\nIrredentismo fascista.\nIl secondo, quello \"fascista\" fu pi\u00f9 aggressivo e port\u00f2 \u2013 in parte \u2013 al disastro della seconda guerra mondiale . Infatti dopo la fine della prima guerra mondiale il movimento fu egemonizzato, manipolato e stravolto dal fascismo, che ne fece uno strumento di propaganda nazionalista, posto al centro di una politica, condizionata da tardive ambizioni imperiali, che si concretizzava nelle \"italianizzazioni forzate\", nell'aspirazione per la nascita di una \"Grande Italia\" e un vasto impero coloniale. Il fascismo consider\u00f2 \"irredenti\" anche territori quali la Savoia e Corf\u00f9 (e, con quest'ultima, anche le restanti Isole Ionie: Zante, Leucade, Cefalonia, Itaca, Paxo), non appartenenti alla regione fisica italiana o storicamente alquanto estranei alla tradizione italiana e quasi privi di abitanti italofoni.\nSituazione dopo il secondo dopoguerra.\nA partire dal secondo dopoguerra in poi il governo italiano ha cessato del tutto qualsiasi politica irredentistica, considerando come definitivi i confini nazionali stabiliti dopo il trattato di Parigi del 1947, il memorandum di Londra del 1954 e il trattato di Osimo del 1975.\nTuttavia, secondo alcuni movimenti non esclusivamente appartenenti alla destra radicale, in seguito alla cessione di gran parte della Venezia Giulia alla ex Jugoslavia, l'irredentismo italiano non avrebbe ancora completato il suo programma. Esistono gruppi e movimenti di opinione che affermano (senza che necessariamente ci\u00f2 comporti una pressione per la revisione dei confini politici post-bellici) l'italianit\u00e0 della \"Venezia Giulia oltreconfine\".\nNei primi anni \"novanta\" la dissoluzione della Jugoslavia ha fatto infatti riemergere in tali ambiti sentimenti nazionalistici; si ricordano a tal proposito le manifestazioni triestine \u00abper un nuovo irredentismo\u00bb del 6 ottobre 1991, promosse dal Movimento Sociale Italiano e che traevano spunto da voci circa trattative per il passaggio tramite Trieste delle truppe jugoslave espulse dalla Slovenia, che videro la partecipazione di migliaia di persone al comizio in piazza della Borsa a seguire un lungo corteo per le vie della citt\u00e0, e dell'8 novembre 1992, sempre a Trieste.\nLo stesso MSI e Alleanza Nazionale chiesero la rivisitazione dei trattati di pace, soprattutto per quanto riguarda la zona B del Territorio Libero di Trieste e Pola, atteso che la qualificazione di Slovenia e Croazia come eredi della Jugoslavia non era scontata (come sottolineato dalla stessa Federazione Jugoslava e dalla Serbia) e che la spartizione dell'Istria occupata tra Slovenia e Croazia avrebbe contraddetto le clausole del \"trattato di pace\" che, almeno, garantivano l'unit\u00e0 della superstite componente italiana nelle terre giuliane assegnate alla Jugoslavia, proponendo la creazione di una euro regione istriana comprendente anche la citt\u00e0 di Fiume.. \nTali rivendicazioni, riguardanti anche la Dalmazia (comprese isole quali Pago, Ugliano, Lissa, Lagosta, Lesina, Curzola e Meleda) e la costa con le citt\u00e0 di Zara, Sebenico, Tra\u00f9 e Spalato, rimasero sempre inascoltate dai diversi governi italiani succedutisi in quel periodo.\nI territori considerati irredenti.\nTerritori considerati irredenti fino a prima della prima guerra mondiale e che fanno parte della Repubblica Italiana.\nTerritori al di fuori dei confini della regione geografica italiana.\nInoltre, pur oggetto di minore rivendicazione da parte italiana, talvolta sono stati considerati irredenti anche i seguenti territori al di fuori dei confini naturali:\nLe popolazioni italiane dell'Italia irredenta.\nVennero portate, come argomentazioni a supporto delle tesi irredentiste di rivendicazione, diversi punti, come l'appartenenza geografica di quelle terre alla Penisola italiana o la presenza di pi\u00f9 o meno numerose comunit\u00e0 di italiani o italofoni.\nAgli inizi del Novecento la situazione delle terre irredente era la seguente:\nAttualmente, gli italofoni sono aumentati nella Contea di Nizza (principalmente per immigrazione), sono rimasti invariati nel Canton Ticino, hanno conosciuto una leggera flessione nei Grigioni, mentre sono diminuiti a Malta (per effetto dell'assorbimento della cultura italiana a quella pi\u00f9 propriamente maltese) e in Venezia Giulia (per effetto dell'esodo istriano) e quasi scomparsi in Dalmazia (sempre a causa dell'esodo).\nRiguardo alla Corsica, la lingua italiana \u00e8 compresa da una parte della popolazione, ma viene usata molto marginalmente; di contro, si assiste a una pi\u00f9 larga concessione sull'utilizzo del corso, strettamente imparentato al gallurese (parlato nell'estremo nord della Sardegna) e ai dialetti del gruppo centrale toscano (in particolare ha conservato diverse caratteristiche dei dialetti medioevali toscani ancora parlati in Garfagnana e alta Versilia) e in misura minore col ligure. \nInfine, riguardo alle Isole Ionie, le ultime tracce del dialetto veneziano locale \u2013 specialmente a Corf\u00f9 \u2013 sono scomparse negli anni Sessanta (comunque vi resta marginalmente l'uso dell\"italkian\", una lingua mista di matrice ebraica con molti termini veneti e pugliesi)."}
{"id": "1635872", "revid": "116944", "url": "https://it.wikipedia.org/wiki?curid=1635872", "title": "Lady Anna Hyde", "text": ""}
{"id": "1635873", "revid": "21583", "url": "https://it.wikipedia.org/wiki?curid=1635873", "title": "Edward Hyde, I Conte di Clarendon", "text": ""}
{"id": "1635877", "revid": "122806861", "url": "https://it.wikipedia.org/wiki?curid=1635877", "title": "Attrazioni turistiche di Praga per quartiere", "text": "Il centro di Praga \u00e8 suddiviso in cinque parti: la Citt\u00e0 Vecchia (o \"Star\u00e9 M\u011bsto\"), il Piccolo Quartiere (\"Mal\u00e1 Strana\"), la Citt\u00e0 Nuova (\"Nov\u00e9 M\u011bsto\"), il Castello e i dintorni (\"Pra\u017esk\u00fd Hrad a Hrad\u010dany\") e il Quartiere Ebraico (\"Josefov\")."}
{"id": "1635889", "revid": "34897049", "url": "https://it.wikipedia.org/wiki?curid=1635889", "title": "Corona d'Inghilterra", "text": ""}
{"id": "1635891", "revid": "116612698", "url": "https://it.wikipedia.org/wiki?curid=1635891", "title": "Sam Shockley", "text": "Biografia.\nShockley nacque ad Arkansas City nel 1909 ed era il figlio di Richard Dick Shockley. Sam fu arrestato per un furto in banca in Oklahoma, nel maggio 1938 e condannato all'ergastolo. Fu trasferito ad Alcatraz da Leavenworth (Kansas), dato che risultava anche impazzito secondo alcuni esami psichiatrici. Nel maggio 1941, tent\u00f2 di fuggire da una delle officine dell'isola insieme a Joe Cretzer, Arnold Kyle e Lloyd Barkdoll. Durante il tentativo di fuga, i quattro carcerati rapirono alcune guardie, ma presto abbandonarono la fuga per via del filo spinato sopra i cancelli.\nIl 2 maggio 1946, Shockley fu uno degli artefici ad innescare la famosa \"Battaglia di Alcatraz\", nella quale, insieme a Marvin Hubbard, Miran Thompson, Clarence Carnes, Bernard Coy e Joe Cretzer, tent\u00f2 la fuga. Coy rimase ucciso lo stesso giorno in cui si scaten\u00f2 la rivolta. La fuga and\u00f2 avanti fino al 4 maggio ed and\u00f2 a vuoto con la morte di Cretzer. Shockley, insieme a Miran Thompson e Clarence Carnes, fu ritenuto responsabile e colpevole. Carnes, collaborando con le forze dell'ordine, evit\u00f2 la pena di morte; Thompson e Shockley furono giustiziati a San Quintino, il 3 dicembre 1948, tramite la camera a gas.\nShockley venne sepolto nel non pi\u00f9 esistente cimitero della prigione di San Quintino."}
{"id": "1635892", "revid": "661526", "url": "https://it.wikipedia.org/wiki?curid=1635892", "title": "Cheope (album)", "text": "Cheope (1998) \u00e8 il secondo album del gruppo Ska Vallanzaska."}
{"id": "1635898", "revid": "458502", "url": "https://it.wikipedia.org/wiki?curid=1635898", "title": "Connemara National Park", "text": ""}
{"id": "1635906", "revid": "1543377", "url": "https://it.wikipedia.org/wiki?curid=1635906", "title": "Complotto papista", "text": "Il Complotto papista (\"Popish Plot\" in inglese) fu una cospirazione fittizia suggerita da Titus Oates, che dal 1678 al 1681 produsse nei regni di Inghilterra e di Scozia una serie di movimenti anti-cattolici.\nOates, infatti, aveva pensato che vi fosse una cospirazione cattolica per assassinare Carlo II, accuse che portarono all'esecuzione di almeno 22 uomini e che portarono alla crisi dell'Exclusion Bill. L'intricata rete di accuse stesa da Oates alla fine fin\u00ec per punire lui stesso, portando al suo arresto per spergiuro.\nSfondo storico.\nLo sviluppo dell'anti-cattolicesimo inglese.\n\u00c8 possibile comprendere il \"complotto papista\" se si ha un chiaro sfondo della situazione in Inghilterra a partire dalla Riforma anglicana e dal successivo crescente sentimento anti-cattolico sviluppatosi in gran parte della popolazione protestante dell'Inghilterra.\nLa Riforma anglicana ebbe inizio nel 1533 quando re Enrico VIII (1509\u20131547) cercava a tutti i costi l'annullamento dal suo matrimonio con Caterina d'Aragona per sposare Anna Bolena. Dal momento che il papa non era intenzionato a concederglielo, Enrico interruppe i rapporti con Roma e prese personalmente il controllo della Chiesa d'Inghilterra. Successivamente, si impegn\u00f2 nella dissoluzione dei monasteri, causando cos\u00ec l'opposizione della nazione inglese che in gran parte era ancora cattolica a quell'epoca. Con l'ascesa al trono del figlio di Enrico, Edoardo VI (1547\u20131553), la chiesa d'Inghilterra venne trasformata in un organismo strettamente protestante, spesso con la soppressione delle restanti istituzioni filo-cattoliche. Ad Edoardo successe la sorellastra Maria I (1553\u20131558), figlia di Enrico VIII e Caterina. La nuova regina era cattolica e si impegn\u00f2 perch\u00e9 la chiesa d'Inghilterra tornasse in unione con la Santa Sede. Maria nella sua politica comp\u00ec per\u00f2 due azioni che furono largamente impopolari all'epoca: spos\u00f2 il cugino re Filippo II di Spagna, paese dove gli orrori dell'inquisizione continuavano in particolare contro protestanti ed eretici, ed ella stessa ordin\u00f2 l'esecuzione al rogo di 300 protestanti, causando cos\u00ec il malessere nel paese e la comune associazione tra il cattolicesimo e quanto stava accadendo in Inghilterra, oltre a pensare che altre potenze estere, religiose o non, stessero complottando contro l'Inghilterra e la chiesa anglicana.\nA Maria successe la sorellastra protestante Elisabetta I (1558\u20131603), che nuovamente interruppe le relazioni con Roma e soppresse il cattolicesimo. Questi fatti e la sua dubbia legittimazione \u2013 era figlia di Enrico VIII e di Anna Bolena \u2013 port\u00f2 le potenze cattoliche a non riconoscerla come regina ed a favorire invece sua cugina cattolica, Maria di Scozia. Il regno di Elisabetta conobbe alcune ribellioni cattoliche come la Sollevazione del nord (1569) e complotti come il Complotto Ridolfi (1571) o il Complotto Babington (1586), intenzionati entrambi a uccidere Elisabetta ed a rimpiazzarla con Maria grazie all'aiuto di una invasione pilotata dalla Spagna. Dopo quest'ultimo atto, Maria venne arrestata e decapitata nel 1587. Questo fatto ed il supporto di Elisabetta alla Rivolta olandese nei Paesi Bassi spagnoli portarono Filippo II di Spagna a tentare comunque l'invasione con l'Invincibile Armata (1588). Questa azione, che si dimostr\u00f2 un fallimento, non fece altro che rafforzare l'impressione che il cattolicesimo stesse complottando contro l'Inghilterra, ma che Dio fosse dalla parte dei protestanti inglesi, avendo nell'immaginario collettivo impedito lo sbarco degli spagnoli.\nIl sentimento anti-cattolico raggiunse il suo picco massimo nel 1605 dopo che venne scoperto il Gunpowder Plot. Dei cospiratori cattolici tentarono di fermare il regime protestante di Giacomo I facendo saltare in aria il re ed il parlamento durante la tradizionale cerimonia annuale di apertura del parlamento. Ad ogni modo, Guy Fawkes, incaricato degli esplosivi, venne scoperto la notte prima dell'attentato. L'importanza e la portata del complotto \u2013 se fosse riuscito molte delle principali figure di governo sarebbero rimaste uccise in un solo colpo - convinse gli inglesi che i cattolici erano ormai un pericolo pubblico e che non si sarebbero fermati di fronte a nulla pur di raggiungere il loro scopo.\nL'anti-cattolicesimo nel XVII secolo.\nIl sentimento anti-cattolico fu costante nell'Inghilterra dei decenni successivi: la Guerra dei Trent'anni (1618\u20131648) venne vista come un tentativo da parte dei cattolici Asburgo di sterminare il protestantesimo in Germania. La politica di sovrani come Carlo I ed in particolare la sua riforma della chiesa e le decisioni prese nei confronti della \"high church\" vennero viste come pro-cattoliche, in particolare dal momento che Carlo aveva sposato Enrichetta Maria di Francia, nota cattolica. Questi fatti, assieme alle atrocit\u00e0 di cui si sentiva parlare dei cattolici in Irlanda nel 1641, portarono allo scoppio della Guerra civile inglese (1642\u20131648), che port\u00f2 all'abolizione della monarchia e ad un decennio di governo puritano che favor\u00ec la tolleranza verso le differenti forme di protestantesimo ma rigett\u00f2 il cattolicesimo. La restaurazione della monarchia nel 1660 sotto il governo di Carlo II port\u00f2 con s\u00e9 la reazione a tutti i dissensi religiosi di quel tempo, giungendo addirittura alla discriminazione legale.\nI sentimenti anti-cattolici dopo la restaurazione non furono particolarmente significativi durante il regno di Carlo II, che dovette fronteggiare diversi disastri come la Grande peste di Londra (1665) ed il Grande incendio di Londra (1666). Dopo quest'ultimo tragico evento, iniziarono a circolare delle voci che erano stati i cattolici ad appiccare l'incendio che aveva distrutto gran parte della citt\u00e0 e che in particolare i gesuiti ne erano i principali responsabili.\nL'anti-cattolicesimo era supportato anche da dubbi circa la fede religiosa del re, che aveva sposato una principessa cattolica, Caterina del Portogallo e si era alleato con la Francia, la principale potenza cattolica contro i protestanti nei Paesi Bassi. Inoltre, il fratello ed erede presunto di Carlo, Giacomo, duca di York, aveva abbracciato il cattolicesimo. Nel 1672, Carlo emise la Royal Declaration of Indulgence, nella quale sospese tutte le leggi penali specifiche contro tutti i non protestanti, ed in particolare contro i cattolici. Questo fatto port\u00f2 ad un crescente terrore da parte dei protestanti che i cattolici potessero recuperare influenza in Inghilterra e pertanto riportare il re in conflitto con il parlamento. Nel dicembre del 1677 un \"pamphlet\" anonimo (probabilmente scritto da Andrew Marvell) lanci\u00f2 l'allarme a Londra suggerendo che il papa avesse architettato segretamente le ultime riforme volute dal sovrano.\nEventi.\nL'inizio.\nOates e Israel Tonge, fanatici anti-cattolici del clero, avevano scritto un lungo manoscritto nel quale accusavano le autorit\u00e0 della chiesa cattolica di approvare l'assassinio di Carlo II di cui avevano segretamente incaricato i gesuiti in Inghilterra. Il manoscritto fa inoltre il nome di quasi 100 gesuiti e dei loro sostenitori che sarebbero stati coinvolti nel complotto di assassinio del sovrano per rimpiazzarlo con un nuovo sovrano voluto dai paesi cattolici, ma ad ogni modo nulla di quanto scritto nel documento diede prova di essere vero.\nOates fece avere a Tonge una copia del manoscritto nella casa del medico Sir Richard Barker, col quale Tonge viveva. Il giorno successivo quando Tonge trov\u00f2 il manoscritto, lo mostr\u00f2 ad un suo conoscente, Christopher Kirkby, il quale rimase scioccato e decise di informare il re. Kirkby era un chimico e assistente del sovrano nei suoi esperimenti di chimica. Il 13 agosto 1678, mentre Carlo stava camminando nel St. James's Park, il chimico lo inform\u00f2 del complotto. Carlo minimizz\u00f2 la cosa ma Kirkby disse di conoscere i nomi degli assassini che avevano pianificato di sparare al re e che, nel caso in cui avessero fallito, era a conoscenza del fatto che il medico della regina, Sir George Wakeman, avrebbe dovuto avvelenarlo. Quando il re richiese prove per queste pesanti accuse, il chimico si offr\u00ec di portargli Tonge che conosceva personalmente i fatti. Carlo chiese a Kirkby di portare Tonge alla presenza di Thomas Osborne, lord Danby, Lord High Treasurer, il pi\u00f9 influente dei ministri del re e di esporre a lui i fatti. Tonge a questo punto, interrogato lord Danby, ment\u00ec dicendo che aveva trovato il manoscritto ma non ne conosceva l'autore.\nLe indagini.\nIl governo, malgrado la diffidenza del re, prese seriamente la faccenda (era questa pratica comune per i tempi, la precedente primavera una casalinga di Newcastle era stata indagata semplicemente per aver detto che \"il re rappresenta la maledizione per tutte le buone e fedeli mogli col suo cattivo esempio\"). Danby, che inizialmente credette al complotto, chiese al re di avviare una indagine sul fatto. Carlo II la ritenne inutile, ritenendo che l'intera faccenda fosse assurda. Egli chiese inoltre a Danby di mantenere la massima segretezza sull'evento per non porre l'idea del regicidio nella testa della popolazione. Ad ogni modo, alcune parole del manoscritto pervennero nelle mani del duca di York, il quale richiese pubblicamente la necessit\u00e0 di una inchiesta sul fatto. Sebbene Carlo dovette ammettere che non vi fossero prove certe di alcuna delle notizie riportate sul \"pamphlet\", riluttante accett\u00f2 di avviare le indagini a questo punto. Durante le investigazioni, emerse il nome di Oates il quale venne accusato da alcune fonti di aver incontrato il reggente di Spagna, Giovanni d'Austria. Il re ebbe quindi una lunga e franca discussione con Paul Barillon, ambasciatore francese in Inghilterra, nella quale ripet\u00e9 ancora una volta di non credere ad una sola parola sul complotto e che Oates era solo un \"invasato\".\nIl 6 settembre Oates venne convocato davanti al magistrato Sir Edmund Berry Godfrey per ripetere la testimonianza che gi\u00e0 aveva reso al sovrano. Oates ammise di essere stato ad un raduno di gesuiti alla Taverna del Cavallo Bianco nella zona londinese dello Strand, il 24 aprile 1678. Secondo Oates, l'intento di quella riunione era discutere dell'assassinio di Carlo II, dibattendo anche sui metodi: pugnalato da un sicario irlandese, ucciso con un colpo di archibugio da un gesuita o avvelenato dal medico della regina, sir George Wakeman.\nOates e Tonge vennero convocati il mese successivo davanti al Privy Council, ed il consiglio stesso interrog\u00f2 Oates. Il 28 settembre egli rilasci\u00f2 43 accuse contro vari membri di ordini religiosi cattolici, tra cui i nomi di 541 gesuiti e numerosi nobili cattolici. Accus\u00f2 Sir George Wakeman, il fisico della regina, e Edward Colman, segretario di Maria Beatrice d'Este, duchessa di York, di aver pianificato l'assassinio del sovrano. Colman si scopr\u00ec che effettivamente aveva intrattenuto una corrispondenza col gesuita francese padre Ferrier, confessore di Luigi XIV, sottolineando il suo grandioso schema per ottenere la dissoluzione del parlamento nella speranza di crearne uno nuovo pi\u00f9 favorevole ai francesi; sulla base di queste rivelazioni, venne condannato a morte con l'accusa di tradimento. Wakeman venne in seguito riconosciuto innocente. Malgrado la cattiva reputazione di Oates, i consiglieri tutti rimasero fortemente impressionati dalla sua capacit\u00e0 di parola e dalla ricchezza di dettagli del suo racconto oltre che dalla sua memoria. Punto focale fu quando gli vennero mostrate cinque lettere contenenti dei dettagli sul complotto che alcuni lo accusavano di aver scritto di suo pugno: Oates fece invece il nome di ogni singolo autore.\nTra gli accusati da Oates spiccavano anche William Fogarty, l'arcivescovo di Dublino Peter Talbot, Samuel Pepys e John Belasyse, I barone Belasyse. La lista crebbe di altri 81 nomi.\nL'assassinio di Godfrey.\nLe accuse non ebbero uno sbocco particolare sino all'assassinio di Edmund Berry Godfrey, membro del parlamento e strenuo sostenitore del protestantesimo. La sua sparizione il 12 ottobre 1678, il ritrovamento del suo corpo mutilato il 17 ottobre successivo (era stato strangolato e mutilato con la sua stessa spada), e la mancata soluzione dell'assassinio portarono la popolazione protestante a risentirsi. Molti dei suoi sostenitori addossarono l'assassinio ai cattolici. I lord chiesero a re Carlo di bandire tutti i cattolici nel raggio di 20 miglia da Londra, fatto a cui Carlo dovette piegarsi il 30 ottobre successivo, ma era ormai troppo tardi in quanto tutta la capitale era nel panico.\nOates sfrutt\u00f2 l'omicidio come prova della verit\u00e0 del suo complotto. L'assassinio di Godfrey e la scoperta delle lettere di Edward Coleman diede basi solide ai fatti di Oates. Oates venne richiamato a dare nuova testimonianza prima alla Camera dei Lords e poi alla Camera dei Comuni il 23 ottobre 1678. Egli disse anche di aver visto anche diversi contratti siglati personalmente dal Superiore Generale dei gesuiti con l'intento sempre di uccidere Carlo II e porre sul trono un sovrano cattolico. Ancora oggi il delitto di sir Edmund Godfrey rimane insoluto. Il collega di Oates, William Bedloe, denunci\u00f2 il cesellatore d'argento Miles Prance, che per parte sua accus\u00f2 tre lavoranti, Berry, Green e Hill, che vennero processati, condannati e decapitati nel febbraio del 1679; a breve divenne ad ogni modo chiaro che i tre erano innocenti e che Prance, che era stato soggetto a tortura, fece il loro nome per ottenere la propria libert\u00e0.\nIl complotto al parlamento.\nRe Carlo, avvisato dello svolgimento dei fatti, fece ritorno a Londra e convoc\u00f2 il parlamento in seduta plenaria. Egli continuava a rimanere poco convinto delle accuse di Oates, ma il parlamento e l'opinione pubblica lo forzarono ad ulteriori investigazioni. I rappresentanti del parlamento cos\u00ec si espressero sulla faccenda: \"\u00c8 opinione di questa Camera chi vi sia in atto un terribile e diabolico complotto progettato dai papisti col tentativo di assassinare il re.\" Tonge venne chiamato a testimoniare il 25 ottobre 1678 dove sottoline\u00f2 il ruolo dei cattolici nel Grande Incendio di Londra e delle voci che correvano tra il popolo di altri simili atti. Il 1\u00ba novembre, entrambe le Camere ordinarono un'indagine nella quale un francese, Choqueux, venne scoperto ospitare a casa sua un deposito di polvere da sparo. Questo fatto caus\u00f2 altro panico sin quando non si scopr\u00ec che egli non era altro che il fabbricante di fuochi d'artificio del re.\nProcesso a cinque lords cattolici.\nOates di fronte a questi successi si spinse anche oltre ed accus\u00f2 cinque lords di fede cattolica di essere coinvolti nel complotto: William Herbert, I marchese di Powis, William Howard, I visconte Stafford, Henry Arundell, III barone Arundell di Wardour, William Petre, IV barone Petre e John Belasyse, I barone Belasyse. Il re rigett\u00f2 le accuse, adducendo inoltre il fatto che Belasyse era cos\u00ec afflitto dalla gotta da poter appena reggersi in piedi, mentre Arundell e Stafford non si parlavano da 25 anni; ma Anthony Ashley Cooper, I conte di Shaftesbury fece arrestare comunque i lords e li invi\u00f2 alla Torre di Londra il 25 ottobre 1678. Continuando la lotta anti-cattolica, Shaftesbury chiese pubblicamente che il fratello cattolico del re, Giacomo, venisse escluso dalla successione al trono, portando quindi alla Exclusion crisis. Il 5 novembre 1678, il popolo bruci\u00f2 pubblicamente delle effigi del papa al posto di quelle tradizionali di Guy Fawkes (come era ormai tradizione in Inghilterra dopo il giorno di Ognissanti). Alla fine dell'anno, il parlamento pass\u00f2 una legge, un secondo Test Act, che escludeva i membri cattolici da entrambe le camere di governo (una legge che rimase in vigore sino al 1829).\nIl 1\u00ba novembre 1678, la Camera dei Comuni discusse la questione dei \"cinque lords papisti\". Il 23 novembre successivo tutte le carte di Arundell vennero sequestrate ed esaminate da una apposita commissione dei lords; il 3 dicembre i cinque pari vennero chiamati a giudizio per alto tradimento; ed il 5 dicembre la Camera dei Comuni annunci\u00f2 ufficialmente l'accusa mossa ad Arundell. Un mese dopo, il parlamento venne sciolto e le procedure vennero interrotte. Nel marzo del 1679 la discussione venne ripresa ed il 10 aprile Arundell e tre dei suoi compagni (Belasyse era troppo malato per presenziare) vennero portati alla Camera dei Lords per difendersi contro le accuse loro rivolte. Arundell implor\u00f2 i pari di valutare la sua situazione sapendolo perfettamente innocente. La votazione che ne segu\u00ec il 24 aprile successivo non port\u00f2 ad esiti definiti e pertanto il 26 aprile i prigionieri vennero nuovamente riportati dinnanzi alla Camera dei Lords ed Arundell replic\u00f2 la propria innocenza e totale estraneit\u00e0 ai fatti.\nIl processo venne fissato per il 13 maggio, ma una \"querelle\" scoppiata tra le due camere sul modo di procedere e sulla legalit\u00e0 di ammettere i vescovi alla pena capitale, seguita da una dissoluzione del parlamento, spost\u00f2 l'inizio del dibattimento forense al 30 novembre 1680. In quel giorno venne deciso di procedere dapprima contro lord Stafford, che venne condannato a morte il 7 dicembre e decapitato il 29 dicembre successivo.\nIl 30 dicembre venne ordinato di procedere contro Arundell e gli altri tre prigionieri, ma l'improvvisa morte di William Bedloe segn\u00f2 ancora una volta l'interruzione dei lavori. Lord Petre mor\u00ec alla Torre di Londra nel 1683 mentre i suoi compagni vi rimasero sino al 12 febbraio 1684 quando l'appello alla Court of King's Bench venne ascoltato. Il 21 maggio 1685 Arundell, Powis e Belasyse si presentarono alla Camera dei Lords per presentare delle petizioni per chiedere l'annullamento delle loro accuse, petizioni firmate gi\u00e0 il giorno successivo. Il 1\u00ba giugno 1685 la loro libert\u00e0 venne garantita e venne anche emesso il 4 giugno un \"bill of attainder\" che riabilit\u00f2 la figura di Stafford.\nIl picco dell'isteria comune.\nIl 24 novembre 1678, Oates accus\u00f2 la regina di star complottando col medico del re per avvelenare il sovrano con l'aiuto del \"capitano\" William Bedloe, noto membro della malavita londinese. Il re personalmente interrog\u00f2 Oates, cogliendolo in un gran numero di imprecisioni e bugie ed ordinandone l'arresto. Ad ogni modo alcuni giorni dopo, con lo scoppio della crisi costituzionale, il parlamento forz\u00f2 il rilascio di Oates.\nL'isteria continu\u00f2: Roger North scrisse che si pens\u00f2 \"che il Gabinetto dell'Inferno si fosse aperto\". Le nobildonne portavano le armi di notte. Diverse case vennero messe a soqquadro alla ricerca di armi occultate, gran parte senza risultati. Molte vedove cattoliche cercarono salvezza sposando vedovi anglicani. La Camera dei Comuni venne indagata alla ricerca di un secondo Gunpowder Plot che per\u00f2 si rivel\u00f2 un fatto inesistente.\nChiunque, anche se solo sospettato di essere cattolico, veniva cacciato da Londra e gli veniva proibito di farsi vedere nel giro di 10 miglia dalla citt\u00e0. William Staley, giovane banchiere cattolico, ubriacatosi, parl\u00f2 contro il re e nel giro di dieci giorni venne portato a processo, condannato e decapitato per aver cercato di complottare contro il re. Oates, per parte sua, ricevette un appartamento a Whitehall ed una pensione annuale per i servigi resi allo stato. Ben presto present\u00f2 ulteriori nuove accuse, adducendo il fatto che gli assassini erano intenzionati a sparare al sovrano con delle pallottole d'argento cos\u00ec che la ferita non sarebbe potuta rimarginare. Storie come queste, inventate dalla popolazione, includevano un racconto secondo il quale rumori di scavo erano stati sentiti nei pressi della Camera dei Comuni di notte e che addirittura i francesi stessero per invadere l'Inghilterra dall'Isola di Purbeck. Era chiaro che Oates e Bedloe erano stati supportati da altri informatori tra cui spiccavano Thomas Dangerfield, noto criminale, ma anche personaggi come Stephen Dugdale, Robert Jenison e Edward Turberville, uomini di buona condotta sociale che per motivi di vendette personali denunciarono vittime innocenti, contribuendo nel contempo a rendere pi\u00f9 credibile il complotto. Dugdale in particolare fece una tale impressione persino sul re che \"inizi\u00f2 a pensare che dovesse esserci qualcosa di collegato al complotto\".\nIl calo dell'isteria.\nA questo punto per\u00f2, l'opinione pubblica inizi\u00f2 a rivolgersi contro Oates; iniziavano infatti a circolare notizie circa le esecuzioni di massa perpetrate al di fuori di Londra contro sacerdoti innocenti e lo stesso lord Shaftesbury deprec\u00f2 pubblicamente questi orrori ordinando il rilascio dei perseguitati. Vi fu un tentativo quindi di spostare il complotto anche nello Yorkshire, dove importanti cattolici locali come Sir Thomas Gascoigne, II baronetto, vennero accusati di aver cantato la canzone popolare \"the Bloody Oath of Secrecy\" inneggiante contro i protestanti. Il complotto prese piede anche in Irlanda dove due arcivescovi cattolici, Plunkett e Talbot, rimasero vittime, ma non in Scozia.\nDopo la morte di almeno 22 uomini innocenti di cui l'ultimo era stato appunto Oliver Plunkett, l'arcivescovo cattolico di Armagh il 1\u00ba luglio 1681, il Chief Justice, William Scroggs inizi\u00f2 a dichiarare i primi proscioglimenti dalle accuse ed il re inizi\u00f2 a dare il proprio assenso a questi atti. Il sovrano infatti, tollerante verso le differenze religiose e genericamente incline alla clemenza, probabilmente pensando anche all'Act of Indemnity and Oblivion. Al processo di sir George Wakeman e di altri prelati con lui tratti in giudizio, Scroggs fece pressione sulla giuria perch\u00e9 tutti gli imputati venissero assolti e, malgrado il risentimento pubblico, il re disse chiaramente di approvare la condotta di Scroggs. Il 31 agosto 1681, Oates dovette lasciare i propri appartamenti a Whitehall, ma non si arrese e denunci\u00f2 anzi il re ed il duca di York. Arrestato per sedizione, venne condannato al pagamento di una multa di 100.000 sterline e gettato in prigione.\nQuando Giacomo II ascese al trono nel 1685 fece processare Oates. La giuria che lo chiam\u00f2 a giudizio era capeggiata da George Jeffreys, I barone Jeffreys, il quale condusse il processo in maniera tale che Oates non aveva speranza di essere assolto e la giuria potesse cos\u00ec emettere il suo verdetto di colpevolezza. La pena di morte non era prevista per il reato di spergiuro per cui egli era stato accusato, ma Oates venne condannato ad essere privato delle sue vesti clericali, ad essere frustato per ben due volte alla Torre di Londra e ad essere imprigionato a vita e messo alla gogna un giorno all'anno (queste pene, cos\u00ec severe, hanno suggerito che forse Jeffreys stesse tentando di uccidere indirettamente Oates con un cos\u00ec cattivo trattamento). Oates trascorse i successivi tre anni in prigione. Con l'ascesa di Guglielmo d'Orange e Maria nel 1689, Oates venne perdonato ed ottenne una pensione annua di 260 sterline, ma la sua reputazione non si riprese mai da questo scandalo. La sua pensione venne sospesa per poi essere restaurata nel 1698 e incrementata a 300 sterline annue. Oates mor\u00ec il 12 o 13 luglio 1705, perlopi\u00f9 dimenticato dal pubblico che un tempo lo acclamava come eroe.\nPer quanto riguarda gli altri informatori, Miles Prance venne accusato di spergiuro ma venne riconosciuto il fatto che era stato torturato per il fatto di essere un cattolico e quindi costretto a fare le accuse. Thomas Dangerfield venne condannato alle medesime pene di Oates ma mor\u00ec al ritorno della sua prima sessione di gogna pubblica a causa di una ferita all'occhio dopo uno scontro. Bedloe, Turbervile e Dugdale morirono tutti di morte naturale.\nEffetti a lungo termine.\nLa Societ\u00e0 di Ges\u00f9 soffr\u00ec i danni maggiori di questo complotto tra il 1678 ed il 1681. Durante questo periodo infatti nove gesuiti vennero condannati a morte e dodici altri morirono in prigione. Altri tre morti sono stati oggi attribuiti all'isteria generale di quel periodo. L'ordine perse anche Combe nell'Herefordshire, che era stato il quartier generale dei gesuiti nel Galles meridionale. Una citazione fatta dal gesuita francese Claude de la Colombi\u00e8re sottolinea il dramma di quel periodo: \"Il nome dei gesuiti era odiato ovunque, persino dai sacerdoti regolari e secolari, e dal laicato cattolico, per via del fatto che si diceva che i gesuiti avessero causato quella tempesta che era sul punto di rovesciare l'intera religione cattolica.\"\nAltri ordini religiosi cattolici soffrirono delle perdite come i carmelitani, i francescani ed i benedettini. Per lungo tempo non venne permesso a loro di condurre missioni in Inghilterra. Molti sacerdoti cattolici vennero arrestati e processati semplicemente per il fatto che Privy Council volesse essere sicuro di parlare con tutti coloro che fossero in possesso (anche solo idealmente) di informazioni sul complotto supposto.\nQuesta isteria generale ebbe serie conseguenze anche sulla vita ordinaria dell'Inghilterra: il proclama del 30 ottobre 1678 ordin\u00f2 a tutti i cattolici che non fossero mercanti o proprietari di lasciare sia Londra che Westminster e che dovevano rimanere a debita distanza dalle citt\u00e0 se non muniti di permesso specifico personale. La legislazione anti-cattolica di questo periodo rimase in vigore sino all'Ottocento quando il Roman Catholic Relief Act del 1829 abol\u00ec queste disposizioni; il sentimento anti-cattolico rimase nella mentalit\u00e0 della popolazione ancora per molto tempo, come testimoniano i Gordon Riots del 1780 che ancora una volta evidenziarono i cattolici pi\u00f9 come vittime che come perpetratori di crimini.\nCarte da gioco dell'epoca.\nAll'epoca del complotto papista, come era spesso in uso, vennero realizzate delle carte da gioco che riportavano impresse al posto delle classiche figure delle carte e dei semi, gli episodi del complotto cos\u00ec che a livello propagandistico si imprimessero bene nella mente delle persone:"}
{"id": "1635908", "revid": "35353", "url": "https://it.wikipedia.org/wiki?curid=1635908", "title": "Su\u010di\u0107-Diliberovi\u0107", "text": ""}
{"id": "1635910", "revid": "339392", "url": "https://it.wikipedia.org/wiki?curid=1635910", "title": "James Scott, Duca di Monmouth", "text": ""}
{"id": "1635918", "revid": "24443", "url": "https://it.wikipedia.org/wiki?curid=1635918", "title": "Alpi biellesi", "text": ""}
{"id": "1635920", "revid": "1149807", "url": "https://it.wikipedia.org/wiki?curid=1635920", "title": "Hinamatsuri", "text": "L', nota anche come \"Festa delle bambole\" o \"Festa delle bambine\", \u00e8 una ricorrenza giapponese che cade il 3 marzo, cio\u00e8 il terzo giorno del terzo mese. In questa occasione sono preparate delle piattaforme con un tappeto rosso , sulle quali \u00e8 esposto un insieme di le quali raffigurano l'imperatore, l'imperatrice, gli attendenti e i musicisti della corte imperiale con vestiti di corte del periodo Heian.\nIn questo giorno i familiari delle bambine pregano affinch\u00e9 vengano loro date bellezza e salute. Durante questa festivit\u00e0, infatti, si pensa che le bambine \"passino\" la sfortuna alle bambole, allontanandola da loro stesse.\nStoria.\nQuesta celebrazione risale all'incirca alla met\u00e0 del VII secolo, durante il periodo Heian ed era fondato sulla credenza che le bambole avessero il potere di contenere gli spiriti malvagi e le malattie corporali. Essa trae le sue radici dall'antico cerimoniale dell', durante il quale alcune bambole di paglia venivano posate lungo il corso di un fiume affinch\u00e9 portassero via con s\u00e9 gli spiriti maligni ed i cattivi auguri.\nPoich\u00e9 le bambole finivano spesso nelle reti dei pescatori, venivano recuperate e poi bruciate nel tempio anzich\u00e9 essere lasciate libere di andare verso il mare.\nCibi tipici.\nLa bevanda tradizionale di questa festivit\u00e0 \u00e8 l'amazake, una versione analcolica del sak\u00e8 ottenuta dalla fermentazione del riso. Insieme all'amazake si mangiano degli arare, dei salatini di riso, spesso conditi con della salsa di soia. Per lo Hinamatsuri si prepara un dolce detto hishimochi, costituito da tre strati di riso: verde, simbolo della terra, bianco, simbolo della neve; rosa, simbolo dei fiori di pesco. Insieme, questi tre strati indicano la primavera, quando la neve si scioglie, l'erba cresce e germogliano i fiori di pesco.\nLe bambole tradizionali.\nLe hina sono delle bambole che vengono regalate alle bambine e tramandate di generazione in generazione dalle donne di famiglia. Esse vengono utilizzate come giocattolo soltanto durante lo hina matsuri, per il resto dell\u2019anno esse sono riposte in scatole di legno. Proprio per l\u2019importanza che assume questa celebrazione per mamme e figlie, viene denominata anche \u201cfesta delle bambine\u201d. Per l\u2019occasione tutte le bambine indossano i kimono tradizionali dalle lunghe maniche e ricevono regali dai loro genitori e parenti. Inoltre, si recano a pregare al tempio pi\u00f9 vicino alla propria casa, accompagnate dai genitori. In questa ricorrenza in cui si prega per la crescita felice e sana delle bambine e ragazze, si cela anche il voler allontanare gli spiriti malvagi dalla propria famiglia.\nLe esposizioni vengono allestite gi\u00e0 a partire dal mese di febbraio, per poi essere tolte la sera del 3 marzo, perch\u00e9 secondo la tradizione lasciarle oltre il 4 marzo porterebbe ad un matrimonio molto tardivo per le proprie figlie femmine. La festa delle bambole \u00e8 molto importante per il Giappone ed oltre ad essere un giorno in cui si infonde speranza e si augura un futuro radioso alle proprie figlie, rappresenta per i giapponesi un momento di gioia, preghiera e felicit\u00e0 da trascorrere con la famiglia.\nLe bambole, che rappresentano la corte imperiale del periodo Heian, vengono disposte su una piattaforma a gradini detta coperta da un telo rosso con una striscia arcobaleno in fondo che prende il nome di \"hi-m\u014dsen\", mentre il set delle bambole decorative viene detto \"hina-ningy\u014d\".\nLa piattaforma \u00e8 costituita da sette gradini. Nel primo si collocano le bambole che rappresentano l'imperatore e l'imperatrice. Solitamente dietro di loro viene posto un piccolo paravento dorato; possono esserci anche due lanterne di carta o seta poste sui lati. Possono esserci anche degli accessori per separare l'imperatore dall'imperatrice, ad esempio due piccoli vasi. \nOriginariamente l'imperatore era a destra mentre ora si colloca sul lato sinistro.\nNel secondo gradino ci sono tre dame di corte separate da due piccoli tavolini rotondi con sopra un dolce di stagione, escluso l'hishimochi.\nNel terzo gradino si trovano cinque musicisti posizionati in base allo strumento; da destra verso sinistra sono collocati: un suonatore con un piccolo tamburo seduto, un suonatore con un tamburo grande in piedi, un altro suonatore di percussioni in piedi, un suonatore di flauto seduto e infine un cantante seduto.\nNel quarto gradino ci sono due ministri; il pi\u00f9 giovane \u00e8 posto sulla destra, il pi\u00f9 anziano sulla sinistra. A volte sono dotati di arco e frecce. Tra le due figure sono posti due tavolini.\nNel quinto gradino ci sono tre samurai, che proteggono l'imperatore e l'imperatrice e portano in mano un rastrello, una paletta e una scopa.\nLe loro espressioni rappresentano pianto, riso e rabbia.\nNel sesto gradino ci sono gli oggetti che la corte usa all'interno del palazzo, mentre nel settimo quelli che usa quando \u00e8 lontana dal palazzo."}
{"id": "1635924", "revid": "1714743", "url": "https://it.wikipedia.org/wiki?curid=1635924", "title": "Augusto Giorgio di Baden-Baden", "text": "Biografia.\nAugusto Giorgio Simperto era figlio del margravio Luigi Guglielmo di Baden-Baden (detto \"T\u00fcrkenlouis\") e della principessa Sibilla Augusta di Sassonia-Lauenburg. Alla morte del padre, al trono di Baden-Baden succedette il fratello maggiore, alla cui morte, il 22 ottobre 1761, Augusto Giorgio pot\u00e9 succedergli, all'et\u00e0 di 55 anni.\nData la sua iniziale posizione di figlio secondogenito, infatti, la madre lo aveva voluto sacerdote all'et\u00e0 di 20 anni. Nel 1726 era divenuto arciprete del Duomo di Colonia e nel 1728 era stato nominato decano della Cattedrale di Augusta. Dato che il fratello non aveva avuto figli e temendo l'estinzione della casata, con il beneplacito papale, svest\u00ec l'abito talare per sposare, il 7 dicembre 1735, la principessa Maria Vittoria d'Arenberg, prendendo sede ufficialmente al castello di Rastatt.\nNon avendo avuto figli, con lui si estinse la linea dei margravi di Baden-Baden (che persisteva dal 1535) e i suoi domini passarono alla linea parallela dei margravi di Baden-Durlach, nella persona del cugino Carlo Federico."}
{"id": "1635925", "revid": "767487", "url": "https://it.wikipedia.org/wiki?curid=1635925", "title": "Corvo rosso non avrai il mio scalpo!", "text": "Corvo rosso non avrai il mio scalpo! (\"Jeremiah Johnson\") \u00e8 un film del 1972 diretto da Sydney Pollack.\nIl film, presentato in concorso al 25\u00ba Festival di Cannes. \u00e8 incentrato sulla figura del \"trapper\" Jeremiah Johnson, interpretato da Robert Redford, figura liberamente ispirata alla vita del leggendario Mangiafegato Johnson. Il soggetto \u00e8 infatti tratto dal romanzo \"Crow Killer: The saga of Liver-Eating Johnson\" (\"L'uccisore dei Corvi: la saga di \"Mangiafegato\" Johnson\") di Raymond Thorp e Robert Bunker e dal romanzo \"Mountain Man\" di Vardis Fisher, mentre la sceneggiatura \u00e8 stata scritta da John Milius ed Edward Anhalt. La riprese vennero effettuate in varie localit\u00e0 dello Utah.\nTrama.\nVeterano della guerra messicano-statunitense (1846-48), Jeremiah Johnson cerca rifugio nel West. Intende intraprendere la vita da \"mountain man\" stabilendosi sulle Montagne Rocciose e cacciando animali alla maniera dei \"trapper\". Inizialmente, nel gelido inverno, ha difficolt\u00e0 a sopravvivere ed ha un breve incontro con Mano Che Segna Rosso, un nativo americano capo della trib\u00f9 dei Corvi. Johnson trova poco dopo un fucile Hawken calibro 12 sul corpo congelato di Hatchet Jack, un altro \"mountain man\", sostituendo cos\u00ec l'inadeguato Hawken calibro 20 in suo possesso. In seguito Johnson rovina inavvertitamente la caccia all'orso grizzly dell'anziano ed eccentrico Artiglio d'orso Chris Lapp.\nDopo le inevitabili diffidenze iniziali, Lapp lo accoglie e gli fa da maestro su come vivere nelle montagne. Johnson dimostra la sua abilit\u00e0 nello scuoiare un orso grizzly consegnatogli vivo nella sua capanna da Lapp, quindi, dopo una schermaglia con i Corvi, compreso Mano Che Segna Rosso (amico di Lapp), parte per conto suo. Passando vicino ad un'abitazione nota le chiare tracce di un attacco di guerrieri Piedi Neri che hanno massacrato una famiglia lasciando in vita solo una donna con il figlio pi\u00f9 piccolo. La donna, impazzita dal dolore, convince Johnson a portare con s\u00e9 suo figlio, restato muto a causa dello choc subito. A Johnson e al ragazzino, che viene chiamato \"Caleb\", si aggiunge casualmente un altro \"mountain man\", vittima anche lui dei Piedi Neri, che lo hanno derubato e lasciato seppellito fino al collo sotto al sole. Si tratta di Del Gue, che conosce molto bene gli indiani e li teme al punto da radersi la testa per evitarne lo scotennamento.\nDopo alcuni giorni di cammino i tre si imbattono proprio nel bivacco dei Piedi Neri. Johnson vorrebbe solo derubarli, ma qualcosa va storto e Del Gue li stermina senza piet\u00e0. Rimessisi in cammino vengono in contatto con la trib\u00f9 delle Teste Piatte, indiani cristianizzati che li accolgono come ospiti d'onore per le loro audaci imprese. Quando Johnson offre gli scalpi e i cavalli dei Piedi Neri (i loro mortali nemici), il capo secondo l'usanza delle Teste Piatte si trova obbligato a ricambiare con un dono ancora pi\u00f9 grande, cos\u00ec gli dona sua figlia Cigno (Swan nella versione americana) che Johnson, sebbene riluttante, \u00e8 costretto a sposare. Dopo la cerimonia nuziale, una mescolanza tra il rito tradizionale dei Nativi Americani e quello cattolico, Del Gue se ne va per la sua strada e Johnson, Caleb e Cigno proseguono il viaggio fino ad individuare un luogo adatto per costruire un'abitazione nella quale stabilirsi. Il tempo fa maturare e salda i legami affettivi tra i tre che diventano una vera e propria famiglia.\nProprio quando la sua vita sembra ad una svolta, Johnson \u00e8 raggiunto da un plotone dell'esercito, che lo convince a guidare una spedizione di soccorso ad un gruppo di carri coperti sperduti. Contro le indicazioni di Johnson, la carovana attraversa un cimitero dei Corvi, luogo tab\u00f9 per gli estranei. Di ritorno dalla spedizione Johnson nota i monili di Cigno tra i resti sgretolati di un palco sepolcrale e realizza cos\u00ec quello che poi effettivamente verificher\u00e0 di persona, dopo una galoppata disperata ed inutile. I Corvi, per rappresaglia, hanno sterminato la sua famiglia. Dopo aver bruciato la sua capanna con le spoglie di Cigno e di Caleb, Johnson si mette alla ricerca del gruppo che ha ucciso la sua famiglia e li uccide tutti tranne uno, un grasso guerriero che intona il suo canto della morte quando si rende conto di non poter pi\u00f9 fuggire.\nJohnson lo lascia vivere, dando cos\u00ec avvio alla fama dell'uccisore selvaggio. Avvelenato dall'odio diventa dunque protagonista di una faida che lo vede solo contro l'intera trib\u00f9 dei Corvi. Questi inviano i migliori guerrieri, uno alla volta secondo la loro usanza, per ucciderlo, ma Johnson li sconfigge regolarmente. La sua leggenda cresce e i Corvi arrivano a rispettarlo per la sua abilit\u00e0, la sua audacia e la sua tenacia, come gli riferisce anche Del Gue, che lo incrocia di nuovo. Jeremiah torna poi a visitare la casa della famiglia di Caleb, dove ora c'\u00e8 una nuova famiglia di coloni e scopre che proprio in quei pressi i Corvi hanno creato una sorta di tomba/monumento per lui, ornata di ninnoli e talismani simbolici che ne celebrano la grandezza di combattente.\nJeremiah Johnson e Chris Lapp si incontrano un'ultima volta, alla fine dell'inverno, anche se in realt\u00e0 nessuno dei due \u00e8 del tutto sicuro di quale mese sia. Uno stremato Johnson condivide il coniglio che sta arrostendo con Lapp, il quale nel salutarlo si congratula con lui per aver conservato la capigliatura sulla testa, sapendo che in tanti gli stanno dando la caccia. Infine avviene l'incontro con Mano Che Segna Rosso, il vero nemico di Johnson. Entrambi a cavallo e parecchio distanti, Johnson allunga la mano per prendere il fucile per quello che pensa sar\u00e0 un duello finale. Mano Che Segna Rosso invece alza il braccio, con il palmo aperto, in un gesto di pace che Johnson ricambia.\nCritica.\n\"Corvo rosso non avrai il mio scalpo!\" \u00e8 stato, ai suoi tempi, un film di grande impatto in quanto proponeva una visione diversa del classico, stereotipato rapporto tra Bianchi ed Indiani. Al riguardo, si legge nel \"Dizionario dei film Morandini\": \"\u00c8 uno dei western che inaugurarono una nuova tendenza del genere, con gli indigeni amerindi visti come una cultura ostile all'estendersi della civilizzazione, ma non inferiore n\u00e9 negativa. (...) Il conflitto tra la collettivit\u00e0 dei legittimi padroni del luogo e la necessit\u00e0 storica del pioniere scatena una dura lotta, ma sfocia nella necessaria pratica della tolleranza.\"."}
{"id": "1635927", "revid": "68105", "url": "https://it.wikipedia.org/wiki?curid=1635927", "title": "Swimming upstream", "text": ""}
{"id": "1635928", "revid": "287204", "url": "https://it.wikipedia.org/wiki?curid=1635928", "title": "Antonio Abbondi", "text": "Biografia e opera.\nOriginario di Grosio, villaggio della Valtellina, posto tra Tirano e Bormio. Si hanno notizie di lui dal 1505, da quando fu nominato sovrintendente, al posto di Giorgio Spavento, alla ricostruzione del Fondaco dei Tedeschi, terminata nel 1508. Fu eletto dalla Signoria di Venezia \"proto\" dell\"'Officio del Sale\".\nNel 1505 ebbe l'incarico di erigere la Chiesa di San Sebastiano, opera della quale fu architetto e direttore.\nRestaur\u00f2 il Ponte di Rialto, gi\u00e0 restaurato anche da Giorgio Spavento.\nIl 10 gennaio 1514 un incendio colp\u00ec tutta l\"'insula\" di Rialto, esso \u00e8 ricordato come uno dei pi\u00f9 disastrosi per la citt\u00e0 di Venezia. L'edificio pi\u00f9 importante che bruci\u00f2 fu la chiesa di San Giovanni Elemosinario, tempio che era sotto il giurispatronato dei Dogi, istituito dalla famiglia Trevisan. Finirono bruciate anche moltissime botteghe ed enormi quantit\u00e0 di mercanzie.\nLa ricostruzione di tutta la zona di Rialto fu allora affidata allo Scarpagnino, che progett\u00f2 anche la ricostruzione della chiesa in puro stile rinascimentale, sua fu anche la decisione di inserire la chiesa in un contesto di palazzi uniformi e contigui, addirittura gli spazi antistanti la chiesa furono progettati in modo tale che potessero ospitare comodamente delle botteghe ambulanti dal cui fitto la chiesa potesse ricavare fondi per sostenersi.\nLa ricostruzione della chiesa fu completata attorno al 1531, nei primi anni del dogado di Andrea Gritti (1523-1538). Essa fu subito abbellita da opere dei pi\u00f9 grandi artisti dell'epoca, come Tiziano, Jacopo Palma il Giovane, Giovanni Antonio de' Sacchis detto il Pordenone.\nOltre alla chiesa, importante \u00e8 il progetto, presso Rialto, del Palazzo dei Dieci Savi, grande palazzo porticato, pensato per essere la sede di una delle maggiori magistrature della Serenissima.\nPrese parte alla costruzione della Chiesa di San Fantin ma, dopo la sua morte, la direzione dei lavori fu affidata a Jacopo Sansovino.\nNel 1520 lo Scarpagnino e Francesco Lurano terminarono i restauri del Ponte Pietra a Verona.\nNel 1534 lavor\u00f2 alla Scuola Grande di San Rocco, per la quale progett\u00f2 il nuovo scalone. Oper\u00f2 al Palazzo Contarini delle Figure, cos\u00ec chiamato per le due figure scolpite sotto il poggiolo, poi al progetto e alla costruzione della Chiesa di Santa Maria Zobenigo e a Castelforte San Rocco, vicino alla Scuola. Lavor\u00f2 anche al Palazzo Ducale di Venezia.\nDal 1527 lo Scarpagnino era tra i membri della Scuola Grande di San Marco, per la quale esegu\u00ec il modello per l'altare grande della sala superiore.\nNel suo testamento datato 27 luglio 1548 lasciava le sue case di Venezia e una casa con terreno situata a Zianigo, vicino a Mirano alla moglie Orsa e al figlio prete Giambattista; faceva erede dei rimanenti beni il figlio Marco, scalpellino, con cui aveva spesso collaborato."}
{"id": "1635932", "revid": "767487", "url": "https://it.wikipedia.org/wiki?curid=1635932", "title": "Suada Dilberovi\u0107", "text": "La morte.\nSuada si trovava a Sarajevo per studiare medicina e frequentava il sesto anno quando, nei primi giorni di aprile, inizi\u00f2 il conflitto.\nIl 5 aprile 1992, in seguito agli eventi bellici, 100.000 persone di ogni nazionalit\u00e0 si riunirono per una marcia della pace a Sarajevo.\nI cecchini serbi di stanza all'Holiday Inn, allora sede del Partito Democratico Serbo, nel cuore di Sarajevo, aprirono il fuoco sulla folla causando 6 vittime e ferendone altre.\nSuada Dilberovi\u0107 e una donna di etnia croata, Olga Su\u010di\u0107 (1958-1992), si trovavano sul ponte Vrbanja dove vennero colpite a morte. Tale infrastruttura oggi \u00e8 chiamata ponte Suada e Olga, proprio in memoria delle due vittime.\nSei cecchini serbi vennero arrestati, ma vennero scambiati quando i serbi minacciarono di uccidere il comandante dell'accademia di polizia bosniaca, catturato il giorno precedente, dopo che i serbi avevano fatto irruzione nell'accademia.\nIn realt\u00e0 Suada non fu la prima vittima del conflitto in Bosnia-Erzegovina. Le prime morti, infatti, si verificarono a Bijeljina il 1\u00ba aprile 1992, quando la citt\u00e0 fu attaccata dall'Armata Popolare Jugoslava e dall'Esercito volontario serbo e centinaia di bosniaci vennero assassinati.\nTuttavia, Suada Dilberovi\u0107 fu la prima persona ad essere uccisa a Sarajevo quando la citt\u00e0 fu raggiunta dal conflitto e inizi\u00f2 l'assedio di Sarajevo.\nIl 15 novembre 2007 la Facolt\u00e0 di Medicina dell'Universit\u00e0 di Sarajevo la insign\u00ec della laurea postuma in Medicina."}
{"id": "1635937", "revid": "729019", "url": "https://it.wikipedia.org/wiki?curid=1635937", "title": "Adenoma epatocellulare", "text": "Ladenoma epatocellulare \u00e8 una neoplasia (tumore) benigna del fegato, la cui diffusione, correlata con l'introduzione di anticoncezionali orali, \u00e8 in aumento anche se nessuno studio \u00e8 riuscito a determinarne l'incidenza.\nEpidemiologia.\nSi manifesta entro la quarta decade di et\u00e0 della donna ma pu\u00f2 comparire anche in giovane et\u00e0. Negli uomini l'incidenza \u00e8 notevolmente inferiore, ma compare se vengono trattati con androgeni; alcuni casi sono stati riscontrati anche in bambini.\nSintomatologia.\nSpesso non vengono mostrati sintomi, a volte compaiono dolore addominale ed emoperitoneo spontaneo.\nEziologia.\nStudi sull'epidemiologia dell'adenoma epatocellulare hanno riscontrato una correlazione fra la quantit\u00e0 di estrogeni contenuti nelle pillole che le donne utilizzano solitamente come strumento anticoncezionale. Le dimensioni del tumore arrivano ad un diametro di alcune decine di centimetri.\nTerapie.\nl'eventuale trattamento \u00e8 di tipo chirurgico eseguito con rimozione della massa tumorale. Si consiglia la sospensione del trattamento anticoncezionale.\nPrognosi.\nRecenti studi stanno dimostrando che raramente la neoplasia diventa maligna.\nAltri progetti.\nChirurgia Epatobiliare, Ospedale San Raffaele, Milano https://www.hsr.it/strutture/ospedale-san-raffaele/chirurgia-epatobiliare"}
{"id": "1635938", "revid": "767487", "url": "https://it.wikipedia.org/wiki?curid=1635938", "title": "Integrale di Riemann-Stieltjes", "text": "In analisi matematica, l'integrale di Riemann-Stieltjes \u00e8 una generalizzazione dell'integrale di Riemann. L'integrale prende il nome dai matematici Bernhard Riemann e Thomas Joannes Stieltjes.\nUna generalizzazione di questo operatore \u00e8 data dall'integrale di Lebesgue-Stieltjes.\nDefinizione.\nDate due funzioni di variabile reale formula_1, sia formula_2 una partizione dell'intervallo formula_3. Da ognuno dei sottointervalli definiti dalla partizione si consideri un punto formula_4. Il \"calibro\" formula_5 della partizione formula_6 \u00e8 la massima ampiezza tra i sottointervalli della partizione:\nL'integrale di Riemann-Stieltjes di formula_8 rispetto a formula_9, denotato da:\n\u00e8 definito come il seguente limite:\nse esso esiste indipendentemente dalla scelta dei punti formula_12. La funzione formula_8 \u00e8 definita \"integranda\", mentre formula_9 \u00e8 la \"funzione integratrice\".\nEsistono diversi teoremi riguardanti l'esistenza del limite sopra definito; la condizione di esistenza pi\u00f9 semplice stabilisce che la funzione integranda sia continua, e la funzione integratrice sia a variazione limitata; quest'ultima condizione equivale a chiedere che formula_9 sia la differenza di due funzioni monotone. Un'altra condizione di esistenza \u00e8 che le due funzioni non condividano alcuno punto di discontinuit\u00e0.\nLegami con gli altri tipi di integrali.\nPerch\u00e9 l'integrale sopra definito esista, sono richieste condizioni pi\u00f9 deboli rispetto a quelle dell'integrale di Riemann. Se la funzione formula_9 \u00e8 di classe formula_17, ovvero derivabile e con derivata continua, l'integrale sopra definito coincide con l'integrale di Riemann:\nIn generale, tuttavia, la funzione integratrice pu\u00f2 presentare discontinuit\u00e0 di salto o altre irregolarit\u00e0 che rendono impossibile utilizzare l'espressione che contiene la sua derivata (come ad esempio nel caso della funzione di Cantor). \u00c8 cos\u00ec possibile estendere la nozione di integrabilit\u00e0 anche a molti casi non trattabili tramite l'integrale di Riemann. Inoltre, per l'integrale di Riemann-Stieltjes valgono tutte le usuali propriet\u00e0 dell'integrale di Riemann.\n\u00c8 possibile estendere ancora la classe delle funzioni integrabili, considerando l'integrale di Lebesgue; tuttavia se si ammettono integrali impropri, quest'ultimo non pu\u00f2 essere considerato in senso stretto come una generalizzazione dell'integrale di Riemann-Stieltjes. L'integrale di Lebesgue-Stieltjes costituisce la generalizzazione degli integrali di Riemann-Stieltjes e Lebesgue.\nApplicazioni.\nL'integrale di Riemann-Stiltjes trova applicazione in molti campi della matematica e della fisica, laddove si incontrano funzioni non integrabili secondo Riemann.\nFisica.\nIn fisica \u00e8 possibile esprimere numerose quantit\u00e0 per mezzo di integrali; ad esempio, la massa di un oggetto pu\u00f2 essere espressa come somma infinita delle infinitesime masse che la compongono, o del prodotto tra densit\u00e0 e volume:\nLa prima espressione ha tuttavia significato solo se la massa ha una distribuzione continua nello spazio; la seconda, se calcolata come integrale di Riemann-Stieltjes, consente di dare significato all'integrale anche nel caso di distribuzioni di massa discontinue (ad esempio puntiformi).\nDistribuzioni di probabilit\u00e0.\nSi consideri una funzione di ripartizione formula_9 di una variabile aleatoria formula_21; la derivata di formula_9 \u00e8 la sua densit\u00e0 di probabilit\u00e0. Data una funzione formula_8 per cui il valore atteso formula_24 \u00e8 finito, vale la formula:\nSe per la variabile aleatoria formula_21 non \u00e8 possibile definire una funzione di densit\u00e0 di probabilit\u00e0 (ad esempio se formula_21 ha una distribuzione discreta), non \u00e8 possibile applicare la formula precedente; utilizzando l'integrale di Riemann-Stieltjes, si pu\u00f2 invece esprime il valore atteso di formula_28 come:\nper qualunque distribuzione cumulativa di probabilit\u00e0.\nAnalisi funzionale.\nLo spazio duale dello spazio di Banach delle funzioni continue formula_30 sull'intervallo formula_3 si pu\u00f2 rappresentare come lo spazio formato dagli integrali di Riemann-Stieltjes rispetto a funzioni a variazione limitata."}
{"id": "1635942", "revid": "729019", "url": "https://it.wikipedia.org/wiki?curid=1635942", "title": "Adenoma colangiocellulare", "text": "L'adenoma colangiocellulare o colangioma benigno \u00e8 una neoplasia benigna del fegato. La massa, non contenendo bile, pu\u00f2 essere distinta dal complesso di Von Meyenburg o amartomatosi biliare multipla, che pu\u00f2 trasformarsi in un tumore maligno.\nEsami.\nPer comprendere con esattezza quale forma di tumore abbia la persona alcuni esami sono necessari: \nTrattamento.\nLa terapia \u00e8 chirurgica e consiste nell'escissione del tumore. Viene effettuata solo nel caso in cui ci sia sintomatologia colestatica o la massa diventi eccessivamente grande."}
{"id": "1635946", "revid": "729019", "url": "https://it.wikipedia.org/wiki?curid=1635946", "title": "Insulinoma", "text": "L' Insulinoma \u00e8 una forma di tumore che colpisce le cellule \u03b2 delle isole di Langerhans del pancreas, e fra tutte le forme di neoplasie di tale zona \u00e8 la pi\u00f9 frequente. Caratteristica clinica fondamentale \u00e8 l'ipoglicemia a digiuno causata da una secrezione di insulina eccessiva in relazione ai livelli di glucosio nel sangue.\nEpidemiologia.\nColpisce prevalentemente i maschi in et\u00e0 adulta fra la terza e la sesta decade di et\u00e0, l'incidenza si attesta su valori di 1 su 250.000 persone. La quasi totalit\u00e0 delle manifestazioni rimane benigna.\nSintomatologia.\nI sintomi pi\u00f9 frequenti sono nausea, vertigine, astenia, stupore, perdita di coscienza, disturbi oculari e attacchi provocati dal digiuno o dall'attivit\u00e0 fisica che migliorano con l'alimentazione o la somministrazione parenterale di glucosio, un sintomo assai frequente \u00e8 il forte aumento di peso.\nEsami.\nIl test cardine per la diagnosi biochimica \u00e8 la dimostrazione dell'ipoglicemia mediante test del digiuno protratto o delle 72 ore. Il paziente viene invitato a non alimentarsi per un massimo di 3 giorni e, qualora dovesse verificarsi una ipoglicemia, vengono dosati i livelli di insulina e C-peptide presenti nel sangue. Qualora essi dovessero essere inappropriatamente elevati viene posta la diagnosi.\nPer quanto riguarda l'individuazione della massa tumorale essendo essa molto piccola esami quali TAC o l'ecografia o la risonanza magnetica nucleare pancreatica non riescono ad individuarla. Migliore sensibilit\u00e0 hanno metodiche quali l'arteriografia con test al calcio gluconato o l'ecografia eseguita per via endoscopica. Il chirurgo nella quasi totalit\u00e0 dei casi tramite palpazione o ecografia intraoperatoria individua gli insulinomi. Negli ultimi anni, grosso progresso alla diagnosi di insulinoma viene dall'esecuzione dell'ecoendoscopia pancreatica con eventuale biospia dell'insulinoma.\nTerapie.\nIl trattamento \u00e8 chirurgico. Specifici farmaci come il diazossido riescono ad inibire la secrezione dell'insulina nell'organismo. Un'alternativa \u00e8 rappresentata dall'octreotide. La rimozione chirurgica va effettuata appena si scopre la presenza di tali neoplasie."}
{"id": "1635954", "revid": "70869609", "url": "https://it.wikipedia.org/wiki?curid=1635954", "title": "Carica di cavalleria", "text": ""}
{"id": "1635955", "revid": "1873140", "url": "https://it.wikipedia.org/wiki?curid=1635955", "title": "Xibalba", "text": "Nella mitologia Maya Quich\u00e9 Xibalb\u00e1 (da pronunciare \u00abScibalb\u00e0\u00bb) \u00e8 l'oltretomba governato dagli spiriti della malattia e della morte. Il nome pu\u00f2 essere collegato a \u00abXibinem\u00bb (\u00abOrrore\u00bb) o a \u00abXibil\u00bb (\u00abOcculto\u00bb).\nUbicazione.\nNel XVI secolo Verapaz, l'ingresso di Xibalba, era tradizionalmente collocato in una grotta nei pressi di Cob\u00e1n, Guatemala.Alcuni dei discendenti Quich\u00e9 delle popolazioni Maya che vivevano nelle vicinanze associano ancora quella stessa zona alla morte.Anche alcuni sistemi di grotte nei dintorni di Belize sono ritenuti essere ingressi per Xibalba.Un'altra manifestazione concreta di un accesso allo Xibalba \u00e8 ritenuto essere dai Quich\u00e9 la linea scura di separazione visibile nella Via Lattea.\nAbitanti.\nXibalba \u00e8 descritto nel Popol Vuh come una corte al di sotto della superficie terrestre. Non \u00e8 chiaro se gli abitanti di Xibalba siano le anime dei defunti o una razza separata di esseri che venerano la morte, ma essi sono spesso rappresentati in forma umana. L'ipotesi secondo la quale siano D\u00e8i \u00e8 superata e smentita dall'affermazione della D\u00e8a Xquic nel Popol Vuh: \u00abPerch\u00e9 seguite le persone forti, se poi anche loro muoiono?\u00bb parlando con i servitori di suo padre, signore di Xibalba.\nXibalba \u00e8 associato con la morte ed \u00e8 governato da dodici potenti sovrani conosciuti come i Signori di Xibalb\u00e0. I primi tra i Signori sono Hun Cam\u00e9 [\u00abUna Morte\u00bb] e Uucub Cam\u00e9/Vucub Came [\u00abSette Morte\u00bb]. Ci si riferisce spesso agli altri dieci Signori come a d\u00e8moni, ai quali \u00e8 concesso il dominio su vari modi di morire: morte violenta, per overdose di droga, improvvisa, per ittero e via dicendo.\nGli altri abitanti di Xibalba sono considerati essere caduti sotto il dominio dei Signori, e si pensa vaghino sulla Terra per dispensare le piaghe portate dai loro padroni. Di loro il Popol Vuh fa raramente menzione e non agiscono nelle vicende, sottomettendosi alla volont\u00e0 dei Signori e di Hunahp\u00fa e xbalanqu\u00e9 dopo la caduta.\nCome altri abitanti di Xibalba nominati dal Popol Vuh abbiamo: Xquic, figlia del Signore Cuhcumaquic, infrange la legge di Xibalba fornicando con il cadavere di Hun Hunahp\u00fa generando Hunahp\u00fa e Xbalanqu\u00e9; Xul\u00fa e Pacam, consiglieri dei Signori, sebbene siano contro di loro e aiutino per la loro caduta; i quattro Gufi (Gufo Freccia, Gufo Una Sola Gamba, Gufo Testa e Gufo Rosso Brillante), scorta dei Signori e loro servitori finch\u00e9 non fuggono con Xquic.\nStruttura.\nXibalba \u00e8 un luogo vasto, e numerose sue singole strutture o luoghi sono descritti o menzionati nel \"Popol Vuh\".\nI principali di questi sono il luogo di concilio dei Signori, le cinque o sei case che servivano come , e la corte di Xibalba.\nVengono anche menzionate le case dei Signori, i giardini, e altre strutture che indicano che Xibalba \u00e8 almeno una grande citt\u00e0, piena di difficolt\u00e0, prove e trappole per chiunque entri. Persino la strada per Xibalba \u00e8 piena di ostacoli: prima un fiume colmo di scorpioni, uno di sangue, e uno di pus. Oltre questi si trova una crocevia presso il quale i viaggiatori devono scegliere tra quattro strade che parlano nel tentativo di confondere e ingannare (in cima alla pagine c'\u00e8 un estratto dal Popol Vuh che lo descrive meglio). Dopo aver passato questi ostacoli si arriva al luogo del concilio di Xibalba, dove i visitatori incontrano i Signori in seduta. Manichini realistici sono seduti vicino ai Signori per confondere e umiliare le persone che li salutano, e i confusi vengono allora invitati a sedersi su di una panchina, che \u00e8 in realt\u00e0 una piastra rovente per cucinare. I Signori di Xibalba si divertono umiliando le persone in questo modo prima di inviarle ad una delle tante prove mortali.\nLa citt\u00e0 \u00e8 la sede di almeno sei pericolose case, piene di prove per i visitatori.\nSono:"}
{"id": "1635957", "revid": "167080", "url": "https://it.wikipedia.org/wiki?curid=1635957", "title": "Iconico", "text": ""}
{"id": "1635958", "revid": "6923", "url": "https://it.wikipedia.org/wiki?curid=1635958", "title": "Aeroporto di Milano-Orio al Serio", "text": ""}
{"id": "1635960", "revid": "6923", "url": "https://it.wikipedia.org/wiki?curid=1635960", "title": "Iveco Defence Vehicles", "text": "L'Iveco Defence Vehicle S.p.a. (Iveco D.V.) \u00e8 una societ\u00e0 italiana, divisione di Iveco, con sede principale a Bolzano che produce veicoli per la difesa e di protezione civile.\nHa sedi secondarie a Piacenza (presso Astra), a Sete Lagoas in Brasile e Vittorio Veneto.\nDal 2013 \u00e8 una delle societ\u00e0 controllate da CNH Industrial. \nLa storia.\nLe origini.\nLe origini dell'azienda derivano alla casa automobilistica Lancia.\nMentre stava lavorando attorno al progetto dell'Aprilia, Vincenzo Lancia decideva di aderire ad una iniziativa governativa tesa a promuovere la creazione di un centro industriale a Bolzano, dedicato principalmente alla produzione dei veicoli industriali e, in prospettiva, anche ai mezzi sviluppati su commissione del Regio Esercito.\nNel marzo del 1935, l'ufficio tecnico del comune di Bolzano trasmetteva alla direzione della casa torinese la planimetria dell'area su cui sarebbe dovuto sorgere il nuovo impianto. Sei mesi dopo, iniziarono i lavori di costruzione dei primi quattro capannoni e nell'aprile 1937 si concretizz\u00f2 l'assunzione dei primi impiegati \u201cistruiti\u201d a Torino. Dopodich\u00e9; nel giugno 1937, venne avviato il reparto fonderia e il successivo 6 luglio lo stabilimento fu inaugurato dall'autorit\u00e0 fascista.\nLo scoppio della seconda guerra mondiale acceler\u00f2 notevolmente le attivit\u00e0 del sito industriale di Bolzano, che si rese disponibile a operare per le commesse militari. Nel 1942, la fabbrica diede spazio ai reparti trasferitesi dalla sede centrale di Torino, che venne contestualmente danneggiata dai bombardamenti. Ma in breve, le bombe giunsero a colpire pure la citt\u00e0 di Bolzano, e gli anni 1943 e 1944 saranno costellati da arresti, distruzione, lutti.\nLa produzione subisce pesanti battute d'arresto, fino al 3 maggio 1945, quando cessate le ostilit\u00e0 nell'Alto Adige si procedette a un massiccio piano di riavvio e riconversione degli impianti Lancia, partendo appunto da Bolzano, che per un breve periodo offr\u00ec ancora ospitalit\u00e0 ad alcune lavorazioni di pertinenza della fabbrica di Torino, per poi dedicarsi in esclusiva alla costruzione degli autocarri, utilizzati anche in qualche esemplare dai Vigili del fuoco e dall'Esercito Italiano.\nLa nascita di Iveco Defence Vehicle.\nNel 1969 la FIAT acquista la casa automobilistica Lancia e con essa la propriet\u00e0 dello stabilimento di Bolzano (sede di via A. Volta) che diventa Lancia Veicoli Speciali, fino alla costituzione dell'Iveco (1975). \nA Bolzano sono raggruppate le produzioni dei mezzi Fiat V.I. come l'antifibio Fiat 6640 e il Fiat TM 59 6x6.\nNel 1980 viene introdotta la gamma unificata dei veicoli speciali a trazione integrale per impegni gravosi e dei motori destinati ad assali, carri armati, ecc...\nNel 1985 debutta il marchio Iveco Defence Vehicles, mantenendo Bolzano come sede operativa della societ\u00e0. La nuova divisione industriale in capo al Gruppo Fiat \u00e8 interamente dedicata al ramo per la costruzione dei mezzi militari e di difesa (oggi \u00e8 confluita con Iveco in CNH Industrial). \nNel 2006 Iveco DV accorpa la SICCA di Vittorio Veneto, centro specializzato nello sviluppo di prototipi e protezioni. Nel 2012 avvia in Brasile la costruzione del veicolo anfibio militare blindato VBTP 6x6.\nIveco Defence Vehicles produce: veicoli blindati, motori, componentistica per automezzi da difesa, automezzi per il servizio di protezione civile e tra i suoi prodotti storici si ricordano: il Puma, l'Ariete, il Centauro I e il camion a sei ruote motrici (Overland).\nGamma Prodotti.\nLa gamma prodotti comprende autocarri tattici da 1,5 a 17,5 tonnellate di carico utile, trattori per trasporto corazzati, motopropulsori per blindati e corazzati, sia su ruote sia su cingoli. Infine, produce anche veicoli blindati e corazzati (in collaborazione con Oto Melara) per la ricognizione, combattimento, trasporto truppe, comando e supporto."}
{"id": "1635961", "revid": "124963194", "url": "https://it.wikipedia.org/wiki?curid=1635961", "title": "National League (hockey su ghiaccio)", "text": "La National League, gi\u00e0 nota fino al 2007 come Lega Nazionale A e dal 2007 al 2017 come National League A, \u00e8 la massima divisione del campionato svizzero maschile di hockey su ghiaccio.\nStoria.\nIl primo torneo di hockey in Svizzera risale al 1908, quando la \"Lega Svizzera di Hockey su Ghiaccio\" organizz\u00f2 per la prima volta il Campionato Internazionale (perch\u00e9 aperto ai giocatori stranieri). In totale furono giocate 26 edizioni di questo torneo (sino al 1937), mentre parallelamente (dal 1915 al 1933) si disputava il Campionato Nazionale. Nel 1937 si decise di fondare la Lega Nazionale e di istituire un unico campionato.\nFormula.\nRegular season.\nLa regular season ha una durata di 50 partite. Ogni squadra gioca 2 doppi turni di 22 partite contro le altre squadre, e sei partite (3 di andata e 3 di ritorno) contro tre squadre scelte in base alla posizione geografica (nel caso in cui una squadra di LNB venga promossa in LNA, nella stagione successiva alla promozione essa giocher\u00e0 queste sei partite prendendo il posto della squadra retrocessa in LNB indipendentemente dalla posizione geografica).\nI punti vengono cos\u00ec conteggiati:\n- Vittoria nei tempi regolamentari: 3 punti\n- Vittoria nei tempi supplementari/rigori: 2 punti\n- Sconfitta nei tempi supplementari/rigori: 1 punto\n- Sconfitta nei tempi regolamentari: 0 punti\nLe partite non possono quindi terminare in parit\u00e0 (Se il risultato \u00e8 di parit\u00e0 dopo i tempi regolamentari, si giocher\u00e0 un tempo supplementare di 5 minuti in 3 contro 3. Se questo non fosse sufficiente per stabilire un vincitore, si passer\u00e0 a 5 rigori per squadra).\nAl termine della regular season le prime 8 squadre partecipano ai play-off, le ultime 4 ai playout.\nPlayoff.\nLa squadra campione si determina, all'interno della prima categoria, secondo il principio del playoff: alla fine del campionato le prime otto squadre della classifica giocano al meglio delle sette partite, secondo un ordine che affaccia la 1\u00aa classificata alla 8\u00aa, la 2\u00b0 alla 7\u00aa, e via dicendo. Le vincitrici si affrontano nelle semifinali riordinandole secondo i punti in classifica: 1\u00b0 contro 4\u00b0 e 2\u00b0 contro 3\u00b0. Le vincitrici si affrontano in finale.\nPer una sola volta, durante la stagione 2006-07, le prime tre classificate della regular season hanno avuto il diritto di scegliere la squadra da affrontare al primo turno dei play-off. Le scelte hanno comunque rispettato l'ordine naturale.\nPlayout.\nLe ultime quattro classificate, ossia dalla 9\u00aa alla 12\u00aa posizione, giocano un girone intermedio che dura sei partite, dunque ogni squadra gioca contro le altre tre una volta in casa e una in trasferta. Al termine delle sei partite le ultime due classificate (i punti vengono accumulati alla classifica della regular season) devono giocare una normale serie \"best of 7\", per cui la prima compagine che arriva a quattro vittorie \u00e8 salva. Coloro che invece vengono sconfitti devono cercare di mantenere la loro posizione in NLA scontrandosi contro la prima classificata della National League B, la quale, vincendo la sfida al meglio dei 7, avr\u00e0 la possibilit\u00e0 di promozione. I playout hanno adottato questo formato dalla stagione 2013/2014, mentre in precedenza era un mini-torneo che partiva dalle semifinali, dove la 9\u00aa sfidava la 12\u00aa mentre la 10\u00aa se la vedeva con la 11\u00aa.\nLa National League B.\nIl campionato della serie \"cadetta\" funziona esattamente nello stesso modo, con la stessa distribuzione di squadre tra play-off. La prima classificata affronta l'ultima della prima serie, la serie cadetta \u00e8 una lega chiusa quindi non vi sono play-out ma solo i play-off e non vi sono retrocessioni ameno che la squadra non vada in fallimento.\nTrofeo.\nIl vecchio trofeo era soprannominato ironicamente portaombrelli per la sua forma.\nAlbo d'oro.\nCampionato Internazionale.\nI titoli di questo campionato non contano come scudetti nazionali."}
{"id": "1635965", "revid": "2016197", "url": "https://it.wikipedia.org/wiki?curid=1635965", "title": "Museo d'arte Costantino Barbella", "text": "Il Museo d'arte \"Costantino Barbella\", dedicato allo scultore teatino, \u00e8 un museo di Chieti, ubicato nel Palazzo Martinetti Bianchi, edificio seicentesco, gi\u00e0 convento dei Gesuiti.\nOspita collezioni di opere d'arte che vanno dal XIV secolo ai giorni nostri, tra le quali numerose sculture di Costantino Barbella e le antiche maioliche castellane della donazione del Professore Raffaele Paparella Treccia, discendente della famiglia Martinetti Bianchi, e della sua consorte Margherita Devlet. \nStoria.\nIl convento gesuita fu fondato grazie al lascito testamentario del nobile teatino Donato Alucci, insieme ad un oratorio (poi divenuto il Teatro Marrucino), che sino al 1813 era la chiesa di Sant'Ignazio. Nel 1767, in seguito alla cacciata dei Gesuiti dal Regno di Napoli per volont\u00e0 della monarchia Borbonica, il convento fu acquistato nel 1786 da Pietro Franchi che lo trasform\u00f2 in abitazione privata e vi ricav\u00f2 botteghe e abitazioni. Nel 1850 il palazzo fu acquistato dalla nobile famiglia Martinetti Bianchi che ancora oggi conservano gran parte della propriet\u00e0.\nNel 1962 il marchese Raffaele Martinetti Bianchi lascia in eredit\u00e0 il Palazzo ai giovani nipoti: le sorelle Ruscitti, Pasquale e a D\u2019Ettorre. Dal 1976 ospita la collezione della Pinacoteca civica di Chieti da prima ospitata nel palazzo comunale in piazza San Giustino, raccolta dal soprintendente Francesco Verlengia.\nDal 2014, particolarmente attenti alla conservazione e al progetto di restauro dell'antico Palazzo sono Elisabetta Ruscitti e la famiglia tutta (Curi, Di Gregorio Anderson, Ruscitti).\nIl museo venne fondato nel 1930, e arricchito negli anni da varie donazioni. Dagli anni settanta il palazzo ospita il museo.\nArchitettura del palazzo Martinetti Bianchi.\nIl palazzo si affaccia si via De Lollis, attaccato al teatro Marrucino, ha un aspetto settecentesco d'impronta barocca alla napoletana, con facciata a coronamento orizzontale, divisa in tre livelli da cornici marcapiano: il portale principale \u00e8 a tutto sesto, fasciato in bugnato, con altre aperture che ospitano attivit\u00e0 commerciali, sovrastate da finestre decorate da cornici in pietra tifacea, a timpano curvilineo. Le altre finestre seguono un ordine semplice ottocentesco, con mensole e semplici architravi, la sommit\u00e0 del palazzo, bench\u00e9 non visibile dal livello della stretta via, \u00e8 decorata da una torretta con orologio, risalente alla costruzione del Collegio. Accedendo dal portale, si trova sulla sommit\u00e0 una volta a crociera dove campeggia l'affresco dello stemma nobiliare, e ai lati si aprono due scaloni che conducono ai piani superiori, per mezzo di grandi archi a tutto sesto voltati.\nIl chiostro del palazzo \u00e8 ancora legato all'aspetto del Collegio dei Gesuiti, dove in passato c'era un giardino, e si aprono due file laterali a racchiuderlo, composte da archi con porticato voltato a crociera.\nLa sala maggiore del museo, ex piano nobile, ha l'affresco di Giacinto Diano de L'Apoteosi di Amore e Psiche.\nAffreschi e tavole.\nNella prima sala del museo sono ospitati svariati affreschi di soggetto religioso del XIV-XVI secolo provenienti dalla chiesa di San Domenico, demolita nel 1914 per far posto all'edificazione del palazzo della Provincia. Tra questi sono comprese opere di Antonio Martini di Atri, di Andrea De Litio e del Maestro di Offida, provenienti dalla cattedrale e dalla chiesa di San Francesco. Nella sala sono inoltre ospitate tavole datate tra la fine del XIV e gli inizi del XV secolo, attribuite a Francesco da Montereale e al Maestro dei Polittici Crivelleschi, quest'ultimo autore della rara iconografia della \"Madonna del Suffragio\", dalla cattedrale.\nIl museo ospita anche tele del XVII e XVIII, alcune delle quali della scuola napoletana, tra cui i dipinti di Michele Pagano e Leonardo Coccorante. Sono presenti alcune tele del tardo-manierista Donato Teodoro e dipinti di Nicola De Laurentis. La tela intitolata \"Ritratto di Francesco Angeloni\", \u00e8 copia del celebre ritratto degli Uffizi eseguito dal Domenichino attribuita ad Antonino Barbalonga. Sono presenti anche testimonianze di pittura su vetro del XVIII secolo, con dipinti per lo pi\u00f9 a soggetto mitologico. Di notevole importanza \u00e8 l'affresco datato 1796 dal titolo \"Apoteosi di Psiche\" del pittore napoletano Giacinto Diano che occupa la parte centrale del soffitto del Museo.\nPer l'Ottocento sono presenti opere di artisti di varia provenienza, dal romano Enrico Coleman al napoletano Salvatore Postiglione (\"Ritratto della Baronessa Guevara-Suardo\"), e dei maggiori pittori abruzzesi dell'epoca, come studi e bozzetti di Francesco Paolo Michetti e opere Filippo Palizzi (\"Ritratto del senatore De Riseis\").\nL'arte contemporanea \u00e8 rappresentata in due sale del museo che contengono numerose opere di artisti di fama internazionale provenienti per lo pi\u00f9 dall'annuale \"Premio nazionale di pittura F.P. Michetti\" di Francavilla al Mare (come Domenico Cantatore o Fiorenzo Tomea), aggiunte a quelle di artisti locali come Federico Spoltore. A partire del 2004 due prestigiose donazioni da parte di privati hanno notevolmente arricchito il museo: di notevole rilevanza il famoso dipinto \"I ciclisti\" di Aligi Sassu (1931) dalla donazione del mecenate di origine abruzzese Alfredo Paglione, oltre ad opere di artisti spagnoli come Joan Mir\u00f3 e Carlos Mensa. Notevole il dipinto di grandi dimensioni dell'artista Morena Antonucci (\"Majella National Park\").\nSculture.\nLa scultura \u00e8 rappresentata da opere di Basilio Cascella, capostipite della nota famiglia di artisti, e dalla cospicua raccolta di Costantino Barbella, al quale il museo \u00e8 dedicato. Le opere sono tutte di propriet\u00e0 comunale o provinciale e comprendono una serie di bozzetti, figure e gruppi scultorei, busti raffiguranti personaggi del mondo contadino o personaggi celebri come Pietro Mascagni, sculture in terracotta o in bronzo con scene di vita quotidiana (\"Risveglio\", \"Onomastico del nonno\", \"Triste storia\") e il gruppo scultoreo intitolato \"La morte\", originariamente dedicato alla tomba di un patriota locale, Luigi Vicoli.\nSala delle carte.\nParticolare \u00e8 la sezione espositiva destinata alle opere su carta costituita da acquerelli di Michetti, litografie di Cascella, disegni di scenografie teatrali di Ferdinando Galli da Bibbiena, uno studio di Luca Giordano, e una collezione di acquerelli e tempere che raffigurano costumi abruzzesi del Settecento e dell'Ottocento.\nSala delle maioliche.\nLa sala espone dal 1992 numerose maioliche di Castelli (Italia) d'Abruzzo grazie alla munifica donazione del Professore Raffaele Paparella Treccia, discendente della famiglia Martinetti Bianchi, e della sua consorte Margherita Devlet. La sala \u00e8 intitolata ai genitori del Professore, Antonetta Martinetti Bianchi e Giustino Paparella. Il professor Raffaele Paparella Treccia \u00e8 stato un noto collezionista e studioso di antiche maioliche castellane. Le maioliche costituiscono un'importante raccolta, rappresentativa dei pi\u00f9 celebri ceramisti di Castelli, da Orazio Pompei a Francesco Grue, alle famiglie Cappelletti e Gentili. Piatti, vasi, tavole, mattonelle, brocche con temi mitologici, religiosi e di caccia sono esposte nella sala a testimonianza della grande tradizione ceramista del noto centro in provincia di Teramo.\nNel 1997 il Professore ha costituito a Pescara la Fondazione Raffaele Paparella Treccia e Margherita Devlet - Museo Villa Urania - che ha lo scopo di svolgere attivit\u00e0 di tutela, promozione, valorizzazione e studio della maiolica abruzzese e in particolare della maiolica di Castelli. La Fondazione ha la propriet\u00e0 di un numero di oltre 130 maioliche castellane dei secoli XVII, XVIII e XIV donate dallo stesso Professore."}
{"id": "1635966", "revid": "1543377", "url": "https://it.wikipedia.org/wiki?curid=1635966", "title": "Atorvastatina", "text": "Latorvastatina \u00e8 un composto appartenente alla famiglia delle statine, che viene impiegato in associazione alla dieta, all'attivit\u00e0 fisica e alla ricerca della perdita di peso per abbassare l'ipercolesterolemia, trattare le condizioni associate e prevenire la malattia cardio-cerebrovascolare. Il farmaco sembra stabilizzare la placca aterosclerotica e prevenire l'ictus cerebri attraverso meccanismi antinfiammatori.\nIn Italia il farmaco \u00e8 venduto dalla societ\u00e0 farmaceutica Pfizer con il nome commerciale \"Torvast\" e dalla societ\u00e0 Laboratori Guidotti con il nome \"Totalip\" nella forma farmaceutica di compresse rivestite da 10, 20, 40 e 80\u00a0mg. Il farmaco \u00e8 anche commercializzato da numerose altre societ\u00e0 farmaceutiche come medicinale equivalente.\nAtorvastatina fu sintetizzata nel 1985 da Bruce Roth della Parke-Davis Warner-Lambert Company (ora Pfizer). Tra i farmaci pi\u00f9 venduti al mondo nella storia farmaceutica la molecola ha generato ricavi per 125 miliardi di dollari ed \u00e8 stata ai vertici della lista delle sostanze pi\u00f9 vendute al mondo per oltre un decennio.\nFarmacodinamica.\nAtorvastatina appartiene alla famiglia delle statine (o vastatine), e come queste agisce come inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi), l'enzima deputato alla conversione di 3-idrossi-3-metilglutaril coenzima A in mevalonato, un precursore fondamentale nella biosintesi del colesterolo.\nL'organo bersaglio principale su cui agisce atorvastatina per abbassare il colesterolo \u00e8 il fegato. Le lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco determina un aumento del numero dei recettori per le LDL sulla superficie degli epatociti, e a questo consegue perci\u00f2 un incremento della captazione e del catabolismo di queste lipoproteine. Inoltre la molecola inibisce la sintesi epatica delle VLDL, riducendo in sostanza il numero totale di lipoproteine appartenenti a entrambe le classi, VLDL e LDL.\nStudi clinici hanno evidenziato che atorvastatina riduce le concentrazioni di colesterolo totale (tra il 30% e il 46%), colesterolo LDL (41%-61%), apolipoproteina B (34%-50%) e trigliceridi (14%-33%) provocando nel contempo incrementi variabili del colesterolo HDL e dei livelli di apolipoproteina A1.\nFarmacocinetica.\nDopo somministrazione per via orale atorvastatina viene rapidamente assorbita dal tratto gastroenterico, raggiungendo la concentrazione plasmatica massima (Cmax) entro 1-2 ore (Tmax) dall'assunzione. La biodisponibilit\u00e0 assoluta del farmaco \u00e8 pari a circa il 14%, ma la disponibilit\u00e0 sistemica dell'attivit\u00e0 inibente la HMG-CoA riduttasi \u00e8 circa il 30%. La causa principale della bassa disponibilit\u00e0 sistemica \u00e8 attribuibile alla clearance presistemica a livello della mucosa gastroenterica e/o al metabolismo epatico di primo passaggio. L'assunzione di atorvastatina con il cibo determina una riduzione del 25% della Cmax e una riduzione del 9% della AUC.\nIl legame del farmaco con le proteine del plasma \u00e8 superiore al 98%.\nAtorvastatina \u00e8 metabolizzata dal citocromo P450 3A4 attraverso processi di idrossilazione in metaboliti orto e para idrossilati, cos\u00ec come in diversi metaboliti beta-ossidati. I derivati orto- e para-idrossilati sono responsabili del 70% circa dell'attivit\u00e0 inibitoria per l'HMG-CoA reduttasi.\nIl metabolita orto-idrossilato subisce un ulteriore metabolismo tramite un processo di glucuronidazione. Atorvastatina \u00e8 un substrato per il citocromo CYP3A4, pertanto \u00e8 sensibile sia agli inibitori sia agli induttori dello stesso, i quali determinano rispettivamente un aumento o una diminuzione delle concentrazioni plasmatiche del farmaco.\nQuesta interazione \u00e8 stata testata in vitro con la somministrazione concomitante di eritromicina, un noto inibitore dell'isoenzima CYP3A4, la quale, come atteso, ha comportato un aumento delle concentrazioni plasmatiche di atorvastatina. La via di eliminazione principale di atorvastatina \u00e8 quella biliare, dopo il metabolismo epatico e/o extraepatico. L'emivita di eliminazione media nel plasma nell'essere umano \u00e8 di circa 14 ore. L'emivita dell'attivit\u00e0 inibitoria per l'HMG-CoA reduttasi si aggira invece tra le 20 e le 30 ore, a causa del contributo dei metaboliti attivi.\nUsi clinici.\nAtorvastatina trova utilizzo nell'adulto, adolescenti e bambini con pi\u00f9 di 10 anni di et\u00e0 affetti da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson) in aggiunta alla dieta per diminuire i livelli elevati di colesterolo totale, colesterolo LDL, apolipoproteina B e trigliceridi, quando la risposta a dieta e misure non farmacologiche sia risultata insoddisfacente.\n\u00c8 usata anche per trattare l'ipercolesterolemia familiare omozigote in associazione o in alternativa ad altri trattamenti ipolipemizzanti.\nAtorvastatina \u00e8 stata anche autorizzata per la prevenzione degli eventi cardiovascolari maggiori (ad esempio infarto del miocardio, ictus, angina instabile) in soggetti che sono considerati a rischio elevato di insorgenza di un primo evento cardiovascolare, cos\u00ec come terapia aggiuntiva alla correzione di altri fattori di rischio.\nIl farmaco trova anche indicazione in prevenzione secondaria per i soggetti sottoposti a interventi di rivascolarizzazione.\nEffetti collaterali e indesiderati.\n(1) La miopatia indotta da statine comprende diversi disturbi muscolari, dalla mialgia alla miosite (incremento dei livelli di creatinfosfochinasi &gt;= 10 ULN) fino alla rabdomiolisi, che se non trattata porta a danno d'organo irreversibile con rischio di morte. Aumenti lievi e transitori di creatinfosfochinasi associati al trattamento con statine, non assumono rilevanza clinica nella maggior parte dei pazienti e non richiedono l'interruzione della terapia farmacologica. \nDi fronte a incrementi elevati (superiori a 10 volte il limite massimo superiore) e/o in associazione a sintomi quali dolorabilit\u00e0 muscolare diffusa e mialgia, in genere si sospende il farmaco e si verifica se tali sintomi sono riconducibili a miopatia.\nL'incidenza di miopatia da statina \u00e8 dose-dipendente: si va da 0,02% con la dose di 20\u00a0mg fino a 0,53% con la dose di 80\u00a0mg. \nDati della FDA riportano un'incidenza quattro volte pi\u00f9 alta per la rabdomiolisi da lovastatina, atorvastatina e simvastatina in monoterapia rispetto a fluvastatina e pravastatina, sempre in monoterapia.\nIl rischio di miopatia aumenta se la statina \u00e8 somministrata insieme a farmaci che possono inibirne il metabolismo con conseguente aumento della sua esposizione sistemica o in associazione a farmaci che di per s\u00e9 possono causare miopatia (niacina e fibrati).\nSebbene l'atorvastatina sia metabolizzata dal CYP3A4, il rischio di miopatia per interazione farmacometabolica con farmaci potenti inibitori del CYP3A4 sembrerebbe inferiore rispetto a simvastatina e lovastatina, perch\u00e9 l'incremento della concentrazione plasmatica dovuto all'inibizione dell'isoenzima citocromiale \u00e8 apparentemente modesto.\nIl rischio e la gravit\u00e0 della miopatia possono essere aumentate da turbe funzionali epatiche, insufficienza renale, infezioni gravi, ipotiroidismo, anamnesi positiva per disturbi muscolari su base ereditaria, tossicit\u00e0 muscolare da precedente trattamento farmacologico ed et\u00e0 avanzata. Valori pre-trattamento della creatinfosfochinasi &gt; 5 volte ULN controindicano l'impiego dell'atorvastatina. \nDolore muscolare inspiegabile, tensione o debolezza muscolare, debolezza generalizzata associata a febbre o fatica, alterazione del colore delle urine possono essere sintomi riconducibili a miopatia. Nei pazienti anziani la rabdomiolisi pu\u00f2 presentarsi anche semplicemente come debolezza muscolare non accompagnata a dolore.\nPoich\u00e9 la creatinfosfochinasi tende ad aumentare rapidamente e non progressivamente, non \u00e8 necessario il monitoraggio periodico dei livelli ematici, se non vi sono sintomi clinici correlabili a tossicit\u00e0 muscolare (dolore, debolezza, urine scure). Inoltre sono riportati in letteratura episodi di miopatia in pazienti con livelli di creatinfosfochinasi nella norma. Se i pazienti presentano livelli di creatinfosfochinasi lievemente o moderatamente elevati in presenza di miopatia non progressiva, pu\u00f2 essere ragionevole, in pazienti a elevato rischio cardiovascolare, continuare la terapia farmacologica eventualmente riducendo la dose della statina in uso o sostituendola con un'altra.\nControindicazioni.\nAtorvastatina \u00e8 controindicata nei soggetti con ipersensibilit\u00e0 nota al principio attivo oppure a uno qualsiasi degli eccipienti della formulazione farmaceutica. \nIl farmaco \u00e8 inoltre controindicato nei soggetti affetti da porfiria, da malattia epatica in fase attiva, negli alcolisti o in coloro che registrano incrementi persistenti e inspiegabili delle transaminasi, oltre tre volte i valori normali di riferimento.\nInfine non deve essere somministrato nelle donne in stato di gravidanza, e in quelle che allattano al seno oppure che sono in et\u00e0 fertile ma non ricorrono a adeguate misure contraccettive.\nDosi terapeutiche.\nIl dosaggio deve essere personalizzato tenendo conto delle concentrazioni di base del colesterolo LDL, dell'obiettivo del trattamento e della risposta del paziente.\nLa dose iniziale usuale \u00e8 pari a 10\u00a0mg, in una singola somministrazione.\nAdeguamenti del dosaggio possono essere fatti dopo un adeguato intervallo di tempo (in genere almeno quattro settimane). La dose massima \u00e8 di 80\u00a0mg, sempre in singola somministrazione.\nLa maggior parte dei soggetti necessita di 10\u00a0mg al giorno.\nSi inizia con dosaggi di 10\u00a0mg al giorno, successivamente la posologia viene personalizzata e aggiustata ogni 28 giorni fino alla dose di 40\u00a0mg.\nIl dosaggio iniziale deve essere di 10\u00a0mg al giorno, successivamente viene incrementato fino al dosaggio massimo di 80\u00a0mg/die. Atorvastatina deve essere utilizzata in associazione ad altri trattamenti ipolipemizzanti.\nGravidanza e allattamento.\nLa somministrazione di atorvastatina \u00e8 controindicata in donne che sono in stato di gravidanza. Nelle donne in et\u00e0 fertile si consiglia di associare alla terapia con atorvastatina delle valide misure contraccettive. \nIl farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale. Il profilo di tossicit\u00e0 nelle donne in gravidanza non \u00e8 stato indagato sufficientemente, ma il rischio potenziale derivante dall'inibizione dell'HMG-CoA reduttasi sembra essere superiore ai vantaggi del trattamento durante tale periodo. Se si verifica una gravidanza durante la terapia con atorvastatina, il farmaco deve essere immediatamente sospeso.\nNon ci sono dati certi sulla possibile escrezione di atorvastatina nel latte materno umano. \nPoich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali, l'allattamento al seno durante la terapia farmacologica non \u00e8 raccomandato. Nei ratti, la concentrazione nel latte materno di atorvastatina \u00e8 risultata sovrapponibile a quella riscontrata a livello plasmatico. Non \u00e8 chiaro se questi dati possano rispecchiare con precisione i livelli di atorvastatina presenti nel latte materno umano.\nAvvertenze.\n\"Dieta\": associare al trattamento farmacologico con atorvastatina un adeguato regime alimentare e un appropriato stile di vita.&lt;ref name=\"Pharmamedix/Atorvastatina\" &gt; Pharmamedix: Atorvastatina http://www.pharmamedix.com/principiovoce.php?pa=Atorvastatina&amp;vo=Avvertenze.&lt;/ref&gt;\n\"Aggiustamento del dosaggio di atorvastatina\": il dosaggio di atorvastatina raccomandato \u00e8 compreso fra 10 e 80\u00a0mg/die corrispondente a una diminuzione dei livelli di colesterolo LDL del 35-40% al dosaggio minore, e del 50-60% al dosaggio maggiore. Se, durante il trattamento farmacologico, i livelli di colesterolo LDL scendono a 75\u00a0mg/dL e/o i livelli di colesterolo totale plasmatico risultano inferiori a 140\u00a0mg/dL, pu\u00f2 essere presa in considerazione l'eventualit\u00e0 di ridurre la statina. Evitare di aumentare la dose di farmaco oltre il valore massimo raccomandato, perch\u00e9 a fronte di un ulteriore abbassamento del 5-6% del colesterolo LDL, aumenta notevolmente il rischio di effetti collaterali importanti. Se il trattamento con atorvastatina e dieta non permette di arrivare ai livelli di colesterolemia totale e di colesterolo LDL desiderati, associare un altro farmaco. Monitorare la concentrazione lipidica plasmatica dopo sei settimane dall'inizio del trattamento farmacologico e adattare il dosaggio di atorvastatina a seconda della risposta terapeutica.\n\"Monitoraggio epatico\": poich\u00e9 l'atorvastatina risulta potenzialmente epatotossica, \u00e8 necessario eseguire periodicamente la valutazione della funzionalit\u00e0 epatica. Il monitoraggio deve essere eseguito con attenzione in presenza di epatopatie croniche (epatite cronica virus correlate, epatopatia alcol correlata, cirrosi, steatosi epatica non alcolica). In pazienti senza malattia epatica, il monitoraggio prevede la determinazione dei livelli di AST e ALT prima dell'inizio della terapia con atorvastatina (valori normali per AST &lt; 37 U/L e per ALT &lt; 41 U/L) e dopo sei settimane. Se i valori di AST e ALT rimangono nei limiti o aumentano moderatamente, ricontrollare dopo sei settimane, quindi dopo tre mesi e successivamente ogni sei mesi. Se dopo sei settimane dall'inizio della terapia, gli enzimi epatici risultano &gt; 2 volte i limiti ULN, sospendere la terapia con atorvastatina e attendere la normalizzazione degli enzimi epatici, quindi riprendere la terapia ipolipemizzante con una statina diversa.\nIn pazienti con malattia epatica cronica o cirrosi epatica compensata, valutare gli enzimi epatici prima di iniziare il trattamento con la statina quindi dopo due settimane. Se i valori rientrano nei limiti raccomandati o risultano lievemente aumentati continuare la terapia effettuando il monitoraggio di AST e ALT ogni quattro settimane per quattro mesi, poi ogni tre mesi. In caso di un incremento della dose di statina, effettuare il monitoraggio degli enzimi epatici dopo due settimane, poi con cadenza mensile per quattro mesi dopo l'aumento della dose. Se dopo due settimane dall'inizio della terapia con atorvastatina gli enzimi epatici superano due volte o pi\u00f9 i valori di base, sospendere la statina, attendere la normalizzazione di AST e ALT quindi valutare la sostituzione della statina.\nI pazienti con steatosi non alcolica possono seguire il monitoraggio consigliato per i pazienti senza malattia epatica. In caso di livelli elevati e persistenti di aminotransaminasi (&gt;= 3 volte ULN), indipendentemente dalla presenza di malattia epatica preesistente, l'atorvastatina deve essere sospesa; nei trial clinici questi aumenti non erano associati, nella maggior parte dei casi, a un quadro clinico di malattia epatica e sono regrediti una volta interrotta la terapia farmacologica. L'atorvastatina \u00e8 controindicata nei pazienti con malattia epatica attiva.\n\"Pazienti nefropatici\": non sono richiesti adattamenti del dosaggio in caso di insufficienza renale.\n\"TSH\": monitorare il livello di TSH prima di iniziare il trattamento con statine poich\u00e9 l'ipotiroidismo predispone alla miopatia.\n\"Lattosio\": la presenza di lattosio fra gli eccipienti delle forme farmaceutiche contenenti atorvastatina \u00e8 controindicata per i pazienti con intolleranza su base ereditaria al galattosio, con deficit della Lapp lattasi o malassorbimento di glucosio-galattosio."}
{"id": "1635972", "revid": "287204", "url": "https://it.wikipedia.org/wiki?curid=1635972", "title": "Fluvastatina", "text": " \nFluvastatina \u00e8 un composto ipolipemizzante di completa sintesi chimica, appartenente alla famiglia delle statine, che viene impiegato in associazione alla dieta, all'attivit\u00e0 fisica ed alla ricerca della perdita di peso per ridurre l'ipercolesterolemia, trattare le condizioni associate e prevenire la malattia cardiovascolare. Il farmaco \u00e8 sostanzialmente un racemo di due eritro\u2013enantiomeri, l'eutomero dei quali \u00e8 responsabile dell'attivit\u00e0 farmacologica. In Italia il farmaco \u00e8 venduto dalla societ\u00e0 farmaceutica Novartis con il nome commerciale \"Lescol\".\nA seguito della scadenza dei brevetti viene inoltre commercializzato da numerose altre societ\u00e0 farmaceutiche come medicinale generico.\nFarmacodinamica.\nFluvastatina appartiene alla famiglia delle statine (o vastatine), e come tutte queste \u00e8 un inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi). Questo enzima \u00e8 deputato alla conversione di 3-idrossi-3-metilglutaril coenzima A in mevalonato. Questa conversione \u00e8 una reazione precoce e limitante la biosintesi degli steroli, compreso il colesterolo di cui mevalonato \u00e8 un precursore fondamentale.\nIl principale organo bersaglio su cui agisce fluvastatina per ridurre le concentrazioni di colesterolo \u00e8 il fegato.\nLe lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco provoca un aumento del numero dei recettori per le LDL sulla superficie degli epatociti, ed a questo consegue perci\u00f2 un incremento della captazione e del catabolismo di queste lipoproteine. \nLa molecola agisce inoltre inibendo la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.\nStudi clinici hanno evidenziato che fluvastatina riduce le concentrazioni di colesterolo VLDL con un aumento del catabolismo del colesterolo LDL. Anche l'apolipoproteina B diminuisce in modo netto durante il trattamento con fluvastatina, mentre si assiste ad un incremento variabile del colesterolo HDL e ad una riduzione dei trigliceridi plasmatici. Il risultato finale di queste modificazioni \u00e8 una riduzione dei rapporti tra colesterolo totale e colesterolo HDL cos\u00ec come tra colesterolo LDL e colesterolo HDL.\nLa risposta terapeutica si raggiunge nel giro di due settimane e una risposta massima si ottiene entro quattro settimane. \nIn uno studio alla fine della quarta settimana di trattamento, la riduzione media del colesterolo\u2013LDL \u00e8 stata pari al 38% e alla fine della ventiquattresima settimana (endpoint dello studio) la riduzione media del colesterolo\u2013LDL \u00e8 stata pari al 35%.\nFarmacocinetica.\nDopo somministrazione per via orale fluvastatina \u00e8 assorbita rapidamente e completamente (98%) dal tratto gastroenterico. \nLa somministrazione con un pasto rallenta la velocit\u00e0 di assorbimento della molecola.\nLa biodisponibilit\u00e0 assoluta, valutata sulla base delle concentrazioni ematiche sistemiche, \u00e8 pari al 24%.\nFluvastatina esercita i suoi effetti principali sulla ghiandola epatica che \u00e8 anche l'organo prevalentemente deputato al suo metabolismo. La gran parte del farmaco circolante (pi\u00f9 del 98%) \u00e8 legato alle proteine plasmatiche.\nLa molecola \u00e8 metabolizzata prevalentemente nel fegato. Il principale metabolita \u00e8 l'acido N\u2013desisopropil\u2013propionico, farmacologicamente inattivo.\nEsistono anche metaboliti idrossilati, farmacologicamente attivi, non presenti in circolo. \nLe vie di biotrasformazione della fluvastatina sono multiple e coinvolgono vari isoenzimi del citocromo P450. Ne consegue che il metabolismo del farmaco \u00e8 relativamente insensibile all'inibizione del CYP450. Fluvastatina inibisce solo l'isoenzima CYP2C9.\nIl farmaco viene eliminato prevalentemente per via fecale (93%) ed in misura pi\u00f9 ridotta (6%) per via urinaria. \nL'emivita terminale di fluvastatina \u00e8 di 2-3 ore.\nDal momento che fluvastatina \u00e8 eliminata soprattutto per via biliare esiste la possibilit\u00e0 di un accumulo della sostanza in soggetti con insufficienza epatica.\nUsi clinici.\nIl farmaco trova utilizzo nell'adulto, negli adolescenti e nei bambini affetti da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson) in associazione alla dieta per ridurre i livelli elevati di colesterolo totale, colesterolo LDL, apolipoproteina B e trigliceridi, quando la risposta alla dieta e altre misure non farmacologiche(come ad esempio l'esercizio fisico o la riduzione di peso) sia risultata insoddisfacente.\nFluvastatina \u00e8 stata anche autorizzata per la prevenzione degli eventi cardiovascolari maggiori (infarto del miocardio, angina instabile, stroke) in pazienti a rischio elevato di insorgenza di un primo evento cardiovascolare (malattia aterosclerotica cardiovascolare manifesta o diabete mellito), cos\u00ec come terapia aggiuntiva alla correzione di altri fattori di rischio.\nIl farmaco trova anche indicazione in prevenzione secondaria per i soggetti sottoposti ad interventi coronarici percutanei di rivascolarizzazione.\nEffetti collaterali ed indesiderati.\nGli effetti avversi pi\u00f9 comunemente riportati in letteratura medica sono stati generalmente lievi e a carico del sistema gastrointestinale.\nSi segnalano inoltre gli effetti riportati in tabella, suddivisi a seconda della frequenza di osservazione.\n(1) Note per essere spesso associate a sottostanti disordini lipidici\nControindicazioni.\nFluvastatina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \u00c8 anche controindicata in presenza di malattie epatiche, in persone che hanno abusato di alcol, nei soggetti che presentano un innalzamento inspiegabile delle transaminasi e nei soggetti affetti da miopatia.\nIl farmaco non deve essere assunto dalle donne in gravidanza e nelle donne che allattano al seno oppure che sono in et\u00e0 fertile ma non ricorrono ad adeguate misure contraccettive.\nDosi terapeutiche.\nFluvastatina viene assunta per via orale, in singola somministrazione, meglio se la sera.\nNel caso di assunzione della dose di 80\u00a0mg e prescrizione da parte del medico di due assunzioni al giorno, il farmaco va assunto a colazione e a cena. \nPrima di dare inizio alla terapia il paziente deve aver gi\u00e0 iniziato una dieta standard ipocolesterolemica, la quale deve proseguire durante il trattamento farmacologico. \nIl dosaggio iniziale e quello di mantenimento devono essere personalizzati a seconda dei livelli di base del colesterolo LDL e dell'obiettivo terapeutico che si desidera raggiungere.\nLa maggior parte dei soggetti pu\u00f2 iniziare la terapia con 20\u00a0mg al giorno, pari ad una capsula, assunti la sera. Per i soggetti che necessitano di una riduzione pi\u00f9 marcata del colesterolo LDL (superiore al 25%), il dosaggio iniziale raccomandato \u00e8 40\u00a0mg al giorno, sempre da assumersi alla sera.\nNei soggetti con precedenti di coronaropatia e gi\u00e0 sottoposti ad un intervento percutaneo di rivascolarizzazione (angioplastica), la dose giornaliera consigliata \u00e8 di 80\u00a0mg al giorno. Questa dose pu\u00f2 essere singola serale, oppure suddivisa in due assunzioni, una al mattino a colazione e l'altra la sera a cena.\nGravidanza e allattamento.\nLa somministrazione di fluvastatina \u00e8 controindicata in donne che sono in stato di gravidanza. Nelle donne in et\u00e0 fertile si consiglia prima della prescrizione l'esecuzione di un test di gravidanza, quindi di associare alla terapia con fluvastatina delle misure contraccettive efficaci.\nIl farmaco riduce la sintesi di colesterolo, molecola fondamentale per la sintesi di steroidi, delle membrane cellulari e di altre sostanze biologicamente attive derivate dal colesterolo, tutti elementi essenziali per lo sviluppo fetale.\nIl profilo di tossicit\u00e0 nelle donne in gravidanza non \u00e8 stato indagato sufficientemente, ma il rischio potenziale che deriva dall'inibizione dell'HMG-CoA reduttasi sembra essere decisamente superiore ai vantaggi attesi del trattamento durante tale periodo.\nL'aterosclerosi \u00e8 un processo cronico e ragionevolmente l'interruzione del trattamento con statina durante la gravidanza dovrebbe avere un impatto molto limitato sul rischio a lungo termine correlato all'ipercolesterolemia primaria.\nQualora, durante il trattamento con fluvastatina, venisse diagnosticata una gravidanza, la terapia con la statina deve essere immediatamente sospesa.\nNon ci sono dati certi sulla possibile escrezione di fluvastatina e/o dei suoi metaboliti nel latte materno umano, ma sulla base di alcuni dati preclinici tale escrezione appare probabile Poich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, a fini precauzionali per non esporre a potenziale tossicit\u00e0 i neonati, l'allattamento al seno durante la terapia farmacologica non \u00e8 raccomandato."}
{"id": "1635973", "revid": "767487", "url": "https://it.wikipedia.org/wiki?curid=1635973", "title": "Sommi sacerdoti", "text": ""}
{"id": "1635977", "revid": "404338", "url": "https://it.wikipedia.org/wiki?curid=1635977", "title": "Mastodonti", "text": ""}
{"id": "1635979", "revid": "599013", "url": "https://it.wikipedia.org/wiki?curid=1635979", "title": "Pravastatina", "text": " \nLa pravastatina, commercializzata come sale sodico, \u00e8 un composto appartenente alla famiglia delle statine, che viene impiegato in associazione alla dieta, all'attivit\u00e0 fisica ed alla ricerca della perdita di peso per abbassare l'ipercolesterolemia, trattare le condizioni associate e prevenire la malattia cardiovascolare. In Italia il farmaco \u00e8 venduto dalla societ\u00e0 farmaceutica Menarini con il nome commerciale \"Pravaselect\" nella forma farmaceutica di compresse da 20\u00a0mg. Il farmaco \u00e8 anche commercializzato da numerose altre societ\u00e0 farmaceutiche come medicinale equivalente.\nStoria.\nPravastatina fu identificata dai ricercatori della societ\u00e0 farmaceutica giapponese Sankyo Pharma come prodotto di un batterio chiamato \"Nocardia autotrophica\". La molecola \u00e8 un metabolita di mevastatina, la capostipite della famiglia delle statine, identificata alla fine degli anni '70, sempre nei laboratori Sankyo.\nFarmacodinamica.\nPravastatina fa parte della famiglia delle statine (o vastatine), e come queste agisce da inibitore selettivo e competitivo dell'enzima HMG-CoA reduttasi (3-idrossi-3-metiglutaril coenzima A reduttasi), l'enzima deputato alla conversione di 3-idrossi-3-metilglutaril coenzima A in mevalonato, un precursore fondamentale nella biosintesi del colesterolo. L'organo bersaglio principale su cui agisce pravastatina per abbassare il colesterolo \u00e8 il fegato. \nLe lipoproteine a bassa densit\u00e0 (LDL) si formano a partire dalle VLDL e sono catabolizzate in particolare dal recettore ad alta affinit\u00e0 per le LDL.\nIl farmaco determina un aumento del numero dei recettori per le LDL sulla superficie degli epatociti, ed a questo consegue perci\u00f2 un incremento della captazione e del catabolismo di queste lipoproteine. Inoltre la molecola inibisce la sintesi epatica delle VLDL, riducendo in sostanza il numero totale di lipoproteine appartenenti ad entrambe le classi, VLDL ed LDL.&lt;br&gt;\nStudi clinici hanno evidenziato che pravastatina, sia in soggetti sani che in pazienti con ipercolesterolemia, abbassa le concentrazioni di colesterolo totale, colesterolo LDL, apolipoproteina B, colesterolo VLDL e trigliceridi provocando nel contempo incrementi variabili del colesterolo HDL e dei livelli di apolipoproteina A.\nFarmacocinetica.\nPravastatina dopo somministrazione per via orale viene rapidamente assorbita dal tratto gastrointestinale. La concentrazione plasmatica massima viene raggiunta dopo 1-2 ore dall'assunzione. La biodisponibilit\u00e0 assoluta si aggira intorno al 17%. La contemporanea assunzione di cibo determina una riduzione della biodisponibilit\u00e0, ma clinicamente questo effetto non appare significativo. \nNell'organismo la gran parte del farmaco subisce una prima estrazione dal circolo nella ghiandola epatica, principale sito della sua azione.\nPravastatina viene trasportata all'interno dell'epatocita e, in misura decisamente minore, in altre cellule.\nCirca il 50% della statina presente in circolo si lega alle proteine plasmatiche. Una limitata quantit\u00e0 di pravastatina viene secreta nel latte umano. Pravastatina non subisce metabolismo da parte del citocromo P450 n\u00e9 appare essere un substrato della P-glicoproteina quanto piuttosto di altre proteine di trasporto.\nDopo somministrazione orale l'eliminazione del farmaco avviene per via urinaria nella misura del 20% circa e per il 70% attraverso le feci. L'emivita plasmatica di eliminazione della molecola \u00e8 compresa tra 1,5 e 2 ore.\nIl principale metabolita derivante dalla biotrasformazione e degradazione di pravastatina \u00e8 il metabolita isomerico 3-\u03b1-idrossi, farmacologicamente attivo anche se in misura molto parziale (dal 2,5 al 10% rispetto al compostoprogenitore).\nUsi clinici.\nPravastatina trova utilizzo nell'adulto in soggetti affetti da ipercolesterolemia primaria, ipercolesterolemia familiare eterozigote o iperlipemia mista (tipo IIa e IIb secondo la classificazione di Fredrickson) in aggiunta alla dieta per diminuire i livelli elevati di colesterolo totale, colesterolo LDL, e trigliceridi, quando la risposta a dieta e misure non farmacologiche sia risultata insoddisfacente.&lt;br&gt;\n\u00c8 usata anche per trattare l'ipercolesterolemia familiare omozigote in associazione od in alternativa ad altri trattamenti ipolipemizzanti.&lt;br&gt;\nPravastatina \u00e8 stata anche autorizzata per la prevenzione degli eventi cardiovascolari maggiori (ad esempio infarto del miocardio, stroke, angina instabile) in soggetti che sono considerati a rischio elevato di insorgenza di un primo evento cardiovascolare, cos\u00ec come terapia aggiuntiva alla correzione di altri fattori di rischio, e inoltre trova anche indicazione in prevenzione secondaria per i soggetti sottoposti ad interventi di rivascolarizzazione (angioplastica).\nLa statina vede anche un utilizzo nell'iperlipidemia post-trapianto in soggetti sottoposti a trattamento immunosoppressivo dopo trapianto d'organo solido.\nControindicazioni.\nPravastatina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \nIl farmaco \u00e8 inoltre controindicato nei soggetti affetti da malattia epatica in fase attiva, negli alcolisti o in coloro che registrano incrementi persistenti ed inspiegabili delle transaminasi, oltre 3 volte i valori normali di riferimento.\nLa molecola non deve essere somministrata nelle donne in stato di gravidanza, ed in quelle che allattano al seno oppure che sono in et\u00e0 fertile ma non ricorrono ad adeguate misure contraccettive.\nDosi terapeutiche.\nIl paziente deve essere posto a dieta standard ipolipidica prima di iniziare il trattamento con la statina. La dieta deve essere continuata durante tutto il periodo di trattamento. Il farmaco deve essere assunto per bocca, con o senza cibo, una volta al giorno e preferibilmente la sera. Nell'adulto il dosaggio iniziale consigliato \u00e8 di 40\u00a0mg/die. Se la dose assunta non permette di raggiungere le concentrazioni di colesterolo desiderate, \u00e8 possibile assumere il dosaggio di 80\u00a0mg/die.\nPoich\u00e9 l'effetto massimo di una data dose viene raggiunto entro 4 settimane, aggiustamenti del dosaggio possono essere fatti non prima di questo intervallo di tempo.\n10\u201340\u00a0mg in unica somministrazione giornaliera.\nLa dose di partenza coincide con quella di mantenimento ed \u00e8 pari a 40\u00a0mg giornalieri.\nNei soggetti sottoposti a trapianto d'organo ed in terapia immunosoppressiva la dose raccomandata \u00e8 pari a 20\u00a0mg/die eventualmente elevabili, in base alla risposta dei parametri lipidici, a 40\u00a0mg/die.\nGravidanza e allattamento.\nLa somministrazione di pravastatina \u00e8 controindicata in donne che sono in stato di gravidanza. Nelle donne in et\u00e0 fertile prima della prescrizione \u00e8 raccomandata l'esecuzione di un test di gravidanza, quindi di associare alla terapia con la statina delle valide misure contraccettive. Il farmaco riduce la sintesi di colesterolo, molecola fondamentale per la sintesi di steroidi e delle membrane cellulari, elementi essenziali per lo sviluppo fetale.\nIl profilo di tossicit\u00e0 nelle donne in gravidanza non \u00e8 stato adeguatamente indagato, ma il rischio potenziale che deriva dall'inibizione dell'HMG-CoA reduttasi appare superiore ai vantaggi attesi del trattamento durante tale periodo. L'aterosclerosi \u00e8 un processo cronico e ragionevolmente l'interruzione del trattamento con statina durante la gravidanza dovrebbe avere un impatto molto limitato sul rischio a lungo termine correlato all'ipercolesterolemia primaria.\nQualora, durante il trattamento con pravastatina, fosse diagnosticata una gravidanza, la terapia deve essere immediatamente sospesa.\nPravastatina ed i suoi metaboliti in minima quantit\u00e0 viene escreta nel latte materno umano. Poich\u00e9 colesterolo e gli altri derivati della biosintesi del colesterolo, inibiti dal farmaco, sono essenziali, l'allattamento al seno durante la terapia farmacologica non \u00e8 raccomandato per non esporre a potenziale tossicit\u00e0 i neonati."}
{"id": "1635982", "revid": "167080", "url": "https://it.wikipedia.org/wiki?curid=1635982", "title": "Khanty", "text": ""}
{"id": "1635997", "revid": "1714743", "url": "https://it.wikipedia.org/wiki?curid=1635997", "title": "Luigi Giorgio di Baden-Baden", "text": "Biografia.\nLuigi Giorgio Simperto era figlio del Margravio Luigi Guglielmo, detto \"T\u00fcrkenlouis\", e della Principessa Sibilla Augusta di Sassonia-Lauenburg.\nLuigi Giorgio resse il Margraviato di Baden-Baden dalla morte del padre, nel 1707 sotto la tutela della madre, sino al 22 ottobre 1727 quando, all'et\u00e0 di 25 anni, divenne margravio a pieno titolo, ponendo la propria residenza presso il Castello di Ettlingen, nella cui cappella venne sepolta la madre, non molto tempo dopo la sua ascesa al trono.\nI primi anni.\nL'8 giugno 1702, Luigi Giorgio Simperto venne battezzato nella chiesa di San Martino di Ettlingen, trascorrendo la maggior parte della propria giovinezza sotto la completa tutela ed influenza della madre, che lo form\u00f2 anche nel divenire un tipico regnante illuminato.\nAll'et\u00e0 di 16 anni, venne inviato alla corte polacca, dove conobbe la Principessa Maria Leszczy\u0144ska, figlia del Re di Polonia, Stanislao Leszczy\u0144ski, di cui fu molto amico per tutta la sua vita, per poi soggiornare a Roma, presso la curia papale.\nLa carriera militare.\nLuigi Giorgio ebbe anche un'ottima carriera militare, indubbiamente guidata dalla fama dai successi ottenuti dal padre sul campo.\nNominato Generale durante la Guerre di Slesia, fu a capo del medesimo reggimento che anni prima aveva comandato il padre, col quale oper\u00f2 in Boemia nell'ambito della Guerra di successione polacca. Nel 1735 fu a Vienna, come partecipante alla firma dei trattati di pace preliminari.\nStrenuo cattolico, nel 1736 fond\u00f2 un istituto gestito dai Pietisti a Rastatt. La scuola ebbe il nome di \"Patres scholarum piarum\" fece s\u00ec che nell'area del Baden si radicasse a pieno l'Ordine, fondato nel 1597 da Giuseppe di Calasanza.\nAlla sua morte, nel 1761, poich\u00e9 tutti i suoi figli maschi gli erano premorti, gli succedette il fratello Augusto Giorgio, come Margravio di Baden-Baden.\nMatrimonio e figli.\nNell'estate del 1720 Luigi Giorgio Simperto si rec\u00f2 a Praga, dove alloggi\u00f2 per un certo periodo al Castello di Frauenberg con la madre che stava organizzando per l'appunto il suo matrimonio, occasione per la quale aveva ottenuto una dispensa speciale da parte dell'Imperatore, da Vienna, per allontanarsi per un certo periodo dai propri domini nel Baden.\nLuigi Giorgio Simperto, il 18 aprile 1721, al Castello di Krumau, Maria Anna di Schwarzenberg, (m. 1755) dalla quale ebbe i seguenti eredi:\nAlla morte della prima moglie, si rispos\u00f2 il 10 luglio 1755 con Maria Anna Giuseppa di Baviera (m. 1776). Ella era figlia di Carlo Alberto di Baviera, Imperatore del Sacro Romano Impero con il nome di Carlo VII. Questo matrimonio, non diede eredi."}
{"id": "1636001", "revid": "83549", "url": "https://it.wikipedia.org/wiki?curid=1636001", "title": "Quadricipite", "text": ""}
{"id": "1636007", "revid": "116944", "url": "https://it.wikipedia.org/wiki?curid=1636007", "title": "Maria, principessa reale e principessa d'Orange", "text": ""}
{"id": "1636009", "revid": "121756056", "url": "https://it.wikipedia.org/wiki?curid=1636009", "title": "Agente (polizia italiana)", "text": "Agente \u00e8 una qualifica utilizzata nelle forze di polizia italiane. \nSi riferisce a Polizia di Stato, al Corpo di Polizia Penitenziaria e, fino al 31 dicembre 2016, al Corpo Forestale dello Stato, e costituisce la prima qualifica di ingresso al corpo. Non sono previsti distintivi di grado per la figura ; essa \u00e8 inferiore a quella di agente scelto.\nReclutamento.\nSi diviene agente della polizia di stato tramite concorso pubblico per titoli ed esami attraverso apposito bando, che a seconda della qualifica pu\u00f2 avere delle aliquote riservate a personale gi\u00e0 in servizio o ai figli delle \"vittime del dovere\".\nDopo l'emanazione della legge 23 agosto 2004, n. 226 - a decorrere dal 1\u00ba gennaio 2005 - i posti messi a concorso per allievo agente furono riservati, fino al 31 dicembre 2020, a coloro che stiano svolgendo o abbiano svolto un periodo di ferma nelle forze armate italiane come volontari in ferma annuale (VFP1) o quadriennale (VFP4). Per i nati entro il 1985 incluso (salvi i rinvii per studio) era inoltre necessario essere in regola con gli obblighi di leva (il che vuol dire aver prestato il servizio militare in Italia); e sono previsti limiti di et\u00e0. \nDal 1 gennaio 2016 anche i civili possono partecipare al concorso pubblico purch\u00e9 siano in possesso dei requisiti richiesti.\nComparazione con i gradi dei corpi ad ordinamento militare.\nSi noti che la qualifica di agente, al pari di quelle di finanziere e di carabiniere, pur condividendo l'insegna con i gradi base delle Forze Armate (livello NATO OR-1), corrisponde in realt\u00e0 al grado base in SPE nelle FF.AA. (livello NATO OR-4), vale a dire primo caporale maggiore per l'Esercito Italiano, sottocapo di terza classe per la Marina Militare Italiana e aviere capo per l'Aeronautica Militare. L'agente riveste la qualifica di agente di polizia giudiziaria e di agente di pubblica sicurezza. Fino al 1981 la qualifica di agente era conosciuta come \"guardia di pubblica sicurezza\"."}
{"id": "1636011", "revid": "466539", "url": "https://it.wikipedia.org/wiki?curid=1636011", "title": "Pallamano ai Giochi della XXVI Olimpiade", "text": "I tornei olimpici di pallamano dei Giochi di Atlanta si sono svolti tra il 24 luglio e il 4 agosto 1996.\nLe gare sono state ospitate dalla sala G del Georgia World Congress Center (GWCC) di Atlanta, mentre la finale del torneo maschile \u00e8 stata disputata al Georgia Dome.\nHanno preso parte al torneo 12 formazioni maschili e 8 formazioni femminili.\nIl torneo maschile \u00e8 stato vinto dalla Squadra Unificata, al suo primo oro olimpico in assoluto, mentre il torneo femminile \u00e8 stato vinto per la prima volta dalla Danimarca."}
{"id": "1636013", "revid": "767487", "url": "https://it.wikipedia.org/wiki?curid=1636013", "title": "Giovanni di Martino da Fiesole", "text": "Biografia.\nLavor\u00f2 ad un grande capitello angolare che si trova nel portico del Palazzo Ducale di Venezia. Nel 1858 fu eseguito un restauro a questo capitello e furono rilevate delle lettere che compongono l'iscrizione: \"Duo soti (soci) Florentini incise\".\nIl capitello fu attribuito agli scultori del \"Monumento al Doge Tommaso Mocenigo\", sotto il quale erano scolpiti i nomi: \"Petrus magistri Nicholai de Florencia et Jovannes Martini de Fesulis inciserunt hoc opus 1423\" (cio\u00e8 Pietro di Nicol\u00f2 Lamberti e Giovanni di Martino da Fiesole).\nNel portico terreno del palazzo Ducale si trova il gruppo in marmo \"Il giudizio di Salomone\" opera di Giovanni di Martino da Fiesole e Pietro di Nicol\u00f2 (1438).\nAngeletto Venier ebbe l'incarico dalla Repubblica di Venezia di cercare a Firenze un architetto per alcuni lavori al Palazzo Ducale e tent\u00f2 di prendere accordi con Pietro di Nicol\u00f2 Lamberti, detto Pela.\nA Giovanni \u00e8 attribuito anche il Monumento funebre di Spinetta Malaspina che scolp\u00ec presumibilmente tra il 1430 e il 1435 assieme ad altri due artisti, Piero di Niccol\u00f2 Lamberti (1393-1435), figlio di Niccol\u00f2 di Piero Lamberti e ad Antonio da Firenze. Il complesso scultoreo \u00e8 conservato a Londra nel Victoria and Albert Museum. "}
{"id": "1636016", "revid": "1305772", "url": "https://it.wikipedia.org/wiki?curid=1636016", "title": "Wizball", "text": "Wizball \u00e8 un videogioco sviluppato originariamente per Commodore 64 da Jon Hare e Chris Yates della Sensible Software e pubblicato nel 1987 dalla Ocean Software. Nel 1987-1988 \u00e8 stato convertito da altre persone per i computer Amiga, Amstrad CPC, Atari ST, IBM compatibili, Thomson TO7 e ZX Spectrum. La colonna sonora (Commodore 64) \u00e8 stata firmata da Martin Galway.\nTrama.\nScopo del gioco \u00e8 aiutare il mago Wiz ed il suo gatto Nifta a riportare la felicit\u00e0 in Wizworld, dopo che il perfido Zark ne ha sottratto colori e gioia di vivere, condannando il mondo in un triste e monotono grigio.\nModalit\u00e0 di gioco.\nApparentemente \"Wizball\" \u00e8 un classico gioco a scorrimento orizzontale lungo scenari disseminati da nemici su cui far fuoco. Lo scopo reale, tuttavia, \u00e8 quello di collezionare delle gocce di colore che andranno a variare il colore dei fondali. Ogni livello, infatti, inizia con una colorazione interamente in toni di grigio e deve essere colorato con tre diverse tinte prima di essere marcato come completato. Il giocatore ha accesso a tre livelli per volta, in ognuno dei quali particolari nemici sferoidali quando colpiti dal fuoco rilasceranno delle gocce di colore di uno dei tre colori primari, a seconda del livello.\nTali gocce, raccolte nella giusta quantit\u00e0 e depositate in una serie di calderoni, contribuiranno ad ottenere la giusta tinta necessaria per la vittoria del livello. Il giocatore controlla un personaggio sferico, forma assunta dal mago protagonista, che, almeno inizialmente, ha molte limitazione nei movimento, potendo solo rimbalzare verso destra o sinistra. La raccolta di potenziamenti, rappresentati da bolle verdi che compaiono in luogo di alcuni nemici colpiti, consente di aggiungere controllo al personaggio (aggiungendo inerzia o attivando un sistema di anti-gravitazione), aggiungere potenza di fuoco e, soprattutto, di attivare un'unit\u00e0 di supporto in grado di far fuoco chiamato \"Catellite\" (che in effetti \u00e8 proprio il gatto Nifta). Proprio il drone risulta necessario per il completamento dei livelli, in quanto l'unico in grado di raccogliere le gocce di colorante da depositare nel calderone.\nAl termine di ogni passaggio di livello, una breve sezione di sparatutto tipica funge da sezione bonus, quindi, prima di riprendere il normale iter del gioco, i personaggi riacquistano brevemente le loro sembianze nell'antro del mago per il tempo necessario al giocatore di scegliere quale potenziamento acquistare in forma definitiva, ovvero mantenibile anche dopo aver perduto una vita. Nel gioco singolo, l'unico giocatore controlla sia Wizball che il Catellite, mantenendo una certa dipendenza nei movimenti tra i due, mentre nel gioco in due cooperativo il giocatore uno controlla Wizball e il giocatore due il drone di supporto.\nAccoglienza.\nDi solito \"Wizball\" ebbe un buon successo di critica, almeno nelle versioni pi\u00f9 conosciute. La versione per Commodore 64 del gioco \u00e8 stata accolta molto bene dalla stampa specializzata: l'edizione italiana di \"Zzap!\" lo ha premiato con un punteggio di 98%, mentre quella inglese un 96%. Meno entusiaste, ma comunque positive, le recensioni di \"Commodore Computer Club\" (8/10) e \"Bit\" (6,5-7/10) e quelle delle versioni per ZX Spectrum e Amiga, che hanno guadagnato rispettivamente un 80% sull'edizione inglese di The Games Machine e 8 su 10 su CU Amiga. \"Enigma\" apprezz\u00f2 molto la versione Amiga, senza assegnare voti, ma un \"applauso\" alla Sensible Software.\nSequel.\nNel 1992 Sensible Software ha sviluppato un sequel intitolato \"Wizkid\", anch'esso pubblicato da Ocean Software. Pur mantenento la stessa ambientazione, si tratta di un titolo dalle modalit\u00e0 di gioco completamente differenti."}
{"id": "1636020", "revid": "767487", "url": "https://it.wikipedia.org/wiki?curid=1636020", "title": "Universit\u00e0 di Siegen", "text": "L'Universit\u00e0 di Siegen (\"Universit\u00e4t Siegen\") si trova nella citt\u00e0 di Siegen, nel Bundesland Renania Settentrionale-Vestfalia. L'universit\u00e0 fu fondata nell'anno 1972. Nell'anno accademico 2017 c'erano 18.618 studenti iscritti. Nel 2017 c'erano 262 professori."}
{"id": "1636024", "revid": "110157", "url": "https://it.wikipedia.org/wiki?curid=1636024", "title": "Pallamano ai Giochi della XXV Olimpiade", "text": "I tornei olimpici di pallamano dei Giochi di Barcellona si sono svolti tra il 27 luglio e l'8 agosto 1992.\nLe gare sono state ospitate dal Palazzo dello sport di Granollers e dal Palau Sant Jordi di Barcellona.\nHanno preso parte al torneo 12 formazioni maschili e 8 formazioni femminili.\nIl torneo maschile \u00e8 stato vinto dalla Squadra Unificata, che rappresentava la Comunit\u00e0 degli Stati Indipendenti, mentre il torneo femminile \u00e8 stato vinto per la seconda edizione consecutiva dalla Corea del Sud."}
{"id": "1636027", "revid": "297745", "url": "https://it.wikipedia.org/wiki?curid=1636027", "title": "Chiesa di San Michele (Murano)", "text": ""}
{"id": "1636028", "revid": "110157", "url": "https://it.wikipedia.org/wiki?curid=1636028", "title": "Museo diocesano (Andria)", "text": "Il Museo Diocesano \u201cSan Riccardo\u201d di Andria \u00e8 stato istituito il 20 Maggio 1972 con Decreto vescovile da Sua Eccellenza Giuseppe Lanave, vescovo di Andria dal 1969 al 1988.\nLe motivazioni sottese alla sua creazione erano quelle di recuperare, custodire e conservare le opere raccolte nel territorio diocesano al fine di giungere ad una conoscenza approfondita della storia e dell\u2019arte locale.\nIn continuit\u00e0 con l\u2019opera svolta da Lanave, Mons. Raffaele Calabro, Vescovo di Andria dal 1989 al 2016, eman\u00f2 un regolamento per il museo diocesano il 4 Gennaio 2005. A Mons. Calabro si deve l\u2019articolazione del Museo in tre sezioni, da realizzarsi nei tre centri della diocesi: Andria, Canosa di Puglia e Minervino Murge. La scelta della nuova sede che doveva ospitare la sezione di Andria, intitolata a San Riccardo, \u00e8 ricaduta nella sede della Comunit\u00e0 Braccianti, situata nel centro storico e in precedenza palazzo Margiotta. Affinch\u00e9 il progetto redatto su carta dai due Vescovi potesse essere effettivamente realizzato, Mon. Luigi Mansi, attuale Vescovo della Diocesi di Andria, ha manifestato la ferma volont\u00e0 di portare a compimento i lavori di ammodernamento dell'edificio terminati nel marzo 2019, restituendo alla citt\u00e0 un polo museale di grande prestigio. Difatti, il Vescovo ha espresso la volont\u00e0 di far conoscere e ammirare alle nuove giovani generazioni il vasto patrimonio costituito da segnali di una societ\u00e0 cristiana che, attraverso i secoli, ha lasciato numerose tracce di s\u00e9, per permettere all'intera comunit\u00e0 di recuperare la propria storia e cultura.\nL\u2019immobile \u00e8 stato oggetto di un accurato intervento di restauro e riqualificazione finalizzato al nuovo allestimento facendo ricorso a risorse finanziarie pubbliche e private derivanti sia dalla Diocesi stessa e messe a disposizione da Mons. Calabro, sia da fondi derivanti dall\u20198 x mille e sia da fondi europei erogati dalla regione Puglia. Inoltre parte dei fondi \u00e8 stata devoluta da soggetti privati e dall\u2019amministrazione comunale.\nLa struttura.\nL\u2019edificio ospitante l\u2019attuale Museo, ubicato in Via Domenico de Anellis 46, \u00e8 scomponibile in due corpi di fabbrica: il primo, nonch\u00e9 il pi\u00f9 grande e recente, \u00e8 stato costruito a partire dal 1952 mediante un cantiere sociale che diede lavoro a braccianti disoccupati, ed \u00e8 collocato ad angolo tra via de Anellis e piazza Toniolo; il secondo, ossia il pi\u00f9 antico, \u00e8 la restante parte del palazzo Margiotta il quale si affaccia su piazza Toniolo e penetra nell\u2019isolato fino a Via Quarti.\nDefinita ottima la collocazione urbanistica, il Museo si trova in pieno centro storico, a due passi dalla Cattedrale di Andria, dal Palazzo Vescovile, dal Palazzo Ducale e da altre chiese, come San Francesco, San Domenico e San Nicola, che contribuiscono, insieme al Museo stesso, alla creazione dell\u2019entit\u00e0 del patrimonio storico, artistico e religioso cittadino.\nComplessivamente il Museo si sviluppa su una superficie di 1400 m\u00b2 ripartita su 4 livelli: piano interrato, piano terra, primo e secondo piano. L\u2019elemento caratterizzante l\u2019immobile \u00e8 rappresentato dall\u2019atrio centrale costituito da ballatoi che lo circondano e da vari affacci sui diversi piani.\nIl piano terra, destinato all\u2019accoglienza dei visitatori, ospita la biglietteria, il bookshop e una sala conferenze. L\u2019allestimento espositivo al primo piano si presenta come un excursus sulla storia della Diocesi dalle origini al primo Ottocento attraverso le opere d\u2019arte sacra esposte. Le sezioni del secondo piano sono dedicate alle azioni di rinnovo spirituale e organizzativo della Diocesi tra Ottocento e Novecento, ad opera di vescovi illuminati che hanno ravvivato la fede anche attraverso il nuovo impulso dato al culto di San Riccardo, patrono di Andria. A tale santo nella prima met\u00e0 del Novecento si rese omaggio ricomponendone le reliquie in una nuova urna in legno dorato, in cui fu collocato il calco in argento della testa insieme a paramenti preziosi, alla mitria e al pastorale, simboli del suo ruolo vescovile. Gli elementi di questa ricomposizione sono ora esposti nel museo, insieme a reliquiari, oggetti liturgici e arredi sacri in metalli pregiati e paramenti in preziose stoffe ricamate, a testimonianza della volont\u00e0 di rendere onore alla fede attraverso la bellezza. Infatti tale volont\u00e0 \u00e8 sintetizzabile nelle parole che ebbe a dire Mons. Calabro: \"\u201cLa fede illumina e promuove l\u2019arte e questo non sarebbe spiegabile senza l\u2019afflato religioso\u201d.\""}
{"id": "1636030", "revid": "1909146", "url": "https://it.wikipedia.org/wiki?curid=1636030", "title": "Trattato dell'Aia", "text": "Con trattato dell'Aia si identificano:"}
{"id": "1636032", "revid": "118957388", "url": "https://it.wikipedia.org/wiki?curid=1636032", "title": "James Gillray", "text": "Fu caricaturista, stampatore ed incisore famoso per le sue acqueforti con soggetti di satira politica e sociale, pubblicate soprattutto tra il 1792 e il 1810.\nBiografia.\nIl padre di Gillray aveva prestato servizio nell'esercito come soldato ed aveva perso un braccio nella battaglia di Fontenoy e, dopo essere stato ricoverato come paziente al Chelsea Hospital, vi era stato ammesso come pensionante esterno. James Gillray inizi\u00f2 imparando l'arte dell'incisione, ma poi la abbandon\u00f2 e per un certo periodo si un\u00ec a una compagnia di attori girovaghi. Dopo quest'esperienza fece ritorno a Londra e venne ammesso alla Royal Academy; si manteneva facendo incisioni e probabilmente diffondendo un gran numero di caricature, usando vari nomi di fantasia. Le sue caricature sono realizzate prevalentemente con la tecnica dell'acquaforte, dell'acquatinta e, in numero minore, usando la tecnica dell'incisione a retino. Per i lavori di questi anni la sua fonte di ispirazione preferita erano le opere di William Hogarth. \"Paddy on Horseback\", datata 1779, \u00e8 prima caricatura che gli si possa attribuire con certezza. Due caricature sulla vittoria navale di George Brydges Rodney, pubblicate nel 1782, furono fra le prime ad argomento politico.\nL'editore e venditore delle stampe di Gillray era una donna, Miss Hannah Humphrey, che si leg\u00f2 indissolubilmente all'artista: Gillray convisse con lei (spesso chiamata Mrs. Humphrey) per tutto il periodo in cui ebbe successo e, sebbene egli pi\u00f9 volte avesse pensato di sposarla, la loro relazione non venne mai ufficializzata, causando anche un certo scandalo. Le stampe di Gillray venivano esposte nella vetrina di Miss Humphrey, dove la folla le esaminava con curiosit\u00e0. In una delle sue ultime opere, \"Very Slippy Weather\" (Tempi molto scivolosi), si vede il negozio di Miss Humphrey in St. James's Street sullo sfondo e sulla vetrina sono attaccate varie stampe di Gillray, precedentemente pubblicate, come ad esempio \"Tiddy-Doll the Great French Gingerbread Maker, Drawing Out a New Batch of Kings; His Man, Talley Mixing up the Dough\" (Tiddy-Doll, il grande panettiere francese, tira fuori un'altra infornata di re, mentre il suo aiutante Talley fa l'impasto), una satira sulla inclinazione di Napoleone a nominare nuovi sovrani.\nGillray e l'arte della caricatura.\nMolte delle sue satire pi\u00f9 pungenti sono dirette contro re Giorgio III, il quale, quando gli erano state mostrate alcune stampe dell'artista, aveva affermato di non riuscire a capirle. Per vendicarsi Gillray aveva disegnato \"A Connoisseur Examining a Cooper\" (Un esperto esamina un bottaio).\nGli eccessi della Rivoluzione francese risvegliarono l'animo conservatore di Gillray, che quindi realizz\u00f2 diverse caricature ridicolizzando i francesi (specialmente i giacobini) e Napoleone ed esaltando John Bull (il personaggio che rappresenta la personificazione della Gran Bretagna), molte delle quali pubblicate sulla \"Anti-Jacobin Review\". Tuttavia la sua fede politica non \u00e8 esattamente individuabile, poich\u00e9 il suo spirito libero gli consentiva di sferrare i suoi colpi sia contro i Whig sia contro i Tories. Il suo ultimo lavoro, da un disegno di Bunbury, \u00e8 intitolato \"Interior of a Barber's Shop in Assize Time\" (Interno di un negozio di barbiere ai tempi del calmiere) ed \u00e8 datato 1811. Mentre era impegnato in quest'opera impazz\u00ec, mantenendo comunque alcuni intervalli di normalit\u00e0, durante i quali proseguiva nel suo lavoro. L'arrivo della pazzia deve essere stato affrettato dalle sue intemperanze.\nI tempi in cui visse Gillray erano particolarmente favorevoli alla formazione di una grande scuola di caricature. La guerra fra i partiti proseguiva con gran vigore e con non poca acredine e le personalit\u00e0 di entrambe le parti vi indulgevano liberamente. L'incomparabile brio ed umorismo di Gillray, la sua conoscenza del mondo, la sua fertilit\u00e0 di mente, le risorse di cui disponeva, l'acuto senso del ridicolo unitamente alla validit\u00e0 dell'esecuzione, gli procurarono subito il primo posto fra i caricaturisti dell'epoca. Egli si distingue onorevolmente nella toria del caricaturismo poich\u00e9 i suoi schizzi sono effettive opere d'arte. Le idee contenute in alcune di queste sono sublimi e poeticamente meravigliose nella loro intensit\u00e0 di significato, mentre la franchezza - che alcuni hanno chiamato grossolanit\u00e0 - che altri mostrano \u00e8 caratteristica della generale libert\u00e0 di trattazione comune negli ambienti intellettuali del XVIII secolo. \nLa sua influenza politica di allora \u00e8 testimoniata da una lettera di Lord Bateman, datata 3 novembre 1798. \u00abLe opposizioni - egli scrive - sono basse tanto quanto vogliamo che siano. Voi avete dato un enorme contributo nel ridurle e nel renderle ridicole\u00bb. La straordinaria operosit\u00e0 di Gillray pu\u00f2 essere dedotta dal fatto che gli \u00e8 stato attribuito un migliaio di caricature, quando alcuni lo ritengono autore di 1.600 o addirittura 1.700 di esse. Egli fu di valore inestimabile per gli studiosi dello stile e per quelli della politica inglesi, attaccando le follie sociali del tempo con una satira pungente. Nulla sfuggiva alla sua attenzione, neppure un insignificante cambio nella moda dell'abbigliamento.\nIl grande tocco di Gillray \u00e8 evidente nel centrare il lato comico di ogni soggetto ed \u00e8 egugliato solo dalla squisitezza di finitura dei suoi schizzi i pi\u00f9 belli dei quali raggiungono una grandezza epica e una miltoniana sublimit\u00e0 di concezione.\nLe caricature di Gillray si possono dividere in due classi, quella politica e quella sociale, bench\u00e9 sia importante non attribuire al termine \"serie\" alcun significato di continuit\u00e0 e di completezza. Le caricature politiche comprendono un'importante ed inestimabile componente della storia contemporanea all'ultima parte del regno di Giorgio III. Esse circolarono non solo nel Regno Unito ma anche nell'Europa continentale ed esercitarono una profonda influenza sia in Gran Bretagna che all'estero. Nelle stampe politiche Giorgio III, la regina Carlotta, il principe di Galles (successivamente principe reggente) e lo stesso Giorgio IV regnante, Charles James Fox, Pitt il Giovane, Burke e Napoleone sono le figure di maggior rilievo. Nel 1788 comparvero due belle caricature di Gillray:\nFra le migliori satire di Gillray su Giorgio II vi sono:\nFra le caricature politiche si possono citare:\nCos\u00ec come era sfacciato nelle sue osservazioni, Gillray poteva essere incredibilmente sottile, e pungere la vanit\u00e0 con un notevolmente abile approccio. Esempio eclatante di ci\u00f2 \u00e8 la sua stampa \"Fashionable Contrasts;\u2014or\u2014The Duchess's little Shoe yeilding \"[sic] \"to the Magnitude of the Duke's Foot\" (Elegante contrasto - ovvero - La piccola scarpa flessibile della Duchessa rispetto alla grossezza del piede del Duca). Questa fu in'immagine demolitrice che metteva in luce il ridicolo servilismo adulatorio da parte della stampa nei confronti della Duchessa di York, Federica Carlotta di Prussia e la supposta delicatezza dei suoi piedi. Questa stampa mostrava solo i piedi e le caviglie del Duca e della Duchessa di York in una posizione evidentemente copulatoria, con i piedi del Duca ingranditi e quelli della Duchessa disegnati molto piccoli. Questa stampa zitt\u00ec per sempre la servile adulazione della stampa riguardo all'unione fra il Duca e la Duchessa.\nL'eterogenea serie di caricature, sebbene abbiano avuto a mala pena l'importanza storica di quelle politiche, \u00e8 pi\u00f9 facilmente comprensibile e pi\u00f9 divertente di quelle. Fra le pi\u00f9 belle ci sono:\ned altre.\nGli ultimi anni di vita.\nLa vista di Gillray cominci\u00f2 a vacillare nel 1806. Egli incominci\u00f2 ad usare occhiali ma ci\u00f2 gli pareva insufficiente. Non pi\u00f9 in grado di lavorare con la medesima, alta qualit\u00e0 di prima, egli cadde in depressione ed inizi\u00f2 a bere molto. Produsse le sue ultime opere nel settembre del 1809. Come risultato delle eccessive libagioni, egli cominci\u00f2 a soffrire di gotta, anche se solo verso il termine della sua vita. Coloro che avevano condiviso le sue pene commentano spesso che l'interpretazione delle sue acqueforti \u00e8 una idonea esibizione dell'agonia che gli provocava la gotta.\nNel luglio del 1811 Gillray tent\u00f2 il suicidio lanciandosi dalla finestra di un attico sul negozio di Humphrey in St James's Street. Gillray fin\u00ec quindi con il divenire pazzo ed a lui bad\u00f2 Hannah Humphrey fino a che egli mor\u00ec nel 1815.\nLa sua salma trov\u00f2 sepoltura nella chiesa di St James, a Piccadilly, Londra.\nEdizioni famose delle opere di Gillray.\nUna selezione delle opere di Gillray apparve nel 1818 ma la prima buona edizione fu quella di Thomas McLean, che fu pubblicata nel 1830. Un attacco in qualche modo aspro, non solo ai personaggi di Gillray, ma anche al suo genio, comparve su \"Athenaeum\" nell'ottobre 1831. Esso fu confutato sulla medesima rivista da John Landseer una quindicina di giorni dopo.\nNel 1851 Henry George Bohn diede alle stampe un'edizione in un'elegante versione gigante \"in folio\", con gli schizzi pi\u00f9 grossolani - noti come \"Incisioni soppresse\" - pubblicati in un volume a parte. Per questa edizione Thomas Wright e R.H. Evans scrissero un valido commento che \u00e8 una pregevole storia del periodo di tempo abbracciato da queste opere.\nPurtroppo molte copie delle edizioni di Bohn furono scomposte in fogli singoli e spacciate poi per originali a inconsapevoli acquirenti. Sebbene i due volumi delle edizioni di Both siano spesso descritti come \"collezione completa delle opere di Gillray\", le cose non stanno cos\u00ec: ad esempio, \"Doublures of character - or - Striking resemblances in phisiognomy\" non \u00e8 compresa in nessuno dei due volumi. Ci\u00f2 \u00e8 dovuto principalmente al fatto che questa edizione non fu pubblicata da Hannah Humphrey ma da John Wright per la \"Rivista anti-giacobina\".\nL'edizione successiva, intitolata \"The Works of James Gillray, the Caricaturist: with the Story of his Life and Times\" (Le opere di James Gillray, il Caricaturista: con la storia della sua vita e del suo tempo) (Chatto &amp; Windus, 1874), fu opera di Thomas Wright che, con la sua esposizione semplice ed in stile narrativo, fece conoscere Gillray a molti che prima ne ignoravano l'esistenza. Questa edizione, che \u00e8 edita in un solo volume, contiene due ritratti di Gillray ed oltre 400 illustrazioni. J.J. Cartwright, in una lettera all'Accademia (28 febbraio 1874) richiam\u00f2 l'attenzione sull'esistenza di un volume manoscritto, conservato nel British Museum, con lettere a e di Gillray ed altri documenti illustrativi. Egli ne diede alcuni estratti in un articolo della \"Quarterly Review\" dell'aprile 1874.\nRaccolte di opere di Gillray.\nNegli ultimi anni le opere di Gillray sono diventate molto richieste dai collezionisti. I loro prezzi sono in continua ascesa fin dagli anni settanta ma l'asta tenutasi per la vendita della \"Draper Hill Collection\" da parte della casa di aste Phillips a Londra nel 2001 spinse i prezzi a nuove altezze: molti dipinti-chiave, compreso \"Fashionable Contrasts\" (Contratti affascinanti), hanno raccolto pi\u00f9 di 10.000 $ USA. Tre aste di caricature presso la casa Bonham's di Londra, ciascuna delle quali comprendeva ampie selezioni di stampe di Gillray, conferm\u00f2 questa tendenza. L'ascesa dei prezzi \u00e8 stato un chiaro esempio che le opere migliori di Gillray sono difficili da trovare a qualunque prezzo. Sfortunatamente per coloro che iniziano una collezione, ci\u00f2 significa che iniziare oggi \u00e8 moltopi\u00f9difficile che trent'anni fa, quando una buona copia di \"Light Expelling Darkness\" (La luce caccia le tenebre) poteva essere facilmente acquistata per soli 250 $ USA. Una buona copia di questa stampa fu venduta nel 2006 per pi\u00f9 di 9.000 $ USA mentre \"Fashionable Contrasts\" (Contratti affascinanti) fu venduta il medesimo anno per oltre 20.000 $ USA.\nQuesta drammatica ascesa dei prezzi ha pure causato tentativi, da parte di venditori di pochi scrupoli, di spacciare stampe dalla Bohn Edition per originali ed \u00e8 difficile per coloro che non hanno esperienza di queste pratiche distinguere fra queste ristampe (comunemente note come un \"Bohn\") e gli originali. Gli indicatori principali di una stampa dalle edizioni Bohn sono:\nSi ritiene che queste stampe siano state edite da Bohn con l'intenzione di colorarle successivamente e venderle poi come singole stampe di elevata qualit\u00e0, come gran parte di quelle pubblicate durante la vita di Gillray. Ci sono molti esempi di queste ristampe su singola facciata, sia colorate che non. Dato che i prezzi dei Bohn stanno generalmente fra un decimo ed un ventesimo di quelli dei corrispondenti originali, venditori di pochi scrupoli tendono a mascherarle da copie originali.\nMetodi comuni per fare ci\u00f2 comprendono:\nInfluenza delle opere di Gillray.\n e sia Steve Bell che Martin Rowson, che sono fra i pi\u00f9 quotati fumettisti del mondo politico inglese di oggi, lo riconoscono come colui che ebbe probabilmente la maggior influenza fra tutti i loro predecessori in questa particolare materia.\nUn buon rapporto su Gillray si pu\u00f2 trovare in: Wright, \"History of Caricature and Grotesque in Literature and Art\" del 1865."}
{"id": "1636039", "revid": "729019", "url": "https://it.wikipedia.org/wiki?curid=1636039", "title": "Luigi Guglielmo di Baden-Baden", "text": "Biografia.\nLuigi era figlio del Margravio Ferdinando Massimiliano di Baden-Baden e della Principessa Luisa Cristina di Savoia-Carignano. Suo padre era il figlio maggiore del Margravio Guglielmo di Baden-Baden, al quale era premorto, lasciando Luigi a succedergli al trono del Margraviato di Baden-Baden ed a capo della linea cattolica della Casa di Z\u00e4hringen.\nSuo zio, fratello di sua madre era Eugenio Maurizio di Savoia-Soissons, padre del famoso Principe e Generale Eugenio di Savoia, all'ombra del quale Luigi visse e combatt\u00e9, pur essendo formalmente alleato del cugino, prestando servizio al Sacro Romano Impero contro i francesi. I suoi genitori si estraniarono dal paese natio, e Luigi venne rapito ancora fanciullo dalla casa materna a Parigi e rimpatriato in Germania, dove venne cresciuto dalla nonna paterna.\nLa carriera militare.\nLuigi venne soprannominato \"T\u00fcrkenlouis\" o \"Scudo dell'Impero\". I Turchi ottomani con i quali si scontr\u00f2 lo definirono il \"Re Rosso\" a causa della propria uniforme che constava di una giacca rossa che lo rendeva distinguibilissimo sui campi di battaglia. Egli ebbe il grande compito di difendere l'Europa dall'avanzata turca assieme al cugino Eugenio di Savoia.\nLuigi fu un comandante militare al servizio del Sacro Romano Impero e nel corso della guerra austro-turca 1683-1699 venne nominato Comandante in Capo delle armate imperiali in Ungheria (1689), dove riscosse una vittoria che ebbe eco in Europa con la battaglia di Slankamen (19 agosto 1691), scontrandosi con le armate del Gran Visir Kara Mustafa. Poco dopo questi successi venne posto a capo di un'armata schierata lungo il fiume Reno ed impegnata nella Guerra della Grande Alleanza.\nSuccessivamente guid\u00f2 le armate imperiali nella Guerra di successione spagnola, nel corso della quale espugn\u00f2 la citt\u00e0 di Landau nel settembre del 1702, dovendosi per\u00f2 ritirare presto ed attraversare il Reno, dove venne sconfitto dai francesi, comandati dal Duca Claude-Louis-Hector de Villars, nella battaglia di Friedlingen. Nel 1704 partecip\u00f2 alla gloriosa campagna tedesca inaugurata da John Churchill e da Eugenio di Savoia.\nEgli si distinse poi nella battaglia di Schellenberg, assedi\u00f2 e cattur\u00f2 le citt\u00e0 di Ingolstadt e Landau, sbaragliando le truppe bavaresi nella decisiva battaglia di Blenheim.\nAlla morte di Luigi, nel 1707, sua moglie fece costruire il Castello Favorita, una residenza estiva in memoria del marito. Sul trono del Margraviato di Baden-Baden gli succedette il figlio maggiore Luigi Giorgio.\nMatrimonio e figli.\nPer volere dell'Imperatore, Luigi Guglielmo spos\u00f2 la principessa Sibilla di Sassonia-Lauenburg, dalla quale ebbe i seguenti eredi:\nPer ironia della sorte, il principe-soldato che aveva combattuto i francesi per la maggior parte della propria carriera, diciassette anni dopo la morte di Luigi Guglielmo, l'unica sua figlia sopravvissuta, Augusta Maria Giovanna, spos\u00f2 il Luigi d'Orl\u00e9ans, figlio del Duca d'Orleans e, al tempo del loro matrimonio, primo nella successione al trono di Francia. Suo discendente, originatosi in linea da questo matrimonio, fu Luigi Filippo di Francia, re di Francia dal 1830."}
{"id": "1636042", "revid": "767487", "url": "https://it.wikipedia.org/wiki?curid=1636042", "title": "Ferenc Moln\u00e1r (calciatore 1891)", "text": "Carriera.\nFu ingaggiato dalla grazie al calciatore Zeffiro Paulinich, sino al 1\u00ba febbraio 1927, data in cui fu sostituito da Josef Liebhart. Nella stagione 1927-1928 allen\u00f2 brevemente il Napoli, reduce dal primo campionato della storia del club; viene considerato il terzo allenatore dei partenopei, avendo fatto parte all'epoca della commissione tecnica che guid\u00f2 la squadra. Nel 1932 fu alla guida dell'Alessandria per l'intera stagione, tranne un periodo di assenza per motivi familiari, quindi dal 26 aprile 1942 subentr\u00f2 a Ivo Fiorentini alla guida dell'Ambrosiana Inter."}
{"id": "1636044", "revid": "21880", "url": "https://it.wikipedia.org/wiki?curid=1636044", "title": "Calcatreppola", "text": ""}
{"id": "1636056", "revid": "1714743", "url": "https://it.wikipedia.org/wiki?curid=1636056", "title": "Ferdinando Massimiliano di Baden-Baden", "text": "Fu il padre del famoso Generale tedesco Luigi Guglielmo di Baden-Baden.\nBiografia.\nFiglio maggiore del Margravio Guglielmo di Baden-Baden e della Principessa Caterina Ursula di Hohenzollern\u2013Hechingen, Ferdinando Massimiliano venne instradato a seguire le orme del padre con l'intento di succedergli come Margravio di Baden-Baden, ma egli mor\u00ec prima del proprio genitore in un incidente di caccia.\nFerdinando Massimiliano spos\u00f2 a Parigi, nel 1653, Luisa Cristina di Savoia-Carignano (1627-1689), zia del Principe Eugenio di Savoia.\nIl matrimonio, ad ogni modo, non fu felice. Luisa Cristina si rifiut\u00f2 di lasciare la raffinata corte francese e di seguire il marito a Baden-Baden (che sotto quest'aspetto poteva ancora considerarsi in via di sviluppo). Ferdinando Massimiliano fece quindi rapire il proprio figlio da Parigi e lo port\u00f2 con s\u00e9 a Baden-Baden. Come conseguenza, Luigi Guglielmo venne cresciuto dalla propria nonna, seconda moglie del padre di suo padre, Maria Maddaena di Oettingen-Baldern.\nDiscendenza.\nDa Luisa Cristina Ferdinando ebbe un solo figlio, il futuro margravio Luigi Guglielmo."}
{"id": "1636060", "revid": "78273", "url": "https://it.wikipedia.org/wiki?curid=1636060", "title": "Ferenc Molnar (scrittore)", "text": ""}
{"id": "1636062", "revid": "287204", "url": "https://it.wikipedia.org/wiki?curid=1636062", "title": "Ferenc Moln\u00e0r", "text": ""}
{"id": "1636063", "revid": "104458", "url": "https://it.wikipedia.org/wiki?curid=1636063", "title": "Alberto I di Asburgo", "text": ""}
{"id": "1636070", "revid": "124432566", "url": "https://it.wikipedia.org/wiki?curid=1636070", "title": "Uragano atlantico", "text": "Un uragano atlantico o pi\u00f9 brevemente uragano (il nome \u00e8 di origine caraibica, da \"hurican\" o \"huracan\", voce indigena che designa il dio del vento) \u00e8 un ciclone tropicale che si forma nell'Oceano Atlantico, usualmente nell'emisfero nord, in estate o autunno, con venti sostenuti per un minuto a 119\u00a0km/h (64 nodi/32,9 m/s). Quando riferito agli uragani, con \"atlantico\" ci si riferisce generalmente all'intero \"bacino atlantico\", che comprende il nord dell'Oceano Atlantico, il Mar dei Caraibi e il Golfo del Messico.\nLa maggior parte delle tempeste tropicali e degli uragani si forma tra il 1\u00ba giugno e il 30 novembre. Il \"National Hurricane Center\" degli Stati Uniti monitora il bacino e pubblica resoconti, osservando e avvisando dei sistemi meteorologici tropicali che si formano nel bacino atlantico.\nLe perturbazioni tropicali che raggiungono l'intensit\u00e0 di tempesta tropicale vengono nominate secondo una lista predeterminata. In media si verificano 10 tempeste che raggiungono questa intensit\u00e0 e che vengono quindi nominate; di queste, in media 6 diventano uragani e 3 diventano uragani maggiori (categoria 3 o superiore). Il picco di attivit\u00e0 climatologico \u00e8 intorno al 10 settembre."}
{"id": "1636075", "revid": "125858296", "url": "https://it.wikipedia.org/wiki?curid=1636075", "title": "Lo Sconosciuto (fumetto)", "text": "Lo Sconosciuto \u00e8 un personaggio dei fumetti protagonista della serie omonima, creata e disegnata da Magnus.\nCon un voluto errore grammaticale, lo Sconosciuto chiama se stesso anche \u00abUnknow\u00bb, senza la lettera \"n\" finale.\nIl personaggio.\nLo Sconosciuto \u00e8 un ex mercenario di mezza et\u00e0, una figura a met\u00e0 tra l'agente segreto e la guardia del corpo. \u00c8 probabile che in passato sia stato attivamente coinvolto su fronti di guerra o guerriglia (ha fatto parte della Legione straniera), ma la sua vera storia non viene mai svelata, nonostante i ricordi di un tempo tornino spesso a tormentarlo come fantasmi. Nelle sue avventure lo Sconosciuto si fa spesso ingaggiare per lavori apparentemente tranquilli, quasi da servizio d'ordine, ma finisce irrimediabilmente invischiato in situazioni di pericolo.\nIl fumetto nasce negli anni settanta, nel pieno fiorire del terrorismo italiano e internazionale. E infatti questi sono alcuni dei temi che si affacciano nelle storie, all'interno di scenari di scottante attualit\u00e0: i paesi arabi, l'America Latina del narcotraffico, i Caraibi sull'orlo della rivoluzione, il Libano dei fedayn, l'Italia degli scontri tra neofascisti ed estremisti di sinistra, il Marocco del traffico d'armi.\nStoria editoriale.\nIl primo ciclo di avventure de \"Lo Sconosciuto\" consiste di 6 storie pubblicate come tascabili dall'editoriale Il Vascello tra il 1975 e il 1976. Il fumetto viene editorialmente associato al filone popolare dei \"neri\" che affollavano le edicole dell'epoca, bench\u00e9 si trattasse di una produzione d'autore e Magnus fosse gi\u00e0 diventato molto famoso grazie ad \"Alan Ford\".\nDopo sei anni di silenzio Magnus disegna due brevi episodi pubblicati in un supplemento dei quotidiani \"Il Resto del Carlino\" e \"La Nazione\" (Il volo del Lac Leman, Una partita impegnativa). Nei due anni successivi (1982-1983) \u00e8 il mensile di fumetti \"Orient Express\" che pubblica un altro breve episodio (La fata dell'improvviso risveglio) e due storie lunghe a puntate (\"Full-moon in Dendera\", \"L'uomo che uccise Ernesto Che Guevara\"). I tre episodi brevi verranno successivamente raccolti e riproposti in un volume chiamato \"Traffici\" del 1992.\nIl ciclo dello Sconosciuto si interrompe fino al 1996 quando Magnus, poco prima di morire, consegna a \"Comix\" l'ultima breve storia dello Sconosciuto (\"Nel frattempo...\"), dedicata all'amico Bonvi precedentemente scomparso.\nRimane incompiuta l'ultima avventura dello Sconosciuto (\"Socco Chico\") della quale tuttavia rimane il soggetto completo scritto dallo stesso Magnus che, fisicamente provato nel realizzare la sua ultima monumentale opera, un albo gigante di \"Tex Willer\", pensava di affidare per la realizzazione grafica a Massimo Rotundo.\nLe origini.\nL'idea dello Sconosciuto nasce nel 1974 mentre Magnus si trovava in vacanza a Tangeri dove incontra un avventuriero europeo dalla cui figura ha tratto ispirazione. A quell'epoca l'autore si dedicava a disegnare \"Alan Ford\" che, dopo una partenza in sordina, era diventato un fenomeno editoriale e di costume. Tuttavia Magnus aveva manifestato una certa insofferenza per le produzioni seriali e cercava un proprio spazio come autore. Il cantautore Francesco Guccini collabor\u00f2 a definire il personaggio e la sceneggiatura della prima storia (\"Poche ore all'alba\").\nLo Sconosciuto \u00e8 la prima opera di Magnus pubblicata dopo il divorzio artistico da Max Bunker e, come a siglare il cambio di registro, Magnus aggiunge alla firma, in calce all'ultima tavola della prima storia, un esagramma dell\"'I Ching\" col significato de \"Il viandante\".\nEpisodi.\nIl primo ciclo di storie (1975-1976).\nLe sei storie realizzate per i tipi di Edizioni del Vascello/Edifumetto sono tutte autoconclusive, eccezion fatta per il dittico formato da Largo delle Tre Api e Morte a Roma, con la seconda che \u00e8 la diretta continuazione della prima. Solo lievissimi elementi di \"continuity\" le legano fra di loro (come la ferita che Unknow mostra sulla spalla in \"Largo delle Tre Api\", e che si \u00e8 procurato alla fine del primo albo).\n\"Poche ore all\u2019alba\".\nMarrakech, Marocco. Il caid Youssef M\u2019Barek, trafficante di droga, armi e pietre preziose, ha alcuni problemi che lo tengono occupato: una partita di fucili fatta passare attraverso il deserto \u00e8 stata intercettata dall'esercito algerino, attirando l'attenzione dei servizi segreti britannici, e come se non bastasse uno dei suoi pi\u00f9 fidati uomini, il belga Pierre Duval, \u00e8 scappato trafugando alcuni diamanti; M\u2019Barek sospetta che potrebbe essere stato proprio quest\u2019ultimo a denunciarlo all'esercito. I suoi sgherri trovano facilmente il belga, e lo uccidono una volta che egli confessa di essere stato a sua volta raggirato: sua moglie, Eliza Gon\u00e7alves, gli ha sottratto i preziosi e si \u00e8 dileguata.Eliza viene scovata in un fonduk dei bassifondi. Le cose sembrerebbero volgersi al peggio per lei, se non fosse per Unknow: di passaggio nel caff\u00e8, in risposta a una provocazione uccide a sangue freddo gli uomini che volevano sequestrarla; trova poi rifugio, assieme alla donna, presso una sua vecchia amica, Fatimah. Finalmente al sicuro, Eliza gli racconta la sua storia, omettendo i particolari compromettenti e fingendosi preoccupata per Duval; chiede quindi allo Sconosciuto di aiutarla a liberare il marito. Costui inizialmente rifiuta, e si convince solo la notte seguente, dopo che scopre il cadavere di Fatimah, massacrata dai sicari di M\u2019Barek.Unknow si infiltra nella villa del caid, uccide una ad una tutte le sue guardie, e infine si confronta con M\u2019Barek stesso, crivellandolo di proiettili. Mentre sta per lasciare il complesso, Eliza lo raggiunge e lo tiene sotto scacco con una pistola: si dimostra compiaciuta di essere riuscita a mettere prima Pierre e poi lo stesso Sconosciuto contro il caid (era stata lei in realt\u00e0 a denunciare la partita di armi, a convincere Duval a rubare i diamanti e ad assassinare Fatimah), sbarazzandosi in questo modo degli uni e degli altri, e potendo ora scappare con la refurtiva in tutta tranquillit\u00e0. Unknow approfitta della sua tracotanza e la uccide con l'inganno; poi scappa, poco prima che le autorit\u00e0 irrompano nella villa.\n\"Largo delle Tre Api\" e \"Morte a Roma\".\nRoma, Italia. Un losco Avvocato gestisce in segreto un racket di protezione: dietro compenso i suoi uomini commettono omicidi, eseguono sequestri, e tengono a bada sindacalisti e operai scioperanti. In tempi recenti, l'anziano conte Claudio Massimo Quiriti Della Lupa, detto \u201cMomo\u201d, lo ha ingaggiato affinch\u00e9 elimini sua moglie, la giovane e procace principessa Barbara Wellworth Mellow: stufo delle di lei continue (ed esibite) avventure extra-coniugali, non ne pu\u00f2 pi\u00f9 di essere messo in imbarazzo pubblicamente. Inoltre Carlos Siqueiro, un vescovo antiguano che aderisce alla teologia della liberazione, \u00e8 giunto a Roma per rendere conto alle autorit\u00e0 vaticane del suo operato: temendo che possa diffondere la dottrina socialista presso gli operai romani, l'Avvocato decide di farlo spiare dai suoi uomini, e in particolare si serve di Unknow.&lt;br&gt;Questi, dopo gli eventi di Marrakech, si trova in Italia per riposarsi: si imbatte per\u00f2 in un vecchio commilitone con cui aveva combattuto in passato, Schwarz, il quale lavora per l'Avvocato e propone allo Sconosciuto di fare da autista a Siqueiro e di passargli qualche informazione sulle sue attivit\u00e0 (senza rivelargli troppi dettagli circa l'identit\u00e0 del vescovo). Con pochi soldi in tasca, il mercenario accetta. La pensione in cui pernotta Unknow, Palazzo Della Lupa e il convento in cui alloggia Siqueiro si affacciano tutti sulla piazzetta di Largo delle Tre Api. Ci\u00f2 che nessuno di loro sa \u00e8 che Gianni, l'autista di Momo, nonch\u00e9 l'ultimo dei tanti amanti di Barbara, progetta di scappare con la donna \u2013 non prima di aver ripulito la cassaforte del suo principale \u2013; e soprattutto che l'ambasciatore di Antigua a Roma ha ingaggiato tre sicari cubani affinch\u00e9 uccidano Siqueiro, personaggio scomodo nel suo Paese natale. L'esperto cecchino del gruppo ha individuato nel balcone di Palazzo Della Lupa il punto perfetto per appostarsi, fare fuoco e scappare, e i tre pensano a come potersi infiltrare nella villa.\nLe vicende subiscono un'impennata quando Momo scopre Barbara e Gianni mentre fanno l'amore. Furioso, contatta l'Avvocato affinch\u00e9 l'omicidio abbia luogo quanto prima\u2026 con una aggiunta: fa infatti entrare in casa alcuni uomini di Schwarz, affinch\u00e9 violentino e picchino la moglie, mentre Schwarz stesso piazza una carica nell'automobile personale di Barbara. Un improvviso e fortuito black-out permette tuttavia alla donna di liberarsi e di raggiungere Gianni: questi ha ormai scassinato la cassaforte, e decide di scappare immediatamente con lei, prendendo per\u00f2 la macchina di Momo \u2013 il quale, in preda all'alcol e alla droga, si addormenta assieme agli stupratori. Il giorno dopo, i tre sicari cubani si presentano a Palazzo Della Lupa, travestiti da elettricisti: erano stati loro a causare il black-out, per poter entrare la mattina seguente nell'abitazione con la scusa di riparare l'impianto, e usare invece il balcone. Come previsto la piazza \u00e8 semideserta, e come previsto Siqueiro si presenta con il suo autista Unknow: tuttavia quest\u2019ultimo si accorge della presenza degli assassini, riesce a spostare dalla traiettoria del cecchino il vescovo, e fa fuoco sui cubani, uccidendone uno. Gli altri due, spaventati, si precipitano fuori dalla residenza, massacrando nel mentre Momo e i violentatori della notte prima, appena risvegliatisi: la loro fuga finisce quando salgono sull'auto di Barbara, che salta in aria. Saputo dell'esplosione, Schwarz e l'Avvocato si presentano in Largo delle Tre Api: pensano di trovare come previsto Barbara morta, e assistono invece esterrefatti a una vera e propria scena di macelleria messicana. Unknow, ancora sul luogo e completamente all'oscuro delle macchinazioni dei due, chiede loro spiegazioni: quando questi non gliele forniscono li mette KO, e si impossessa della valigetta dell'Avvocato, piena di denaro. Su un vagone del treno che lo condurr\u00e0 ad Amsterdam scorge, abbracciati, Gianni e Barbara, che aveva intravisto durante l'avventura romana \u2013 della cui reale identit\u00e0 \u00e8 per\u00f2 all'oscuro.\n\"I cinque gioiellieri\".\nMont Saint-Michel, Francia. In una notte tempestosa, cinque gioiellieri di diverse nazionalit\u00e0 cenano all'Hotel de L'Isle. Uno di essi, il tedesco Einbrecher, li ha convocati per raccontar loro una storia: molti anni prima, durante la Seconda guerra mondiale, i nazisti l'avevano ingaggiato personalmente per trasportare un carico di preziose oreficerie medievali; lungo la strada, il camion gli era per\u00f2 stato rubato da un disertore; in seguito a diverse vicende, i partigiani francesi se n\u2019erano impadroniti e avevano deciso, in attesa della fine delle ostilit\u00e0, di nascondere il carico presso la dimora di una famiglia di Mont Saint-Michel, i Lanclos; tuttavia, la casa era stata distrutta qualche tempo dopo da un incendio, e del tesoro non si era pi\u00f9 saputo niente. Grazie alle sue fonti, Einbrecher \u00e8 venuto a sapere che sopra i ruderi di casa Lanclos era stato costruito, anni dopo, proprio l'hotel in cui i cinque alloggiano: con il loro aiuto e le loro competenze vorrebbe ritrovare i manufatti, fonderli, e piazzarli sul mercato nero. Nel frattempo, il viaggio dello Sconosciuto verso i Paesi Bassi si interrompe quando la polizia ferroviaria scopre la valigetta piena di denaro che portava con s\u00e9: per evitare di incorrere in guai, Unknow si getta gi\u00f9 dal treno in corsa, abbandonando i soldi. Affamato e stanco, capita per caso all'Hotel de l'Isle, dove si rifocilla ma non pu\u00f2 saldare il conto. Il direttore dell'albergo, Erode, uomo rude ma intelligente, lo sfida a fare a pugni: se vincer\u00e0, potr\u00e0 andarsene senza pagare. Non solo, dopo che Unknow lo batte, Erode rispetta il patto, ma gli propone pure, stupito dalle sue capacit\u00e0, di lavorare per lui: vorrebbe infatti sapere quali sono le intenzioni dei cinque facoltosi che alloggiano presso la sua struttura. Unknow non scopre molto; poco importa, dal momento che il giorno seguente Erode stesso riesce a origliare una conversazione dei gioiellieri. Vecchi ricordi riaffiorano: durante la guerra, aveva saputo che i Lanclos custodivano il prezioso carico, li aveva uccisi, aveva bruciato l'abitazione, e ci aveva fatto costruire sopra l'hotel, per poter cercare in tranquillit\u00e0 il tesoro; dopo numerosi tentativi a vuoto aveva rinunciato, e si era quasi dimenticato di quella storia. In preda ai rimorsi e alla rabbia, uccide quasi senza accorgersene la sua amante, la quale se la faceva in segreto con il suo infido ma\u00eetre; non prima di scoprire da lei che quest\u2019ultimo ha ingaggiato alcuni criminali locali per rapinare i cinque gioiellieri, nel corso di quella stessa notte. Nel frattempo, i cinque scoprono dietro al caminetto della sala da pranzo un passaggio segreto che conduce al tesoro nazista.Con l'aiuto del solo Unknow \u2013 l'hotel \u00e8 deserto \u2013, Erode organizza una resistenza contro i rapinatori: i due riescono ad ucciderli quasi tutti, fino a quando Erode non viene colpito a morte. Nella sala da pranzo si consuma l'ultimo scontro, che lo Sconosciuto risolve lanciando una vecchia granata tedesca sui criminali rimasti, appostati vicino al camino: l'esplosione lo fa saltare in aria, sigillando il passaggio e bloccando dall'altra parte i gioiellieri, che non si erano accorti della sparatoria ed erano ancora dentro a festeggiare la scoperta. Ignaro di averli condannati a morte, Unknow esce sotto la pioggia.\n\"Il sequestrato della Sierra\".\nPort-au-Prince, Haiti. Giunto sull'isola in nave, lo Sconosciuto trova lavoro come cameriere presso la villa della facoltosa famiglia Sans-Souci. Raymond, il marito di Desire\u2019E (figlia dell'anziana padrona di casa), \u00e8 scomparso da qualche tempo, e la ragazza cerca conforto in oscure pratiche sciamaniche che le allevino il dolore e le accendano i sensi. Sorpreso mentre assiste a uno dei riti della donna, Unknow viene messo KO da Columbus, l'irreprensibile guardia del corpo di Desire\u2019E, il quale lo fa portare via di casa in segreto, e lo fa abbandonare in una vallata fuori dalla citt\u00e0. Dopo alcune vicissitudini, qualche giorno dopo Unknow riesce a tornare a villa Sans-Souci, dove viene a sapere che Desire\u2019E \u00e8 scappata: si \u00e8 scoperto infatti che Raymond era stato sequestrato da alcuni guerriglieri locali, i quali hanno chiesto alla famiglia un ingente riscatto; contro il parere della signora Sans-Souci, la ragazza \u00e8 andata (assieme a Columbus) a trattare per la vita del marito. La madre (a cui Raymond non \u00e8 mai piaciuto) chiede allo Sconosciuto, dimostratosi fino a quel momento un buon servitore, di andare a recuperare la figlia (dietro lauto compenso), e questi si convince anche grazie alle pressioni della polizia locale, che fa leva sulla sua situazione giuridica (Unknow non ha un permesso di lavoro). Gli agenti gli chiedono anche di portarsi dietro un registratore, con cui potr\u00e0 raccogliere informazioni. Giunto alla diga nei pressi della quale dovrebbe trovarsi il campo dei guerriglieri (dall'ubicazione ignota), lo Sconosciuto si imbatte per caso in Columbus e nella sua protetta: dopo alcune incomprensioni, decidono di collaborare. Trovato il campo vi si infiltrano, ma vicino a una tenda Desire\u2019E origlia una conversazione fra Raymond e sua sorella, Marie, che pensava fosse in un college negli USA: scopre che i due sono amanti, che Marie (che era sempre stata di simpatie comuniste) vorrebbe organizzare una rivoluzione ad Haiti (sull'esempio di quella castrista), e che il riscatto-farsa servir\u00e0 proprio a finanziarla. Le cose si mettono male quando la polizia circonda il campo: Unknow si accorge di essere stato usato dalle autorit\u00e0 (nel registratore c\u2019era una cimice), che volevano solo trovare i guerriglieri. Nel corso di una confusa sparatoria Desire\u2019E, furiosa, crivella di proiettili Raymond e Marie \u2013 la quale, per\u00f2, fa in tempo a sparare a sua volta alla sorella \u2013, e lo Sconosciuto liquida Columbus, prima di prendere un elicottero e lasciare il campo, messo a ferro e fuoco dai poliziotti.\n\"Vacanze a Zahl\u00e8\".\nBeirut, Libano. In una citt\u00e0 devastata dalla guerra civile, lo Sconosciuto attraversa in taxi i quartieri residenziali abbandonati, assieme ad altre persone. Quando l'autista del mezzo viene colpito da un cecchino, i passeggeri sono costretti a raggiungere a piedi la zona franca. Lungo la strada uno di loro viene preso da un proiettile vagante: Unknow lo carica in spalle, ma quando sono al sicuro entrambi si accorgono che la situazione \u00e8 disperata. Riconoscente comunque per l'aiuto prestatogli, l'uomo, Zinoviev, prima di morire gli rivela di essere un giornalista, e gli dice che nella sua macchina fotografica c\u2019\u00e8 un finto rullino contenente informazioni militari, che il suo contatto palestinese di Zahl\u00e8 pagherebbe a peso d\u2019oro: gli chiede quindi di consegnarlo al posto suo.Attratto dalla prospettiva di un facile guadagno, Unknow si aggrega a una comitiva di sprovveduti turisti europei diretta proprio a Zalh\u00e8. Giunto sul posto, lo Sconosciuto si mette in contatto il compratore, Khalaf, il quale gli propone in cambio del rullino una cifra di gran lunga inferiore a quella di cui parlava Zinoviev: non se ne fa niente. I due si rincontrano il giorno dopo in un piccolo villaggio fuori citt\u00e0: i superiori di Khalaf \u2013 solo un intermediario \u2013 hanno infatti alzato la posta, bench\u00e9 sia ancora troppo bassa. Proprio mentre i due discutono animatamente, una pattuglia di aerei israeliani sorvola il paesino e lo bombarda, facendo una strage. Khalaf se la prende con Unknow: nel rullino sono contenute informazioni grazie alle quali i palestinesi potranno costruire sistemi di contraerea, che se fossero stati attivati avrebbero permesso di evitare quella e tante altre carneficine del genere. Sconvolto per lo spettacolo a cui ha assistito, lo Sconosciuto regala a Khalaf il rullino, e torna a Zalh\u00e8 in auto.Sulla strada Unknow incontra un giovane autostoppista, di poche parole, proveniente dal villaggio distrutto: sentendosi particolarmente generoso e credendolo una delle vittime del bombardamento, lo carica in macchina e lo porta in citt\u00e0. Una volta arrivati lo invita a pranzare con s\u00e9, ma quando entrano nell'affollato ristorante l'uomo, un kamikaze, tira fuori una granata, pronto a immolarsi: lo Sconosciuto lo blocca appena in tempo, non prima di ricevere due pallottole in pieno stomaco. Accasciato in una pozza di sangue, Unknow apparentemente muore, mentre il terrorista viene linciato dalla folla inferocita e poi dato alle fiamme.\n\"Lo Sconosciuto racconta\" (1981).\nLe due storie brevi pubblicate su giornale a cavallo del primo e del secondo ciclo (pi\u00f9 la terza, Socco Chico \u2013 mai disegnata, ma della quale possediamo la sceneggiatura completa) sono caratterizzate dal fatto che in esse lo Sconosciuto non partecipa ai fatti. Sono narrate come se fossero raccontate al lettore da Unknow stesso, il quale ogni tanto commenta in maniera personale le situazioni che sta descrivendo.Sono presumibilmente ambientate \"prima\" dei fatti di \"Vacanze a Zalh\u00e8\".\nIl secondo ciclo di storie (1982-1983).\nLe tre storie pubblicate per i tipi de L'Isola ritrovata sono decisamente pi\u00f9 complesse per struttura e narrazione rispetto a quelle del ciclo originale. La presenza di Unknow si fa ancor pi\u00f9 diradata, e cos\u00ec i personaggi secondari diventano paradossalmente quelli principali, a scapito del protagonista (il quale di fatto partecipa in maniera attiva solo nei momenti risolutivi delle vicende). La Fata dell'improvviso risveglio in realt\u00e0 \u00e8 poco pi\u00f9 che un intermezzo (conta appena sette tavole), del quale Magnus si serv\u00ec per \u201criportare in vita\u201d il personaggio (dato per morto alla fine di \"Vacanza a Zahl\u00e8\"), e per aprire la strada alle nuove avventure di Unknow. Venne pubblicata dopo Full Moon in Dendera, bench\u00e9 si svolga a tutti gli effetti prima di quest\u2019ultima.\n\"La Fata dell'improvviso risveglio\".\nNazareth, Israele. Trasportato d\u2019urgenza in uno dei migliori ospedali del Medio Oriente, Unknow, creduto morto dopo i fatti di Zahl\u00e8, viene miracolosamente salvato dagli esperti chirurghi della struttura che gli praticano una nefrectomia (asportazione di un rene). Dopo una breve e tranquilla degenza viene dimesso, e quando esce dalla clinica trova una macchina pronta a prelevarlo: il misterioso benefattore che ha pagato le sue costose cure \u00e8 venuto a reclamare il conto.\n\"Full Moon in Dendera\".\nIl Cairo, Egitto. A pagare le cure dello Sconosciuto \u00e8 stata la S.C.U.D.O., un'organizzazione segreta americana impegnata in varie operazioni di spionaggio e controspionaggio in tutto il mondo. I dirigenti, mr. Hogarth e mr. Sparks, stupiti dalle capacit\u00e0 che Unknow ha dimostrato a Zahl\u00e8, gli propongono di assumerlo, e il mercenario accetta. L'incarico \u00e8 semplice ed \u00e8 scelto apposta per testarlo: si tratta di fare da autista al professor Philippe Champollion, illustre egittologo francese. Costui fa parte del comitato scientifico della Morgan, una multinazionale americana che fra le sue varie attivit\u00e0 filantropiche collaterali annovera anche l'organizzazione di mostre culturali, e che vorrebbe portare in America la mummia del faraone Ramses II \u201cil Grande\u201d per esporla ai visitatori paganti. La salma, a detta del mummiologo egiziano Zamelek, \u00e8 tuttavia in cattive condizioni, e cos\u00ec Champollion approfitta della sua posizione di prestigio all'interno della Morgan e dei dissidi interni al comitato fra studiosi americani e francesi per porre il veto al trasferimento. Quella stessa sera Champollion si reca al museo per studiare alcuni papiri, ma viene rapito in circostanze misteriose: avrebbe dovuto incontrarsi il giorno seguente con Costantinos Fustakis, un collezionista greco che si reca comunque all'appuntamento e viene ucciso da due sicari.Il commissario Neguib inizia ad investigare (mettendo subito in relazione la morte di Fustakis con il sequestro di Champollion), e cos\u00ec pure la S.C.U.D.O. \u2013 senza tuttavia l'appoggio di Unknow, visto che questi ha chiesto un permesso per una piccola crociera sul Nilo in compagnia di Golden \u201cGoldsmith\u201d Smith, anch\u2019egli agente dell'organizzazione, con il quale ha stretto amicizia. Champollion viene trovato dopo qualche giorno dalla polizia fluviale, che ha intercettato una feluca che lo stava trasportando verso la villa di Fawaz Esf\u00e1rezmi, una nota trafficante di reperti, la quale nel frattempo si \u00e8 dileguata. Dopo un breve ricovero nell'ospedale di Luxor viene raggiunto da Neguib, il quale insiste per portarlo subito al Cairo: sulla strada tuttavia l'automobile viene assaltata da un gruppo di uomini, che uccidono il commissario e i suoi uomini, e rapiscono \u2013 di nuovo \u2013 Champollion. La S.C.U.D.O. a questo punto si mette in allerta e richiama Unknow e Goldsmith al dovere. Qualche giorno dopo viene scoperto il luogo in cui il professore viene tenuto, grazie alle onde radio emesse dalla radiolina che portava con s\u00e9, le quali vengono intercettate per caso da due turisti: \u00e8 in un complesso abbandonato nei pressi del tempio di Hathor a Dendera, che viene subito posto sotto assedio dalle forze congiunte della polizia egiziana e della S.C.U.D.O. Nel corso di un'insanguinata notte di luna piena, i sequestratori vengono sgominati e Champollion tratto in salvo.Tutti i nodi vengono al pettine: il professore e Fustakis avevano scoperto per conto loro un traffico illegale di reperti archeologici gestito dalla Esf\u00e1rezmi; costei, in risposta alle indagini dei due, aveva ucciso Fustakis e sequestrato Champollion, che per\u00f2 era stato trovato dalla polizia. A questo punto si era intromesso nel gioco un altro elemento, ovvero il gruppo terroristico di matrice musulmana dei \u201cFigli di Abele\u201d, i quali avevano approfittato della scarsa sorveglianza prestata al professore a Luxor per rapirlo e ucciderlo in maniera esemplare (in quanto esponente della Morgan, multinazionale oppressiva e sfruttatrice). La S.C.U.D.O. festeggia la riuscita dell'operazione, mentre Unknow saluta la salma dell'amico Goldsmith, rimasto ucciso durante l'assalto notturno, e lascia l'Egitto in aereo.\n\"L'uomo che uccise Ernesto \"Che\" Guevara\".\nSanta Cruz, Bolivia. Lo Sconosciuto \u00e8 stato inviato assieme ad altri agenti dalla S.C.U.D.O. in Sudamerica per sovrintendere a un'operazione delicata e tutt'altro che legale, ovvero l'acquisto di una grossa partita di cocaina da parte di un cliente europeo: la protezione fornita verr\u00e0 ben pagata, e la carenza di fondi della S.C.U.D.O. spinge Hogarth e Sparks ad accettare la proposta. La copertura di Unknow (che si fa chiamare \"lo Svedese\") prevede che si infiltri nelle locale sezione falangista del comandante Mascalchi, e che si serva della posizione privilegiata per allacciare i contatti fra la portavoce del cliente e i produttori. Lo stabilimento di stoccaggio della droga \u00e8 in un vecchio zuccherificio di Rio Escondido, localit\u00e0 nei pressi di Santa Cruz, ed \u00e8 gestito dal viscido sovrintendente De Alcantara e da \u201cEl Lugubre\u201d, un cocainomane violento e dal passato misterioso, il quale conduce in segreto anche alcuni traffici con la polizia locale; i rapporti fra i due sono tutt'altro che pacifici, visto che De Alcantara attribuisce alla dipendenza dalla cocaina i numerosi errori del collega, e vorrebbe sbarazzarsene.La portavoce del cliente europeo \u00e8 nientemeno che Eliza Gon\u00e7alves, sopravvissuta ai fatti di Marrakech (vedi \"Poche ore all'alba\"), la quale alloggia a Santa Cruz e si finge una giornalista. Per rendere credibile la sua copertura si reca a casa di Isabel \u2013 una giovane donna boliviana che da bambina aveva conosciuto El Lugubre (non ancora chiamato cos\u00ec), perseguitata politica e costretta dal governo a vivere lontano dalla sua famiglia \u2013, per intervistarla a proposito dei numerosi soprusi del regime ai danni della popolazione. Quella sera Eliza incontra (o meglio, \"ri\"ncontra) Unknow, nel corso di una festa di gala a Santa Cruz, e i due fissano i termini della compravendita; lo Sconosciuto \u00e8 certo di averla gi\u00e0 incontrata da qualche parte, ma la lieve amnesia di cui ha sofferto a causa dell'incidente di Zahl\u00e8 e il molto tempo passato hanno reso i ricordi offuscati.Le vicende precipitano nei giorni seguenti: il comandante Mascalchi sospetta infatti che \"lo Svedese\" sia una talpa, e cos\u00ec lo imprigiona e lo fa torturare; anche Isabel, tenuta sotto controllo dai falangisti, \u00e8 sequestrata dopo che i miliziani scoprono che ha concesso l'intervista alla Gon\u00e7alves. El Lugubre viene a sapere del suo rapimento nel corso di una notte tempestosa, durante la quale lo zuccherificio viene assaltato dal capitano della polizia, che vuole vendicarsi a seguito della mancata consegna di una partita.Scopriamo la storia di El Lugubre nel corso di un \"flashback\": anni prima, quando ancora utilizzava il suo vero nome, Alejandro Mosquera militava come medico nell'esercito boliviano, all'epoca impegnato in una vasta operazione per combattere la guerriglia comunista portata avanti da Ernesto \"Che\" Guevara. Il 8 ottobre 1967, alle 18:10, veniva data alla radio la notizia della sconfitta in combattimento del \"Che\"; e Mosquera, di stanza nella zona della cattura, veniva chiamato il giorno seguente per prestare soccorso ai feriti delle due parti. Il successivo ordine di giustiziare il capo guerrigliero viene eseguito imperfettamente dal sergente boliviano Mario Ter\u00e1n, e a Mosquera tocca dargli il colpo di grazia. \"El Lugubre\" nasce allora, dal rimorso per quell'azione disumana che cerca di lenire con la cocaina.Sopravvissuto all'attacco della polizia, l'uomo ritrova la dignit\u00e0, e dopo aver ucciso De Alcantara indossa la vecchia uniforme del \"Che\", trafugata al guerrigliero il giorno dell'omicidio \n\u2013 assieme ai suoi diari, che legge ogni notte \u2013; raduna poi raduna i pochi uomini rimastigli fedeli per attaccare la sede dei falangisti, dove riesce a liberare non solo Isabel ma anche \"lo Svedese\", con il volto tumefatto per le torture subite. La vittoria dura poco, visto che i soldati si vendicano immediatamente, ponendo sotto assedio lo zuccherificio: congedati i suoi sottoposti, Mosquera tiene da solo a bada gli assalitori come un vero guerrigliero, e si fa saltare in aria assieme ai miliziani e all'edificio, mentre Unknow ed Eliza \u2013 che nel frattempo ha rivelato allo Sconosciuto di essere la stessa Eliza di Marrakech \u2013 scappano in aereo con il prezioso carico di droga.\nLa narrazione \u00e8 intervallata da estratti in prosa tratti dai diari del \"Che\" e corredati da illustrazioni appropriate, che raccontano della disastrosa guerriglia in Bolivia, conclusasi con la cattura di Guevara stesso. Nella finzione del racconto, essi vengono letti da Mosquera durante le notti febbricitanti in cui \u00e8 preda della cocaina.Agli eventi Magnus aggiunge unicamente la figura di Mosquera: nella realt\u00e0 il sergente boliviano Mario Ter\u00e1n dovrebbe aver ucciso il \"Che\" da solo (ma vedi anche: \"Cattura e uccisione di Che Guevara\").\nIl terzo ciclo di storie (1996).\nPi\u00f9 di dieci anni dopo l'apparente seconda conclusione dello \"Sconosciuto\", Magnus decise di riprendere il suo pi\u00f9 celebre personaggio per renderlo protagonista di una nuova serie. La rivista \"Comix\" (per la quale Magnus ebbe modo di pubblicare anche altri due fumetti, facenti parte della serie fantastica \"Strane Storie\") richiedeva avventure brevi e fulminanti di circa sei tavole, e cos\u00ec Magnus inizi\u00f2 a lavorare su sceneggiature pi\u00f9 di concise rispetto a quelle a cui era abituato. In realt\u00e0 la prematura morte gli permise di realizzare solo due storie complete: Riassunto (non una storia originale, ma un semplice rimaneggiamento delle ultime tavole de \"L\u2019uomo che uccise Ernesto \u201cChe\u201d Guevara\", utile a introdurre il personaggio ai nuovi lettori; pubblicata su \"Comix\", anno V, n. 2, febbraio 1996, Comics S.r.l., Modena) e Nel frattempo, con la quale sarebbero dovute iniziare le nuove avventure dello Sconosciuto, ma che paradossalmente si riveler\u00e0 l'ultima storia della serie. Di una terza avventura, \"Lo spettro di Tezca\", possediamo gli \"storyboard\" originali, ma di fatto non venne mai nemmeno matitata da Magnus. Tutte e tre le storie sono dedicate all'amico fraterno Bonvi, all'epoca morto da poco.\n\"Nel frattempo\".\nWashington D.C., Stati Uniti. Il disastro di Rio Escondido ha avuto una notevole eco mediatica, e cos\u00ec la S.C.U.D.O. sta venendo pian piano smantellata dal governo. Arrivista come sempre, Hogarth \u00e8 comunque riuscito a riciclarsi in una nuova posizione di potere, mentre Sparks non ha sopportato l'umiliazione e con grande dignit\u00e0 si \u00e8 suicidato nel suo ufficio. La vigilia di Natale Unknow si reca presso uno studio dentistico per rifarsi la dentatura, completamente distrutta a seguito delle torture infertegli dai falangisti boliviani. L'intervento \u00e8 un successo, e il mercenario sfoggia fieramente il sorriso rifatto mentre si reca da Hogarth per ritirare l'assegno pattuitogli per i servizi prestati in Bolivia. Il dirigente chiede allo Sconosciuto cosa far\u00e0 adesso, e questi gli risponde che probabilmente inizier\u00e0 a lavorare in proprio. Poi, sentendosi \u201cvent\u2019anni di meno\u201d addosso, esce dall'edificio e si mette a correre nella notte, sotto la neve, felice di essere ancora vivo.\nGli episodi incompiuti.\n\"Nel frattempo\" avrebbe dovuto rappresentare l'inizio della \u201cterza vita\u201d dello Sconosciuto, con un ciclo di racconti brevi da pubblicarsi su Comix; ma rimase di fatto l'ultima storia della serie a causa della morte prematura dell'autore. Possediamo tuttavia lo \"storyboard\" completo de Lo spettro di Tezca \u2013 titolo provvisorio, che nella versione finale sarebbe anche potuto diventare \"Lo spirito del Serpente Giaguaro\" \u2013 che meglio di \"Nel frattempo\" lascia intendere quale sarebbe potuto essere lo stile delle storie di quest\u2019ultimo ciclo, brevi e caratterizzate da una maggiore presenza del protagonista, nuovamente un mercenario \"freelancer\" e libero dagli impegni della S.C.U.D.O.La storia \u00e8 ambientata a Tehuantepec, in Messico. I protagonisti sono i coniugi Robert e Dorothy O\u2019Flaherty, entrambi archeologi, che si sono recati l\u00ec per mettere fine a un'ossessione di Dorothy: gi\u00e0 tempo prima avevano infatti preso parte a una campagna di scavi nella zona, durante la quale Dorothy era rimasta traumatizzata dopo che vide \u2013 cos\u00ec sostiene \u2013 lo spettro di Tezca, un personaggio del folklore locale. Unknow li ha seguiti fingendosi amico di vecchia data di Dorothy, ma \u00e8 in realt\u00e0 stato ingaggiato dal padre di lei per proteggerla. E in effetti svolge bene il suo incarico: lo Sconosciuto ferma appena in tempo Robert, il quale \u2013 stufo del matrimonio \u2013 cerca di uccidere la donna fingendosi lo spettro e sfruttando le sue paure. La storia si risolve per il meglio: Robert viene arrestato, e il padre di Dorothy riporta a casa la figlia, sana e salva."}
{"id": "1636083", "revid": "120690666", "url": "https://it.wikipedia.org/wiki?curid=1636083", "title": "Fritz-Ren\u00e9 M\u00fcller", "text": "Biografia.\n\u00c8 sposato e ha due figli rispettivamente di 41 e di 38 anni.\n\u00c8 stato ordinato presbitero a Basilea il 26 maggio 1963 da Urs K\u00fcry e successivamente a Berna il 9 maggio 2002, Festa dell'Ascensione del Signore, sesto Vescovo della Chiesa cattolica cristiana svizzera. Era stato eletto a succedere ad Hans Gerny dal 133\u00ba Sinodo Nazionale (in sessione straordinaria) il 24 novembre 2001.\nIl motto da lui scelto per il suo stemma episcopale \u00e8 tratto dalla Lettera ai Filippesi: \"vita eius vita hominis\" (\u00abla sua vita \u00e8 stata quella di un uomo\u00bb\", Fil. 2,7). Laureato presso la Facolt\u00e0 Teologica dell'Universit\u00e0 di Berna, \u00e8 stato professore di latino, greco e musica presso un liceo di Basilea e parroco nella medesima citt\u00e0 tra il 1986 e il 2002; in quest'ultimo incarico il suo predecessore era stato lo stesso Hans Gerny.\nDal 2004 \u00e8 Vescovo Assistente Onorario della Diocesi di Gibilterra in Europa.\nTra il 2005 e il 2007 \u00e8 stato co-presidente, con l'anglicano Jonathan Gledhill, del Consiglio Internazionale di Coordinazione tra Anglicani e Vetero-cattolici\nDal 1\u00ba gennaio 2008 \u00e8 stato delegato dalla Conferenza episcopale vetero-cattolica internazionale (IBK) a seguire i fedeli in Italia (succedendo al tedesco Joachim Vobbe) ed in Francia.\nIl 2 febbraio 2008 \u00e8 stato co-consacratore di John Ekemenzie Okoro, collaborando con Joris Vercammen e Du\u0161an Hejbal.\nHa rassegnato le dimissioni alla fine di febbraio del 2009, secondo le norme interne della Chiesa Cristo-cattolica che prevedono i 70 anni come limite di et\u00e0 per gli incarichi pastorali; ha per\u00f2 mantenuto le deleghe per l'Italia e la Francia.\nIl 12 giugno 2009 a Berna \u00e8 stato eletto come suo successore Harald Rein.\nL'elezione a vescovo.\nIl Sinodo Nazionale arriv\u00f2 all'elezione di Fritz-Ren\u00e9 M\u00fcller a vescovo dopo 4 votazioni, come sotto riportato"}
{"id": "1636087", "revid": "713168", "url": "https://it.wikipedia.org/wiki?curid=1636087", "title": "Guglielmo di Baden-Baden", "text": "Guglielmo era il figlio maggiore del margravio Edoardo Fortunato di Baden-Baden e di Maria von Eicken. Durante la propria carriera militare e politica, divenne generale feldmaresciallo del Sacro Romano Impero e giudice di Camera a Spira, guadagnandosi cos\u00ec il soprannome popolare di \"Wilhelm der Kammerrichter\". Fu nonno del famoso generale imperiale Luigi Guglielmo. Venne nominato anche cavaliere dell'Ordine del Toson d'Oro.\nGuglielmo prese effettiva reggenza del margraviato dopo la morte di suo padre (fine del 1621), all'inizio del 1622, sotto la reggenza di Giorgio Federico di Baden-Durlach. Giorgio Federico era fratello di Ernesto Federico che nel 1594 aveva ottenuto anche il margraviato di Baden-Baden, riunendo tutti i domini del Baden. Dopo che Edoardo Fortunato ebbe venduto il proprio margraviato alla famiglia dei Fugger per una considerevole somma di denaro, questo fu riacquistato da Giorgio Federico, il quale, essendo morto senza eredi, lo pass\u00f2 al giovane Guglielmo.\nPoco dopo l'inizio della reggenza di Guglielmo sul Baden-Baden, scoppi\u00f2 la Guerra dei trent'anni, fatto che segn\u00f2 profondamente la regione. Ad aggravare la gi\u00e0 precaria situazione, una catastrofica epidemia di peste si diffuse tra il 1626 ed il 1631, mietendo oltre 244.000 persone che morirono a Baden-Baden, Steinbach e B\u00fchl.\nNel 1631 Guglielmo riprese le trattative con il generale svedese, il Conte Gustav Horn, che lo portarono a firmare la Pace di Praga del 30 maggio 1635 e la Pace di Vestfalia del 24 ottobre 1648 a M\u00fcnster.\nAlla sua morte, il 22 maggio 1677, gli succedette il nipote Luigi Guglielmo, figlio del suo figlio primogenito Ferdinando Massimiliano.\nMatrimonio e figli.\nGuglielmo si spos\u00f2 due volte.\nIl primo matrimonio venne celebrato il 13 ottobre 1624 con la Principessa Caterina Ursula di Hohenzollern-Hechingen (\u2020 2 giugno 1640), figlia del Principe Giovanni Giorgio di Hohenzollern-Hechingen. Da questo matrimonio nacquero i seguenti eredi:\nAlla morte della prima moglie, Guglielmo si rispos\u00f2 nel 1650 con la Contessa Maria Maddalena di Oettingen-Baldern (1619-31 agosto 1688), figlia del Conte Ernesto di Oettingen-Baldern. Da questo matrimonio nacquero:"}
{"id": "1636092", "revid": "729019", "url": "https://it.wikipedia.org/wiki?curid=1636092", "title": "Credito Artigiano", "text": "Il Credito Artigiano \u00e8 stata una banca italiana facente parte del Gruppo Credito Valtellinese.\nStoria.\nIl \"Credito Artigiano\" nasce nel 1946 per iniziativa dell'imprenditore Giuseppe Vismara.\nNel 1995 il Credito Artigiano entra a far parte del Gruppo Credito Valtellinese.\nDal 14 luglio 1999 al 2012, il \"Credito Artigiano\" \u00e8 stato quotato alla borsa valori di Milano.\nNel 2012 la banca viene incorporata tramite fusione nel Credito Valtellinese."}
{"id": "1636100", "revid": "1234826", "url": "https://it.wikipedia.org/wiki?curid=1636100", "title": "Ciurma di Cappello di paglia", "text": ""}
{"id": "1636104", "revid": "339392", "url": "https://it.wikipedia.org/wiki?curid=1636104", "title": "Transdnestria", "text": ""}
{"id": "1636105", "revid": "729019", "url": "https://it.wikipedia.org/wiki?curid=1636105", "title": "Leopoldo Guglielmo di Baden-Baden", "text": "Biografia.\nEra figlio del margravio Guglielmo di Baden-Baden e della principessa Caterina Ursula di Hohenzollern-Hechingen.\nNominato Feldmaresciallo Generale, si scontr\u00f2 con i nemici dell'Impero in Pomerania e in Svezia, oltre che in Ungheria dove diede battaglia ai Turchi ottomani che tentavano di invadere il fronte europeo. Fu anche governatore di Vara\u017edin in Croazia.\nMatrimonio e figli.\nNel 1659 Leopoldo Guglielmo si spos\u00f2 con Anna Silvia del Carretto, contessa di Millesimo (1607-26 febbraio 1664), ma questo matrimonio non ebbe eredi.\nAlla morte della prima moglie, Leopoldo Guglielmo si rispos\u00f2 il 23 febbraio 1666 con la contessa Maria Francesca di F\u00fcrstenberg-Heiligenberg (18 maggio 1633-7 marzo 1702), figlia del Conte Egon VIII di F\u00fcrstenberg-Heiligenberg. Da questo matrimonio nacquero i seguenti eredi:"}
{"id": "1636106", "revid": "297059", "url": "https://it.wikipedia.org/wiki?curid=1636106", "title": "Antigiuridicit\u00e0", "text": "In diritto penale con il termine antigiuridicit\u00e0 si esprime il rapporto di contraddizione tra il fatto penalmente rilevante e l'intero ordinamento giuridico. Questo rapporto di contraddizione non si configura quando anche una sola norma, ubicata in qualsiasi luogo dell'ordinamento, facoltizza o rende doverosa la realizzazione del fatto penalmente rilevante.\nSi d\u00e0 infatti il nome di cause di giustificazione all'insieme delle facolt\u00e0 e dei doveri derivanti da norme che autorizzano o impongono la realizzazione di un fatto.\nSe il fatto \u00e8 commesso in assenza di ogni causa di giustificazione, il fatto \u00e8 antigiuridico, e costituir\u00e0 reato se concorreranno gli altri estremi del reato (la colpevolezza e la punibilit\u00e0). Se invece \u00e8 commesso in presenza di una causa di giustificazione, il fatto \u00e8 lecito, e quindi non costituisce reato, difettando l'estremo dell'antigiuridicit\u00e0."}
{"id": "1636109", "revid": "13833", "url": "https://it.wikipedia.org/wiki?curid=1636109", "title": "Warasdin", "text": ""}
{"id": "1636111", "revid": "109837443", "url": "https://it.wikipedia.org/wiki?curid=1636111", "title": "Universit\u00e0 della Cantabria", "text": "L'Universit\u00e0 della Cantabria (spagnolo \"Universidad de Cantabria\", sigla UC) \u00e8 una universit\u00e0 pubblica situata nella comunit\u00e0 autonoma della Cantabria (Spagna). \nStoria.\nL'istituzione nacque come tale il 18 agosto 1972 per decreto del Consiglio dei ministri con il nome di \"Universidad de Santander\". Tredici anni dopo divenne l\"'Universidad de Cantabria\". \nPrima di questa data esistevano diverse scuole indipendenti che in seguito sarebbero divenute parti integranti dell'Universit\u00e0.\nHa due sedi, una si trova a Santander e l'altra a Torrelavega. Il numero di studenti si aggira attorno alle 12.000 unit\u00e0."}
{"id": "1636112", "revid": "831312", "url": "https://it.wikipedia.org/wiki?curid=1636112", "title": "Vuelta a Murcia", "text": "La Vuelta Ciclista a Murcia \u00e8 una corsa a tappe maschile di ciclismo su strada, che si disputa nella regione di Murcia, in Spagna, ogni anno nel mese di febbraio. Dal 2005 fa parte del calendario dell'UCI Europe Tour, fino al 2013 come corsa a tappe di classe 2.1; dal 2013 diventa corsa in linea di classe 1.1, per poi tornare dal 2019 al formato di corsa a tappe di categoria 2.1.\nStoria.\nNata nel 1981 come evento riservato ai dilettanti, cinque anni dopo si trasform\u00f2 in gara nazionale per professionisti, e dal 1989 divenne una competizione di livello internazionale.\nTra i vincitori che hanno contribuito a dare prestigio all'evento vanno ricordati anche Pedro Delgado, Miguel Indurain ed Alejandro Valverde, unico atleta in grado di vincere la corsa per ben cinque volte.\nSpesso il suo tracciato comprende il Collado Bermejo, salita molto selettiva che dal 2004 \u00e8 stata ribattezzata \"Cima Marco Pantani\", in onore al ciclista italiano vincitore dell'edizione 1999.\nAlbo d'oro.\n\"Aggiornato all'edizione 2022.\""}
{"id": "1636117", "revid": "71155", "url": "https://it.wikipedia.org/wiki?curid=1636117", "title": "Perdono giudiziale", "text": "Il perdono giudiziale \u00e8 una causa di estinzione del reato (previsto dall'art. 169 c.p., come modificato dall'art. 19 r.d.l. 20 luglio 1934 n. 1404) che ha un campo applicativo molto ristretto: si indirizza infatti ai soli minori, e precisamente ai soli soggetti che al momento della commissione del fatto abbiano compiuto i quattordici anni e non ancora i diciotto.\nApplicazione.\nPu\u00f2 essere concesso anche pi\u00f9 di una volta purch\u00e9 la somma delle pene inflitte non superi i due anni di reclusione e/o i 1.549,37 euro, ed \u00e8 disposto discrezionalmente dal giudice, sulla base della prognosi \"si asterr\u00e0 dal commettere ulteriori reati\". Pu\u00f2 consistere nell'astensione dal rinvio a giudizio quando il Tribunale dei Minorenni ritiene che si possa applicare una pena restrittiva della libert\u00e0 personale non superiore a 2 anni o, in caso contrario (in cui il giudizio si sia gi\u00e0 instaurato), nell'astensione dalla pronuncia di condanna; l'estinzione del reato consegue immediatamente al passaggio in giudicato della sentenza che nell'uno e nell'altro caso applica il perdono giudiziale.\nFondamento.\nAlla base dell'istituto stanno evidenti considerazioni di prevenzione speciale: nei confronti di un minore, che per la prima volta e in modo del tutto occasionale si renda autore di un illecito non grave, si rinuncia a punire in ragione degli effetti criminogeni che potrebbero derivargli dalla pena e dallo stesso processo."}
{"id": "1636120", "revid": "486946", "url": "https://it.wikipedia.org/wiki?curid=1636120", "title": "Scuola secondaria superiore", "text": ""}
{"id": "1636123", "revid": "1522738", "url": "https://it.wikipedia.org/wiki?curid=1636123", "title": "Frutti del Diavolo", "text": ""}
{"id": "1636124", "revid": "75421", "url": "https://it.wikipedia.org/wiki?curid=1636124", "title": "Umbrella Inc.", "text": ""}
{"id": "1636125", "revid": "599013", "url": "https://it.wikipedia.org/wiki?curid=1636125", "title": "John Bull (allegoria)", "text": "John Bull (letteralmente: \"Gianni Toro\") \u00e8 la personificazione nazionale del Regno di Gran Bretagna, creata da John Arbuthnot nel 1712 e resa popolare dapprima dagli stampatori britannici, quindi all'estero da illustratori e scrittori come lo statunitense Thomas Nast e l'irlandese George Bernard Shaw, autore di \"John Bull's Other Island\".\nStoria.\nCome personaggio letterario, John Bull \u00e8 pieno di buone intenzioni spesso frustrate, dotato di buon senso contadino. A differenza del successivo Zio Sam, non \u00e8 una figura autoritaria, ma piuttosto un piccolo possidente che ambisce a godersi la sua birra e la pace domestica, non esercita n\u00e9 un potere patriarcale n\u00e9 un fascino eroico. \nTalvolta con esso ci si riferisce alla totalit\u00e0 del Regno Unito, anche se l'uso non \u00e8 stato completamente accettato in Scozia o Galles, dove viene visto come una figura prettamente inglese, pi\u00f9 che britannica. \nEffettivamente Arbuthnot concep\u00ec il personaggio come personificazione dell'Inghilterra pi\u00f9 che della Gran Bretagna: infatti gli affianc\u00f2 una sorella di nome Peg (che rappresenta la Scozia e che sopravvisse nell'arte anche oltre il XVIII secolo) e un nemico tradizionale di nome Louis Baboon (la casa dei Borbone di Francia e poi anche di Spagna, figura in seguito scomparsa). \nPerci\u00f2, come alternative, in alcune vignette si usano Britannia, o un leone. Nell'Irlanda del Nord la figura di John Bull \u00e8 stata abbracciata dagli Unionisti, mentre viene rifiutata dalla maggior parte dei nazionalisti irlandesi. \nBull viene di solito raffigurato come un uomo tozzo e ben piantato con una giacca a code e i pantaloni al ginocchio, con un panciotto con la bandiera del Regno Unito, secondo la moda del periodo della Reggenza. Indossa un cilindro ed \u00e8 spesso accompagnato da un bulldog. John Bull \u00e8 stato usato in numerose campagne pubblicitarie nel tempo, ed \u00e8 una presenza frequente nelle vignette dei giornali britannici di fine del XIX e inizio XX secolo.\nIl tracagnotto e conservatore John Bull, vestito come un gentiluomo di campagna inglese, a volte in contrasto esplicito con lo stereotipo con lo scheletrico rivoluzionario francese \"sans-culottes\" giacobino, compare spesso nelle stampe di disegnatori satirici quali James Gillray, Thomas Rowlandson e George Cruikshank a partire dal 1790."}
{"id": "1636136", "revid": "287204", "url": "https://it.wikipedia.org/wiki?curid=1636136", "title": "Caieiras", "text": "Caieiras \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Franco da Rocha."}
{"id": "1636138", "revid": "640389", "url": "https://it.wikipedia.org/wiki?curid=1636138", "title": "Klin\u00eb", "text": "Klin\u00eb (; ) \u00e8 una citt\u00e0 del Kosovo.\nStoria.\nKlin\u00eb \u00e8 identificata con l'insediamento illirico di \"Chinna\", menzionato da Tolomeo nella sua \"Geographia\" (Libro II, capitolo 15).\nSimboli.\nSimbolo della municipalit\u00e0 sono le cascate Mirusha.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBerkovo, Bi\u010da, Bobovac, Bokshiq, Budisalc, Gjurgjevik\u00eb i madh, Krusheva e Madhe, Krusheva e Vogel, Vidaj\u00eb, Vla\u0161ki Drenovac, Valljak, Vrmnica, Golubovac, Gornji Petri\u010d, Grabanic\u00eb, Grabac, Gremnik\u00eb, Dei\u010d, Ujmir\u00eb, Dobri Dol, Dollc, Dellov\u00eb, Donji Petri\u010d, Drenofc, Drenov\u010di\u0107, Dresnik, Dugonjive, Dush, Du\u0161evi\u0107, Zabr\u0111e, Zajm, Zllakuqan, Gllarev\u00eb, Jagoda, Jellofc, Jashanic\u00eb, Kiev\u00eb, Klin\u00eb, Klinafc, Kpuz, Krnjince, Leskovac, Llozic\u00eb, Mali \u0110ur\u0111evik, Malo Kru\u0161evo, Mle\u010dane, Naglavci, Plo\u010dice, Pogragj\u00eb, P\u00ebrcev, Radulovac, Ranoc, Resnik, Rudice, Svrhe, Siqev\u00eb, Skoro\u0161nik, Stup, Cerovik, Crni Lug, Qabic, Qeskov\u00eb e Qupev\u00eb"}
{"id": "1636139", "revid": "110157", "url": "https://it.wikipedia.org/wiki?curid=1636139", "title": "Francisco Morato", "text": "Francisco Morato \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Franco da Rocha.\nIl comune \u00e8 nato nel 1965, distaccandosi dal territorio di Franco da Rocha."}
{"id": "1636142", "revid": "287204", "url": "https://it.wikipedia.org/wiki?curid=1636142", "title": "Franco da Rocha", "text": "Franco da Rocha \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Franco da Rocha."}
{"id": "1636144", "revid": "15756", "url": "https://it.wikipedia.org/wiki?curid=1636144", "title": "Mary Rose", "text": "La Mary Rose \u00e8 stata una caracca da battaglia inglese d'epoca Tudor e una delle prime a poter sparare una bordata piena coi suoi cannoni d'una fiancata.\nLa \"Mary Rose\" fu adeguatamente equipaggiata con 78 cannoni (91 dopo un riallestimento del 1536). Costruita a Portsmouth, Inghilterra (1509\u20131510) a lungo si pens\u00f2 che il nome fosse quello della sorella del Re Enrico VIII d'Inghilterra, Mary, cui l'aggiunta della parola \"rosa\" dipendeva dall'emblema della Dinastia Tudor. Pi\u00f9 probabilmente il nome \u00e8 quello della Vergine Maria associato a quello di Rosa Mistica, un appellativo della stessa Vergine. A quel tempo era infatti usanza attribuire alle navi nomi della tradizione religiosa (St Michael, Holygost, Jesus of Lubeck, ecc.). Essa fu una delle prime navi da guerra progettata appositamente per servire nella English Navy; si pensa infatti che essa non abbia mai servito come nave mercantile.\nIl suo dislocamento era di 500 tonn. (700 tonn. dopo il riallestimento del 1536), era lunga 38,5\u00a0m. e larga 11,7\u00a0m. Il suo equipaggio ammontava a 200 marinai, 185 soldati e 30 addetti ai pezzi.\nSebbene essa fosse l'orgoglio della flotta inglese, affond\u00f2 nel Solent (lo stretto braccio di mare compreso fra l'Isola di Wight e la terraferma inglese) e si crede sia colata a picco durante un ingaggio con la flotta francese il 19 luglio 1545. La causa esatta del suo affondamento non \u00e8 stata definitivamente acclarata ma si pensa che ci\u00f2 sia avvenuto per un problema di instabilit\u00e0 o di sovraccarico, che port\u00f2 i boccaporti del ponte di fuoco molto bassi sul pelo dell'acqua e favorendone l'ingresso a bordo in un momento di accentuato rollio.\nCarriera.\nServ\u00ec sotto l'insegna dell'Ammiraglio Sir Edward Howard nelle Guerre Italiane e partecip\u00f2 frequentemente ad azioni di fuoco. Il 10 agosto 1512 fu la nave-ammiraglia della flotta inglese di 50 navi che attacc\u00f2 la Francia a Brest in Bretagna.\nLa \"Mary Rose\" attacc\u00f2 la francese \"Marie la Cordeli\u00e8re\", nave-ammiraglia dell'ammiraglio Ren\u00e9 de Clermont; nella battaglia che ne segu\u00ec la \"Marie la Cordeli\u00e8re\" fu danneggiata ma anche la \"Mary Rose\" sub\u00ec danni non da poco e fin\u00ec incagliata. La \"Marie la Cordeli\u00e8re\" fu presa dal fuoco dei cannoni della \"Mary James\", della \"Sovereign\" e della \"Regent\", esplodendo infine con la perdita conseguente di pi\u00f9 di 1000 uomini. Trentadue navi francesi furono catturate e distrutte nella battaglia.\nDopo la morte di Edward Howard nel 1513, la \"Mary Rose\" divenne la nave-ammiraglia dell'Ammiraglio (Lord High Admiral) Sir Thomas Howard, III duca di Norfolk.\nNel 1528 e ancora nel 1536 la \"Mary Rose\" fu riattrezzata, subendo un aumento del suo dislocamento che, dalle iniziali 500 tonn., raggiunse le 700 tonn., con 91 cannoni a bordo. Il riassetto si pensa abbia comportato la costruzione d'un ulteriore ponte, per rendere la nave pi\u00f9 pesante (ma anche pi\u00f9 alta) e in grado di sopportare meglio il rollio col mare grosso.\nIn realt\u00e0, in una simulazione scientificamente approntata in un programma televisivo britannico, si dimostr\u00f2 che nelle operazioni di virata, necessariamente accelerata come si conviene in occasione di uno scontro a fuoco con navi avversarie, e in condizioni di vento teso e di mare agitato (condizioni entrambi presenti in occasione dell'affondamento della \"Mary Rose\"), la caracca tendeva a sbandare sul fianco, probabilmente per l'eccesso di altezza dell'opera morta, portando sotto il livello dell'acqua il ponte inferiore, coi sabordi dei cannoni (tra l'altro i pi\u00f9 pesanti erano nei ponti superiori) necessariamente aperti per il combattimento.\nFu assai probabilmente questo il motivo principale (come anche l'eccesso a bordo di soldati) del rapido capovolgimento e affondamento della nave.\nConseguenze.\nLa perdita di una delle pi\u00f9 possenti navi da battaglia Tudor provoc\u00f2 grande costernazione, specialmente perch\u00e9 essa affond\u00f2 sotto lo sguardo di Re Enrico VIII che osservava gli avvenimenti dal vicino Southsea Castle. Il fatto che la nave affondasse era particolarmente insolito per l'epoca. La pi\u00f9 frequente causa di perdita di naviglio era l'incendio a bordo. L'insufficienza di potenti cannoni e la robustezza del fasciame degli scafi rendevano difficile l'affondamento delle navi, per quanto danneggiate esse potessero essere. Non ci fu un'immediata spiegazione dell'affondamento, quali una violenta tempesta a un urto contro le rocce. La perdita della \"Mary Rose\" rimase nella memoria di molti ed essa fu ricordata in modo particolare: cosa che non avvenne per tante altre navi che andarono perdute.\nRiscoperta.\nIl 16 giugno 1836 la \"Mary Rose\" fu rintracciata quando una rete da pesca s'impigli\u00f2 nel suo relitto. Il sommozzatore John Deane recuper\u00f2 ordinate, cannoni, archi lunghi e altre attrezzature della nave. Ma la locazione fu dimenticata allorch\u00e9 Deane interruppe i suoi lavori nel sito nel 1840.\nAlexander McKee avvi\u00f2 una nuova indagine nel 1965 e nel 1967 il Professor Harold Edgerton rintracci\u00f2 un'anomalia acustica usando un side-scan sonar (SSS), ossia un sonar a scansione laterale. Nel 1971 una marea sigiziale, unita a una furiosa tempesta, scopr\u00ec uno strato di sedimenti che lasci\u00f2 chiaramente visibili numerose strutture quali le costole dello scafo. Nell'anno successivo, fu chiaro che il relitto giaceva sulla sua fiancata di dritta, con un angolo di 60\u00b0.\nIl 5 febbraio 1974 il sito dove giaceva il relitto della \"Mary Rose\" divenne il secondo ad essere protetto in base al Protection of Wrecks Act. Il sito rimane tuttora sotto protezione, anche dopo che la maggioranza delle rimanenti costolature della nave \u00e8 stata recuperata.\nLavori di recupero.\nNel 1979 fu creato il \"Mary Rose Trust\" e uno staff di archeologi fu formato e posto sotto la direzione della Dott. Margaret Rule per cominciare il lavoro di recupero del relitto. Come prima cosa il relitto fu sollevato per mezzo di un'apposita apparecchiatura. Dopo di ci\u00f2 il relitto, ancora sott'acqua, pot\u00e9 essere posizionato all'interno di una \"culla\". L'11 ottobre 1982 il relitto fu fatto emergere dall'acqua e messo in un bacino asciutto, a una temperatura controllata di 2\u20136\u00a0\u00b0C e un'umidit\u00e0 relativa del 95%.\nConservazione.\nNel 1994 il procedimento di lavoro su tre distinte fasi fu avviato, usando una componente a basso peso molecolare, ossia glicole polietilenico, (essenzialmente una cera). La seconda fase consistette nel nebulizzare il relitto con glicole polietilenico ad alto peso molecolare; queste prime due fasi richiesero almeno 20 giorni per essere completate. Nella terza fase, il relitto fu fatto asciugare con molta lentezza. Questa conservazione tecnica fu la medesima impiegata a partire dal 1961 per il \"Vasa\", un vascello svedese di linea che si capovolse nel 1628 e che \u00e8 attualmente visibile a Stoccolma. Il \"Vasa\" \u00e8 virtualmente intatto, mentre la \"Mary Rose\" \u00e8 per lo pi\u00f9 ridotta a una perfetta sezione verticale longitudinale, dovuta all'azione della teredine (\"Teredo navalis\") che ha distrutto il fianco di babordo (sinistro) che non era adagiato sul fondale.\nVoci correlate.\nPer altre navi con questo nome si veda:\nPer la storia generale navale d'epoca Tudor, vedere:"}
{"id": "1636145", "revid": "287204", "url": "https://it.wikipedia.org/wiki?curid=1636145", "title": "Mairipor\u00e3", "text": "Mairipor\u00e3 \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Franco da Rocha."}
{"id": "1636150", "revid": "1885593", "url": "https://it.wikipedia.org/wiki?curid=1636150", "title": "Witold Ma\u0142cu\u017cy\u0144ski", "text": "Biografia.\nFiglio di Karol Ma\u0142cu\u017cy\u0144ski, giornalista e uomo politico, inizi\u00f2 a studiare il pianoforte all'et\u00e0 di 10 anni e studi\u00f2 successivamente al conservatorio di Varsavia.\nInizialmente orientato verso lo studio della legge, si dedic\u00f2 per\u00f2 presto interamente alla musica, studiando sotto la guida di un allievo di Ferruccio Busoni. Nel 1936 venne invitato a perfezionarsi con l'ex primo ministro polacco Ignacy Jan Paderewski, considerato uno dei principali pianisti romantici della cosiddetta \"Et\u00e0 dell'Oro\". Nel 1937 conobbe la sua futura moglie, la pianista francese Colette Gaveau.\nAll'inizio della Seconda guerra mondiale Ma\u0142cu\u017cy\u0144ski, che all'epoca abitava in Francia, si un\u00ec all'esercito polacco svolgendo opera di propaganda e di sostegno delle truppe con i suoi concerti, come numerosi altri artisti dell'epoca. Alla caduta della Francia, fugg\u00ec con la moglie in Portogallo, dove incontr\u00f2 il noto direttore d'orchestra Grzegorz Fitelberg, che gli propose una \"tourn\u00e9e\" in Sudamerica. Nell'ottobre 1940 si trasfer\u00ec pertanto in Argentina e quindi, nell'aprile 1942 negli Stati Uniti.\nLa sua carriera americana fu agevolata in maniera sostanziale dal violinista Yehudi Menuhin, il quale lo aiut\u00f2 ad entrare nel circuito dei concerti e nell'organizzazione degli eventi.\nDopo la fine della guerra, si trasfer\u00ec nuovamente in Europa, questa volta in Svizzera, dove risiedette fino alla morte.\nWitold Ma\u0142cu\u017cy\u0144ski \u00e8 sepolto nel Cimitero Pow\u0105zki di Varsavia.\nOpere e discografia.\nSpecializzato in particolare nella musica romantica e grande studioso dell'opera di Fryderyk Chopin, Ma\u0142cu\u017cy\u0144ski pubblic\u00f2 numerose edizioni dello stesso Chopin e di altri musicisti come Johannes Brahms, Ludwig van Beethoven e Sergej Sergeevi\u010d Prokof'ev.\nLe sue esecuzioni sono state riprese, rimasterizzate e pubblicate su CD nel 1994 dalla casa editrice RCS Libri e Grandi Opere in una collana comprendente alcune delle esecuzioni di Ma\u0142cu\u017cy\u0144ski con la London Symphony Orchestra e con la Philharmonia Orchestra."}
{"id": "1636158", "revid": "44876", "url": "https://it.wikipedia.org/wiki?curid=1636158", "title": "Pietro Piselli", "text": "Carriera.\nRitenuto persona alquanto strana ma allo stesso tempo molto preparata sul calcio (era difatti soprannominato \"il Maestro\"), Piselli ha allenato numerose squadre in Serie A, B e C, tra cui la Lazio nella stagione 1929-1930. \u00c8 stato uno dei precursori se non il primo allenatore ad adottare il sistema in Italia.\nGli inizi: dalla Toscana alle esperienze romane.\nInizia ad allenare nel 1917 il , subentrando ad Alfredo Ratti, fino alla stagione 1919-1920, in coppia con Attilio Fresia, vincendo il girone toscano di Prima Categoria (la massima serie dell'epoca) ed arrivando persino alla sconfitta nella finalissima per l'assegnazione dello \"Scudetto\". Nella stagione 1922-1923 e nella stagione 1923-1924 guida invece la in Seconda Divisione, la seconda serie dell'epoca. Nel 1924 la formazione senese retrocede, cos\u00ec Piselli, dopo gli anni trascorsi all'Alba Roma in Prima Divisione (nuovo nome del secondo livello del campionato), conducendola per ben due volte alla finalissima per il \"Tricolore\", nel luglio 1927 diventa allenatore (con J\u00f3zsef Ging) della neonata , guidandola nelle prime amichevoli della sua storia; i giocatori giallorossi vennero poi affidati, a partire dal ritiro pre-campionato di settembre, alla guida di William Garbutt. Il tecnico toscano torna cos\u00ec al Livorno, per poi passare alla Colligiana, dove nella stagione 1928-1929 ottiene un quinto posto in Seconda Divisione (terzo livello del campionato).\nLa Serie A con la Lazio e gli anni Trenta e Quaranta.\nNella stagione 1929-1930 Piselli viene ingaggiato dalla Lazio, formazione impegnata nel nascente campionato di Serie A; sotto la guida del tecnico toscano i biancocelesti chiudono il torneo al quindicesimo posto in classifica, evitando la retrocessione in Serie B. Il tecnico non viene per\u00f2 riconfermato, e nella stagione 1930-1931 guida il Lecce in Serie B 1930-1931 evitandone la retrocessione in Prima Divisione. Dopo un anno di inattivit\u00e0 diviene la guida tecnica del Pescara, nel campionato 1932-1933 di Prima Divisione (terza serie dell'epoca). Dopo un'ulteriore stagione di forzata inattivit\u00e0 va al Messina, con cui nella stagione 1934-1935 disputa il campionato di Serie B 1934-1935 venendo per\u00f2 esonerato a campionato in corso in favore di Ezio Sclavi. Nel resto del decennio Piselli allena il , l'Aquila (con cui ottiene un secondo posto nel girone E di Serie C 1937-1938) ed il Pescara in Serie C e, nella stagione 1939-1940, il Livorno in Serie B: con la squadra toscana si piazza al secondo posto in classifica nella serie cadetta, ottenendo quindi la promozione nel successivo campionato di Serie A. Nella stagione 1940-1941 allena invece l'Udinese in Serie B, per poi sedersi sulle panchine di Aquila e Maceratese fino al termine della stagione 1942-1943.\nDurante la guerra.\nDurante la Seconda guerra mondiale allena l'Aquila nel campionato regionale abruzzese che sostitu\u00ec in quell'anno i normali campionati sospesi a causa del conflitto in corso.\nGli anni del dopoguerra in Serie B.\nDopo la fine del conflitto rimane in Abruzzo, sulla panchina della Pro Vasto, in coppia con Giuseppe Spinola, in Serie C; l'anno seguente guida invece il in Serie B. La sua parentesi in Calabria dura un solo anno, chiuso con la retrocessione dei giallorossi in Serie C; Piselli continua comunque ad allenare in Serie B anche nella stagione 1947-1948, nella quale conquista un terzo posto in classifica nel girone C del campionato cadetto alla guida dell'. Allena in seconda serie anche la Salernitana, nel biennio successivo, ottenendo un quarto posto in classifica il primo anno ed una tranquilla salvezza nel secondo. Nella parte finale della Serie B 1950-1951 allena per due partite il .\nGli ultimi anni di carriera.\nNella stagione 1951-1952 guida la Reggina ad un dodicesimo posto in classifica in girone D di Serie C, ma, per lo scandalo di corruzione, i calabresi retrocedono in IV Serie: nel corso della stagione 1952-1953 Piselli rimane a Reggio Calabria, portando la squadra ad un ulteriore dodicesimo posto in classifica (girone H). Dopo due anni di totale inattivit\u00e0 viene richiamato dall'Aquila, che allena nella stagione 1955-1956 in IV Serie. Dopo un ulteriore anno da disoccupato passa al Potenza: in Basilicata chiude il Campionato Interregionale - Seconda Categoria 1957-1958 con una retrocessione; l'anno seguente torna all'Aquila, dove ottiene una tranquilla salvezza nel campionato di Serie C. La sua ultima stagione in carriera \u00e8 la 1959-1960, nella quale subentra nel corso della stagione sulla panchina della Salernitana in Serie C ed evita ai campani la retrocessione in Serie D chiudendo il campionato al quindicesimo posto in classifica del girone C.\nCuriosit\u00e0.\nLo storico Gianni Antonucci scrive di un metodo di valutazione dei giocatori di Piselli, basato sul coraggio: avvicinatosi ad un atleta, alzava di scatto il suo bastone e se questi, spaventatosi, indietreggiava, era da lui ritenuto meno valido."}
{"id": "1636166", "revid": "17815", "url": "https://it.wikipedia.org/wiki?curid=1636166", "title": "Fush\u00eb Kosov\u00eb", "text": ""}
{"id": "1636169", "revid": "93436", "url": "https://it.wikipedia.org/wiki?curid=1636169", "title": "Kosovo Polje", "text": "Kosovo Polje (; ) \u00e8 una citt\u00e0 del Kosovo centrale. Dista 6 chilometri in linea d'aria da Pristina.\nStoria.\nLa citt\u00e0 prende il nome dalla Piana dei Merli (in serbo, appunto, \"Kosovo Polje\"), al cui centro si trova la citt\u00e0. La piana \u00e8 famosa nella storia per le due battaglie che quivi sono state combattute per fermare la penetrazione ottomana nel territorio balcanico:\nQuesti due eventi, specialmente il primo, ricoprirono fin da subito un ruolo centrale nella poesia epica serba, diventando a tutti gli effetti parte integrante della mitologia nazionale.\nNella citt\u00e0 ha sede la base della Multinational Specialized Unit di KFOR, unit\u00e0 a guida italiana composta da militari dell'Arma dei Carabinieri.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:"}
{"id": "1636170", "revid": "115549", "url": "https://it.wikipedia.org/wiki?curid=1636170", "title": "Alba Roma", "text": ""}
{"id": "1636173", "revid": "1718925", "url": "https://it.wikipedia.org/wiki?curid=1636173", "title": "Roccacannuccia", "text": "Roccacannuccia (talvolta scritto anche Rocca Cannuccia) \u00e8 una localit\u00e0 del comune di Nard\u00f2, in provincia di Lecce.\nGeografia fisica.\nLa localit\u00e0 sorge sulla strada provinciale Nard\u00f2-Copertino, a 4,5\u00a0km a nord da Nard\u00f2, 6,5\u00a0km (sud) da Copertino, 16\u00a0km (nord-ovest) da Galatina e 21\u00a0km (sud) da Lecce. L'abitato \u00e8 situato non lontano dalla Masseria Manieri e dalla Contrada Olivastro, ed \u00e8 affiancata dalla tratta ferroviaria Novoli-Nard\u00f2 delle FSE. Nella localit\u00e0 si trova un impianto di stoccaggio di rifiuti speciali.\nIl nome \"Roccacannuccia\".\nIl toponimo Roccacannuccia \u00e8 piuttosto conosciuto e usato principalmente nell'Italia centrale e meridionale. Viene utilizzato come locuzione indicante un luogo inesistente atto a rappresentare il comune italiano medio, principalmente nei disservizi, e soprattutto intendendolo come una localit\u00e0 semisconosciuta e introvabile (con quest'accezione compare nel film TV \"Il grande maestro\" come localit\u00e0 in cui va a lavorare Tot\u00f2). Tale termine, che non ha alcuna relazione con la frazione neretina, viene usato per la sua fonetica \"buffa\" come forma di scherno, nell'indicare sarcasticamente istituzioni o strutture con grande considerazione di s\u00e9 ma che contano realisticamente poco o nulla."}
{"id": "1636175", "revid": "599013", "url": "https://it.wikipedia.org/wiki?curid=1636175", "title": "Armando Preti", "text": "Carriera.\nHa giocato per alcuni anni con la in Serie A, dove ha esordito il 2 febbraio 1930 in Roma- 2-2. Ha vestito anche le maglie di , Foligno, , , e ."}
{"id": "1636177", "revid": "1924342", "url": "https://it.wikipedia.org/wiki?curid=1636177", "title": "Leposavi\u0107", "text": "Leposavi\u0107 ( o \"Albaniku\"; ) \u00e8 una citt\u00e0 del Kosovo (territorio conteso). Fa parte del Kosovo del nord, una regione a maggioranza serba.\nCon il suo 97-98% di popolazione serbo, il comune con la pi\u00f9 alta maggioranza di popolazione serba di tutto il Kosovo.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBare, Belo Brdo, Belu\u0107e, Berberi\u0161te, Bistrica, Borova, Bor\u010dane, Brzance, Vitanovi\u0107e, Vra\u010devo, Vu\u010da, Gnje\u017edane, Gornji Krnjin, Grani\u010dane, Grkaje, Guvni\u0161te, Gulije, Desetak, Dobrava, Donje Isevo, Donji Krnjin, Dren, Duboka, Zabr\u0111e, Zavrata, Zemanica, Zrnosek, Ibarsko Postenje, Jarinje, Jelakce, Jo\u0161anica, Kajkovo, Kamenica, Kijev\u010di\u0107e, Kopori\u0107e, Kostin Potok, Ko\u0161utica, Ko\u0161utovo, Kru\u0161evo, Kru\u0161\u010dica, Kutnje, Lazine, Leposavi\u0107, Le\u0161ak, Lozno, Majdevo, Mekini\u0107e, Miokovi\u0107e, Mioli\u0107e, Mo\u0161nica, Ostra\u0107e, Plakaonica, Planinica, Popovce, Potkomlje, Pridvorica, Rvatska, Rodelj, Rucmance, Seoce, Slatina, So\u010danica, Tvr\u0111an, Trebi\u0107e, Trikose, \u0106irkovi\u0107e, Ulije, Ceranja, Crveni, Crnatovo e \u0160aljska Bistrica."}
{"id": "1636179", "revid": "17815", "url": "https://it.wikipedia.org/wiki?curid=1636179", "title": "Leposaviq", "text": ""}
{"id": "1636182", "revid": "14513631", "url": "https://it.wikipedia.org/wiki?curid=1636182", "title": "Rocca Cannuccia", "text": ""}
{"id": "1636184", "revid": "15756", "url": "https://it.wikipedia.org/wiki?curid=1636184", "title": "Episodi di Psych (seconda stagione)", "text": "La seconda stagione della serie televisiva Psych \u00e8 stata trasmessa in prima visione negli Stati Uniti d'America da USA Network dal 13 luglio 2007 al 15 febbraio 2008.\nIn Italia la stagione \u00e8 stata trasmessa in prima visione dal canale pay Steel dal 16 marzo all'11 maggio 2008, mentre in chiaro \u00e8 stata trasmessa da Rete 4 dal 9 agosto al 25 ottobre 2008.\nDuetti americani.\nTrama.\n1987: Gus e Shawn fanno uno spettacolo con la scuola vestiti rispettivamente da Michael Jackson e Roland Orzabal.\n2007: Nigel St. Niegel, odiatissimo giudice dello show televisivo \"American Duos\" subisce vari attentati alla vita e per questo chiede protezione alla polizia, la quale a sua volta chiede l'aiuto di Shawn e Gus, che vanno a indagare sotto copertura come partecipanti. Sar\u00e0 Jules ad insegnare i due a ballare e a fare da coreografa per il loro spettacolo, in maniera quasi maniacale.\nNel frattempo Nigel St. Nigel viene portato a casa di Henry Spencer, provocando non pochi fastidi all'uomo\nIndagando il \"sensitivo\" scopre che la sospettata principale, Emilina Saffron \u00e8 innocente e il vero colpevole \u00e8 il terzo giudice, Zapato che vuole vendicarsi in quanto costretto a vivere all'ombra di St. Nigel. Il quale smascherato il suo attentatore trova modo di criticare anche lui.\nShawn e Gus eseguono la loro performance e conquistano il pubblico, ma vengono pesantemente criticati da St. Nigel e squalificati.\nIl dinosauro assassino.\nTrama.\n1987: Per un progetto scolastico sui dinosauri Gus mette tutto l'impegno e realizza una iperrealistica testa di tirannosauro a grandezza reale mentre Shawn arriva all'ultimo secondo e monta il modellino di un dinosauro su un'automobilina telecomandata impressionando la classe e la maestra per la creativit\u00e0 e vincendo anche un premio.\n2007: Lassiter passa un periodo di incredibile fortuna risolvendo un caso dopo l'altro e Shawn si sente escluso perch\u00e9 la polizia non sembra avere pi\u00f9 bisogno di lui; la situazione non migliora quando viene trovato al molo il cadavere di un uomo con quello che sembra un enorme morso sullo stomaco ed il \"sensitivo\" (riconoscendo la forma dei morsi) sostiene sia stato un Tyrannosaurus rex.\nPur senza il sostegno di nessuno Shawn insegue la sua teoria scoprendo che l'uomo era un paleontologo che aveva scoperto i resti di un dinosauro in una fattoria ed era stato assassinato poich\u00e9 il fattore non voleva che altra gente venisse a scavare nella sua propriet\u00e0 timoroso del fatto che scoprissero un omicidio da lui commesso anni prima. Nella colluttazione il paleontologo era caduto sulla mandibola dell'essere e questo era il motivo della ferita.\nPsych riesce cos\u00ec in un colpo solo a risolvere un omicidio avvenuto anni prima, uno attuale e riportare alla luce un dinosauro.\nScontro di sensitivi.\nTrama.\n1987: Henry cerca di convincere il preside della scuola di Shawn che il figlio ha contraffatto la sua firma sul permesso per la gita scolastica ma l'uomo risulta incredulo a sentire che un bambino di dieci anni possa falsificare tanto bene una firma e dunque Shawn la fa franca.\n2007: Per arrestare un pericoloso falsario il Dipartimento di Polizia di Santa Barbara deve collaborare con l'FBI ed anche Shawn si trova in competizione quando conosce la sensitiva federale Linsday Leiken che sembra avere veri poteri paranormali ed essere molto pi\u00f9 brava di lui tanto da fargli fare una figuraccia davanti ai colleghi e ai federali.\nShawn e Gus tuttavia si riscattano portando per primi i colleghi alla base operativa del falsario che scoprono abbandonata da poco. Quella sera Linsday e Shawn decidono di cooperare e di unire i loro \"poteri psichici\" ma finiscono a letto insieme ed al risveglio Shawn capisce che l'ha raggirato quando Gus lo chiama per dirgli che hanno trovato il falsario morto.\nShawn riesce a fermare Linsday all'aeroporto e dimostra che in realt\u00e0 la \"sensitiva\" federale era in combutta col falsario, che lei ha ucciso per intascare tutti i soldi ricavati dalla contraffazione.\nUn caso troppo facile.\nTrama.\n1987: Gus e Shawn fanno una corsa con la bicicletta e la vittoria va a Gus, Shawn si chiede come abbia potuto perdere dato che la sua bici era migliore e Henry gli rimprovera che ha pensato troppo a come migliorare la bicicletta dal punto di vista estetico dimenticandosi della cosa pi\u00f9 importante: l'allenamento.\n2007: Shawn indagando sul furto dell'auto di Lassiter scopre per caso un ladro di autovetture che finisce in prigione tutti ne sono entusiasti e lo definiscono il miglior caso del \"sensitivo\", che stavolta ha perfino superato il record del dipartimento per la velocit\u00e0 di soluzione di un caso.\nIl ragazzo per\u00f2 non \u00e8 soddisfatto perch\u00e9 pensa sia stato troppo facile per cui indaga pi\u00f9 a fondo scoprendo che dietro a tutto si nasconde un ben pi\u00f9 largo spaccio di droga in cui le partite venivano proprio nascoste nei cerchioni delle auto rubate.\nAssassinio all'ippodromo.\nTrama.\n1987: Shawn e Gus alle elementari vengono tiranneggiati da un bullo di nome Jimmy \"Tritolo\", il quale viene espulso per colpa di Shawn, che fa la spia rivelando che il bullo ha lanciato una pallina di carta alla maestra facendole perdere l'equilibrio e cadere dalle scale.\n2007: Jimmy, divenuto un fantino, si presenta alla Psych e assume i due perch\u00e9 crede che dietro al fatto che tutti i cavalli da lui montati nelle ultime corse abbiano rallentato arrivati in curva nord ci siano spiegazioni paranormali. Gus \u00e8 restio a lavorare per il bullo della loro infanzia ma Shawn si sente in colpa per la sua espulsione e accetta l'incarico.\nI due vanno dunque all'ippodromo a indagare ma qui durante una corsa un fantino viene assassinato e la colpa ricade su Jimmy, Shawn scopre per\u00f2 che i veri responsabili sono l'annunciatore, uno scommettitore ed un fotografo che lavorano all'ippodromo i quali per truccare le corse sparano dei dardi soporiferi agli animali, uno di essi tuttavia ha erroneamente colpito un fantino uccidendolo.\nNell'epilogo Jimmy si scusa per i suoi comportamenti con i due alle elementari e Shawn gli rivela che fu lui il colpevole della sua espulsione, il fantino gli risponde che non gli porta rancore e dunque si salutano. Gus rivela allora che non avrebbe dovuto scusarsi poich\u00e9 in realt\u00e0 fu lui a sparare la pallina.\nCritiche avvelenate.\nTrama.\n1987: Shawn cerca di convincere il padre a togliergli una punizione preparandogli la colazione ma Henry scopre che il cuoco \u00e8 in realt\u00e0 Gus.\n2007: Un noto critico culinare viene trovato morto per avvelenamento, a causa delle pessime recensioni fatte a tutti i ristoranti della citt\u00e0 la lista dei sospettati \u00e8 enorme e dunque Shawn e Gus decidono di indagare da vicino insidiandosi nella redazione dove \u00e8 edito il giornale su cui veniva pubblicata la rubrica di cucina dell'uomo.\nIl tutto \u00e8 complicato dalla presenza dello zio di Gus: Burton \"Burt\" Guster, convinto che il sensitivo sia il nipote. Dunque davanti a lui sono costretti a fingere che sia cos\u00ec senza per\u00f2 sistemare l'inganno alla polizia e alla stampa.\nShawn si fa dunque assegnare la rubrica dell'oroscopo e dopo una serie di previsioni scalcinate e soggettive (prese alla lettera da Jules e Lassiter) e di indagini clandestine scopre che il vero colpevole dell'omicidio era proprio un collega del critico che voleva farsi assegnare la rubrica culinare dell'uomo.\nQuasi geni.\nTrama.\n1987: Henry insegna al figlio a giocare a scacchi ed il ragazzo, pur ritenendo il gioco noioso, riesce in poche mosse a dare scacco al padre.\n2007: Due ragazzi di una scuola per bambini prodigio assumono Shawn e Gus per scoprire un assassino nella loro scuola di cui hanno captato una telefonata. I due accettano e come copertura vanno l\u00ec a lavorare come insegnanti di \"fisica sensitiva\" o \"sensifisica\".\nNel frattempo Jules come regalo per il suo primo anniversario di servizio a Santa Barbara chiede a Lassiter di assegnargli un caso ufficiale completamente sotto la sua gestione, il detective acconsente e gli assegna lo stesso caso cui lavora Psych. Inoltre la riempie di direttive per farla agire esattamente come agirebbe lui.\nAlla fine Shawn, Gus e Jules (che ha deciso di fare di testa sua), scoprono che l'uomo sentito al telefono dai ragazzi in realt\u00e0 \u00e8 un loro compagno di classe che si finge un adolescente per prendere il diploma negatogli quindici anni prima per motivi di condotta. Questi ha assassinato un professore poich\u00e9 colpevole d'aver scoperto il suo inganno.\nNel finale Lassiter si complimenta finalmente con Jules ed ammette che \u00e8 una brava poliziotta, come pegno le lascia le sue manette portafortuna.\nOperazione tata.\nTrama.\n1987: Henry cerca di rispondere alla domanda di Shawn su come nascano i bambini ma non trovando le parole giuste si arrende e decide di mandarlo a chiedere a sua madre.\n2007: il capo Vick assume Shawn e Gus per una missione molto speciale: trovarle una tata per sua figlia. Annoiato del caso Shawn inizia a cercare intorno a s\u00e9 casi pi\u00f9 stimolanti arrivando a scoprire di una serie di furti avvenuti tutti nello stesso quartiere e capisce che tutto ci\u00f2 ha un qualche collegamento con le tate di un'agenzia chiamata il palloncino rosso.\nTuttavia l'assenza di sonno dovuta ai pianti della bambina porta la Vick in uno stato di rabbia e paranoia in preda al quale sfoga le sue ire su chiunque gli capiti a tiro, tra cui Lassiter che a sua volta sfoga le sue ire su altri ed il tutto si riversa sopra l'unica persona incapace di prendersela con qualcuno: Jules.\nShawn non riuscendo neanche ad avvicinare la Vick per farsi assegnare il caso decide di chiedere collaborazione a Jules che si finge sua moglie per infiltrarsi nell'agenzia di tate e scovarne i traffici; ovvero che usano telecamere speciali per controllare le case dei vicini e carpirne i codici dei sistemi di sicurezza e derubarle in seguito.\nAlla fine il nipote della Vick si offre di tornare a farle da tata.\nCacciatori di taglie.\nTrama.\n1987: Shawn e Gus osservano un cacciatore di taglie (Byrd) portare un criminale alla polizia e ne restano affascinati, Henry prontamente li riprende che quell'uomo \u00e8 un mezzo fuorilegge e l'ammirazione \u00e8 fuori luogo, ma Shawn pensa comunque che sia figo.\n2007: Jules commette un errore di distrazione durante il trasporto di un criminale arrestato per l'omicidio di una donna e questo scappa, il marito della vittima dunque assume Byrd, ormai vicino al pensionamento per ricatturarlo, il Dipartimento dunque rischia di perdere la faccia ed impegna tutte le sue risorse nella ricerca, Lassiter per\u00f2 taglia fuori Jules dalle indagini e lei ci resta male sentendosi in colpa per l'accaduto.\nShawn, vedendola cos\u00ec, decide di aiutarla e mettere il criminale di nuovo dietro le sbarre, sebbene questo lo porti a mettersi contro il suo eroe d'infanzia Byrd. Shawn e Gus si uniscono alla caccia all'uomo ma scoprono che l'inafferrabile criminale in realt\u00e0 \u00e8 innocente e che il vero assassino in realt\u00e0 \u00e8 il marito della donna, il quale ha assunto Byrd per togliersi l'unico testimone dai piedi. La polizia arresta dunque sia lui che Byrd, mentre il ricercato originale viene arrestato solo per furto.\nJules ringrazia Shawn per l'aiuto e per poco i due non si baciano ma si limitano ad un lungo faccia a faccia poich\u00e9 la ragazza pensa sarebbe un errore, Shawn rispetta la sua volont\u00e0 e se ne va sorridendo mentre Jules inizia a smontare e rimontare la sua pistola per sbollire la tensione.\nProfumo d'omicidio.\nTrama.\n1987: Gus e Shawn giocando a palla la fanno finire al di l\u00e0 della staccionata del vecchio e burbero signor Fuller e Gus scavalca per andare a riprenderlo ma viene scoperto.\n2007: Alla vigilia di natale Shawn e Gus vengono invitati da Jules a cena con la sua famiglia ma hanno gi\u00e0 un impegno coi genitori di Gus, cui Shawn ha deciso di mostrare che non \u00e8 una cattiva influenza per il figlio.\nDunque consigliano alla detective di invitare Lassiter al loro posto perch\u00e9 non resti solo durante le feste.\nIl padre di Gus viene tuttavia accusato dell'omicidio del vicino di casa e Psych indagher\u00e0 avendo cos\u00ec occasione di dimostrare la propria maturit\u00e0 (Gus) e seriet\u00e0 (Shawn) alla coppia che scagiona da ogni accusa trovando la vera assassina.\nNel frattempo Lassiter sconvolge i nipotini di Jules ed il resto della sua famiglia durante le feste con i suoi modi burberi.\nPer amore di Mira.\nTrama.\n1987: Henry, Shawn e Gus ad un ristorante osservano un uomo fare una proposta di matrimonio ad una donna.\n2007: Un detective privato pedina Shawn e Gus, questi si scopre essere mandato da Mira, la moglie di Gus da cui \u00e8 separato da cinque anni. Essa, in vista del suo secondo matrimonio, vorrebbe che Gus firmasse le carte del divorzio, il promesso sposo della donna per\u00f2 non si presenta alla cerimonia e Gus sospetta sia un trucco di Mira per riavvicinarlo, ma scopre di sbagliarsi quando l'uomo ricompare all'ultimo momento.\nLassiter scopre che Jules ha totalizzato un punteggio pi\u00f9 alto del suo al test da detective (98.4 contro 97.2) e diventa invidioso e competitivo tanto da iniziare una sorta di gara con lei per scoprire chi \u00e8 il migliore. Competizione che finir\u00e0 quando Shawn riveler\u00e0 che lui a quindici anni ha fatto il test ottenendo 100, lasciando entrambi scioccati.\nIntanto emerge che il marito di Mira \u00e8 in realt\u00e0 in combutta con il detective privato che li ha seguiti per derubare la vigna della donna, ma l'intervento di Psych e della polizia impedir\u00e0 una strage.\nUna scomparsa sospetta.\nTrama.\n1987: Shawn guarda la spiaggia assieme al nonno, il quale gli consiglia di non dare troppo peso a ci\u00f2 che dice il padre, perch\u00e9 nella vita deve divertirsi e, ogni tanto usare l'immaginazione.\n2007: Shawn e Gus indagano sulla scomparsa di un ottantenne da una casa di riposo e per farlo intrufolano di nascosto Henry al suo interno, il quale seppure all'inizio fosse l\u00ec contro la sua volont\u00e0 in breve inizier\u00e0 a divertircisi.\nNel frattempo Lassiter e Jules devono rimettere in riga il figlio teppista del vicesindaco il quale per\u00f2 sembra non curarsi dei loro ammonimenti ed \u00e8 pi\u00f9 interessato alla bella O'Hara.\nShawn e Gus intanto scoprono che l'anziano \u00e8 ricoverato in un ospedale dopo essere stato trovato per strada privo di sensi mentre faceva jogging come ogni giorno. L'uomo in realt\u00e0 \u00e8 in coma indotto per un farmaco somministrato a lui e ad altri pazienti della casa di riposo da un'infermiera che voleva liberare un posto per far entrare sua madre nell'istituto.\nPsych riesce a risolvere il caso mentre O'Hara in soli cinque minuti di discorso in privato riesce a rimettere il ragazzo in riga sebbene non si sappia cosa gli ha detto esattamente.\nOmicidio sul set.\nTrama.\n1987: Shawn sorprende Henry a guardare una telenovela in TV e lui gli dice per giustificarsi che la stava seguendo perch\u00e9 \u00e8 istruttiva la recitazione degli attori serve a capire quando un sospetto sta mentendo, Shawn allora apprende che recitare \u00e8 come mentire.\n2007: Un protagonista di una soap opera argentina viene ucciso con un coltello che avrebbe dovuto essere solo un oggetto di scena ma si \u00e8 rivelato vero, l'attore che lo pugnalato in quella scena viene messo sotto accusa e arrestato, dunque Shawn per indagare si fa assumere all'interno del cast ricoprendo il nuovo ruolo vacante e diventando in pochi giorni l'idolo dei fan.\nNel frattempo Jules cerca di fare amicizia con una nuova recluta e subisce una denuncia per molestie. Apprende allora da Karen Vick che nessuna donna della polizia ha un'amica, neanche loro lo sono. Cosa che lascia la ragazza turbata.\nShawn scopre infine che l'assassina \u00e8 una ragazza della troupe incapace di distinguere la realt\u00e0 dalla finzione.\nDurante l'episodio si scopre inoltre che tutti i personaggi a parte Shawn e Lassiter seguono la telenovela.\nVeleno in polvere.\nTrama.\n1987: Henry trova Shawn e Gus sotto una tenda da campeggio in salotto con il barbecue acceso, i due dicono di aver fondato un club segreto ma appena lui chiede quali sono le regole i bambini capiscono di non essere d'accordo.\n2007: Shawn scopre per caso che il padre faceva parte di una loggia massonica segreta e lo segue fin dentro la sede scoprendo che il gran maestro \u00e8 stato assassinato, dalle prime analisi risulta che sia stato morso da un serpente brasiliano, tuttavia \u00e8 morto davanti a tutti durante una cerimonia.\nI due investigatori diventano membri della loggia per indagare con discrezione.\nLe accuse ricadono sul suocero di Lassiter, Irving Parker, dunque l'uomo inizia a collaborare con Shawn per scagionarlo, scoprendo che il vero colpevole \u00e8 il tesoriere della loggia, il quale si appropriava indebitamente dei fondi depositati dai confratelli ed era stato scoperto dal gran maestro e ricattato, dunque l'ha ucciso con del veleno in polvere nel cappuccio da cerimonia.\nModelli assassini.\nTrama.\n1987: Il giorno della foto di classe Shawn non indossa il gillet cui sua madre tiene tanto e cerca di uscire di nascosto con una maglietta di \"Supercar\" ma il padre lo scopre e lo costringe ad indossarla.\n2007: \u00c8 il compleanno di Gus e per festeggiare Shawn lo porta in una festa privata di fotomodelli, dove assistono per\u00f2 all'omicidio del direttore per via di un incidente elettrico, Shawn \u00e8 subito stregato dal caso ma Gus non vuole risolverne fino alla fine del giorno del suo compleanno, dunque solo passata la mezzanotte i due iniziano a indagare e per farlo si fingono modelli di nome Black e Tan ed entrano nell'agenzia per scoprire il colpevole.\nTre giorni dopo al funerale anche la moglie muore mentre fa il discorso di commiato e l'agenzia viene affidata alla socia minoritaria Emily, che di conseguenza diviene le principale indiziata.\nDopo mille frivolezze che finiscono per contagiare non solo Gus ma anche Lassiter e Jules, Shawn scopre l'accaduto, ovvero che i due si sono uccisi a vicenda (lui avvelenava lei e lei l'ha scoperto e fulminato) per svelarlo fa la sua solita sceneggiata da \"sensitivo\" sul palcoscenico che si conclude per\u00f2 in un nulla di fatto dato che non c'\u00e8 nessuno da arrestare.\nLa mummia assassina.\nTrama.\n1987: Shawn non volendo andare a dormire guarda di nascosto il film horror che i genitori vedevano in TV e ne rimane terrorizzato, il padre perci\u00f2 lo rassicura a modo suo dicendo che i morti non camminano, per lo pi\u00f9 si decompongono, puzzano e perdono liquidi.\n2007: Al museo di Santa Barbara viene rubata una mummia, tuttavia l'edificio non presenta segni di forzatura esterna o interna e perci\u00f2 la responsabile desidera che sia Shawn ad occuparsene. Il \"sensitivo\" vedendo delle impronte interne alla teca si rende conto che la creatura ne sia uscita con le sue gambe. La situazione degenera quando si trova l'addetto della sicurezza strangolato e dalle analisi emergono sul suo collo tracce di lino e spore di 3000 anni.\nNel frattempo Karen Vick annuncia che sta per dimettersi dall'incarico perch\u00e9 la sua condizione di capo ad interim non \u00e8 stata rinnovata, Lassiter, Jules, Shawn e Gus sono abbattuti ma ormai la decisione \u00e8 stata presa.\nAl museo Shawn comprende che il vero colpevole \u00e8 il signor Wyles, sovrintendente della struttura, il quale non ha mai fatto arrivare davvero la mummia bens\u00ec si era sostituito ad essa fin dal primo giorno al fine di recuperare un'arma in avorio ceduta involontariamente al museo con cui anni prima ha ucciso il padre, sfortunatamente per lui il suo tentato furto \u00e8 stato scoperto dal custode che ha strangolato per non avere testimoni.\nIl caso finisce in seconda pagina sui giornali e la squadra intera fa una menzione speciale alla Vick cos\u00ec da convincere il sindaco a darle ufficialmente l'incarico di capo della polizia.\nIn appendice Shawn va a casa del padre dopo l'insistenza di questi che gli dice di dovergli parlare di una cosa urgente il ragazzo non lo ascolta e fa per lasciare l'abitazione quando si trova davanti la pi\u00f9 inaspettata delle sorprese: sua madre."}
{"id": "1636186", "revid": "116529964", "url": "https://it.wikipedia.org/wiki?curid=1636186", "title": "Episodi di Psych (prima stagione)", "text": "La prima stagione della serie televisiva Psych \u00e8 stata trasmessa in prima visione negli Stati Uniti d'America da USA Network dal 7 luglio 2006 al 2 marzo 2007.\nIn Italia la stagione \u00e8 stata trasmessa in prima visione dal canale pay Steel dal 19 gennaio al 16 marzo 2008, mentre in chiaro \u00e8 stata trasmessa da Rete 4 dal 7 giugno al 2 agosto 2008 (senza tuttavia rispettare l'ordine originale degli episodi).\nAgenzia investigativa \"Psych\".\nTrama.\n1986: In un ristorante il piccolo Shawn viene sottoposto a un test da parte del padre per decidere se potr\u00e0 o meno avere il dolce, il ragazzo riesce a identificare a occhi chiusi il numero di persone che indossano dei cappelli nella stanza.\n2006: Shawn, ormai adulto vive in maniera dissoluta e irresponsabile racimolando denaro con soffiate occasionali alla polizia, le quali si rivelano impeccabilmente esatte. Dopo aver contribuito all'arresto di un ladro ed essersi presentato a riscuotere la ricompensa il detective Lassiter si insospettisce e decide di arrestarlo con l'accusa di complicit\u00e0. Per evitare la prigione, Shawn si finge un sensitivo e viene rilasciato seppur non creduto del tutto. Vick, capo ad interim della polizia, lo sente dichiararsi sensitivo e dunque lo assume per risolvere il caso del rapimento di Camden McCallum.\nGrazie all'aiuto dell'amico di sempre Gus e del padre Henry con cui si riconcilia dopo anni, Shawn scopre che in realt\u00e0 Camdem \u00e8 stato assassinato assieme all'amico Malcolm Orso proprio da suo padre in quanto aveva scoperto il piano dei due di inscenare il rapimento e chiedere un riscatto.\nIl successo convince Shawn ad aprire un'agenzia investigativa insieme a Gus e mettersi al servizio del Dipartimento di Polizia di Santa Barbara. Tale agenzia viene battezzata Psych (da \"Psychyc\": sensitivo in inglese).\nMaestro di parole.\nTrama.\n1989: Gus a una gara di spelling a scuola si blocca sulla parola \"aggiornamento\" sbagliando per colpa di un suggerimento errato di Shawn.\n2006: Shawn incontra per la prima volta Jules e fa una figuraccia con lei disturbandola durante il suo primo appostamento. In seguito Gus lo trascina a vedere la gara \"Spelling Bee\", dove assistono alla morte dell'ex campione nazionale, che ricopriva il ruolo di direttore di gara, trovandosi cos\u00ec coinvolti nel caso. Indagando emerge un collegamento tra la morte dell'uomo e la recente squalifica del promettente Brendon Wu,finito al pronto soccorso preda di uno svenimento. Il ragazzo era stato infatti sabotato dal padre di un altro concorrente intenzionato a far vincere il figlio e, quando il direttore l'aveva scoperto, l'uomo si \u00e8 visto costretto ad ucciderlo. Shawn rivela a Gus di avergli dato apposta un suggerimento sbagliato vent'anni prima perch\u00e9 se avesse vinto sarebbe finito come i ragazzi in gara allo \"Spelling Bee\": stressati, alienati e competitivi vittime di genitori troppo pretenziosi.\nIndagine parallela.\nTrama.\n1985: Henry rimprovera duramente il figlio mentre questi sta giocando a nascondino, l'uomo coglie l'occasione del gioco per ribadire al ragazzo come occorra essere silenziosi durante un pedinamento.\n2006: Shawn annoiato da un caso troppo facile e tedioso decide di seguirne clandestinamente un altro riguardante il furto del prezioso anello matrimoniale del figlio del procuratore distrettuale Maxwell. Per farlo si avvicina alla famiglia riuscendo ad ottenere un appuntamento con la sorella dello sposo e a farsi invitare al matrimonio e si fa passare per un agente segreto con la direzione dell'albergo in cui verr\u00e0 celebrata la cerimonia per agire con la collaborazione di tutti.\nIl suddetto anello parrebbe essere stato trafugato da una cassaforte impenetrabile, mentre Lassiter ipotizza che si tratti di un professionista, Jules \u00e8 pi\u00f9 portata a credere che sia qualcuno di vicino alla famiglia e che quindi ne aveva l'accesso, ma nessuno ascolta le sue intuizioni in quanto ultima arrivata, nessuno a parte Shawn che decide di aiutarla a seguire la sua pista.\nIl \"sensitivo\" e la detective conducono quindi un'indagine parallela a quella di Lassiter dalla quale emerge che proprio la sorella della sposa (nonch\u00e9 organizzatrice dell'evento) \u00e8 la colpevole del furto, invidiosa del fatto che il padre non avesse dato l'anello a lei.\nCercasi defunto.\nTrama.\n1989: Henry trascina il figlio in un appostamento a notte fonda per cogliere sul fatto il vicino di casa che gli ruba il giornale tutte le mattine.\n2006: Shawn e Gus vengono assunti dalla vedova del rapinatore di banche Roger Blaine in quanto due suoi ex-complici stanno per essere rilasciati ed essa teme la verranno a cercare per il bottino dell'ultimo colpo del marito, che perse la vita poco dopo averlo nascosto. La donna vorrebbe che Shawn si mettesse in contatto con lo spirito di Roger per sapere dove questi ha nascosto i soldi.\nCon una serie di sedute spiritiche fasulle e di indagini segrete i due scoprono che Roger \u00e8 ancora vivo e da tre anni cerca di ritrovare il punto in cui nascose il bottino, inoltre emerge che la vera mente dietro il colpo era proprio sua moglie determinata a impossessarsi della refurtiva che la banda non aveva spartito con lei. Lo stesso Roger ha inscenato la sua morte per liberarsi dalle manie di grandezza della donna.\nTelefono amico.\nTrama.\n1985: Shawn non trova la sorpresa in un pacchetto di cereali e Henry coglie l'occasione per dargli un'altra lezione importante: le cose possono cambiare a seconda della prospettiva da cui le guardi, girando la scatola sul fondo, infatti, il bambino trova l'ambita sorpresa.\n2006: Un maniaco depressivo ossessionato dal telefono amico viene trovato morto apparentemente suicida, Shawn \u00e8 per\u00f2 convinto che si sia trattato di omicidio e, grazie a Jules, che gli passa i fascicoli del caso in segreto, riesce a trovare il modo di avvalorare la sua teoria trasferendo l'ufficio della sua agenzia nei locali del telefono amico e scoprendo cos\u00ec che il colpevole dei \"suicidi\" \u00e8 un operatore disgustato dalla debolezza dei depressi e dal loro modo di affrontare i problemi che li uccide dopo che questi chiamano il telefono amico.\nI guerrieri del fine settimana.\nTrama.\n1986: Henry lancia un razzo nel bosco e dice a Shawn e Gus che il primo che glielo riporter\u00e0 avr\u00e0 un gelato; i bambini lo cercano tutto il pomeriggio ma quando tornano dall'uomo il razzo \u00e8 in mano sua. Il poliziotto ha infatti usato una scorciatoia per precedere i ragazzi e cos\u00ec insegnar loro a osservare tutti i percorsi possibili.\n2006: Durante una rievocazione storica della Guerra Civile Americana organizzata da Lassiter uno degli attori, Nelson Poe, viene ucciso da un vero proiettile, per scoprire il colpevole Shawn, Gus e Jules prendono parte alla rievocazione scoprendo che l'omicidio \u00e8 avvenuto per errore e il vero obbiettivo era l'infermiera da campo (ora impersonata da O'Hara) che fuori dalla scena \u00e8 un agente assicurativo, Il costumista infatti stava attuando una frode assicurativa con la sua complicit\u00e0 ma all'ultimo aveva deciso di tagliarla fuori dal progetto per intascarsi tutto, per sbaglio per\u00f2 Poe l'aveva scoperto e lui l'ha ucciso per metterlo a tacere.\nLa casa stregata.\nTrama.\n1986: Shawn inseguito da un bullo si rifugia in casa sua ma il padre gli dice che \"un vero uomo non scappa dai problemi ma li risolve\" e cos\u00ec lo costringe a uscire per trovare una via diplomatica col bulletto, cosa che riesce a fare svelandogli come merce di scambio la sequenza di risposte esatte usate dalla maestra di matematica nei test.\n2006: Shawn e Gus vengono assunti da un uomo che \u00e8 convinto che casa sua sia infestata da uno spettro che lo vuole morto, nel frattempo Lassiter e Jules indagano sul misterioso omicidio di un chirurgo avvenuto per mano di una persona che ufficialmente non esiste.\nI due casi si rivelano collegati poich\u00e9 il cliente di Psych non \u00e8 affatto tormentato da uno spettro, bens\u00ec da una seconda personalit\u00e0 completamente autonoma e indipendente intenzionata a cambiare sesso e che per questo aveva contattato il chirurgo in questione, tuttavia \u00e8 subentrata una terza personalit\u00e0 violenta contraria all'operazione che l'ha ucciso.\nI detective riescono a fermarlo prima che uccida un'altra dottoressa.\nFumetto-mania.\nTrama.\n1986: Henry rimprovera Shawn per essersi fatto prestare dei fumetti da Gus, dicendosi contrario a tali letture in quanto descrivono i poliziotti come degli incapaci che aspettano che altri facciano il loro lavoro e dunque li proibisce al figlio.\n2006: Jules deve gestire quasi tutto il lavoro in ufficio in quanto Lassiter e il capo Vick sono a un convegno fuori citt\u00e0, quindi chiede aiuto a Shawn per un caso di rapimento, il ragazzo accetta seppur dovr\u00e0 svolgere il lavoro in via gratuita.\nIndagando scopre che il ragazzino scomparso era diretto alla convention di fumetti di fantascienza tenutasi a Santa Barbara e dunque decide di indagare a partire da li, spacciando lui e Gus per gli assistenti di George Takei (riuscendo a convincere lo stesso) per non pagare l'ingresso.\nI due investigatori privati si trovano tuttavia coinvolti in una serie di sparizioni misteriose.\nParallelamente Vick partorisce e Lassiter l'accompagna in ospedale e assiste al suo travaglio.\nShawn e Gus scoprono che il colpevole di tutti i rapimenti avvenuti \u00e8 l'autore de \"Lo Spettro Verde\" fumetto trasportato sul grande schermo in una pellicola stroncata dalla critica fino al punto da rovinare la sua carriera, ragion per cui ha deciso di vendicarsi sui suddetti critici.\nDopo aver risolto il caso Shawn firma un contratto con una casa editrice per autorizzarla a produrre un fumetto ispirato a lui: \"The Psych Man\".\nConfusi alla meta.\nTrama.\n1986: A una gita scolastica allo zoo Shawn prende in giro Trish Connors, una compagna di classe goffa e bruttina che, arrabbiata, gli lancia una palla da tennis sbagliando mira e facendola finire in bocca a uno struzzo il quale, per poco, non soffoca. la colpa ricade su Shawn che viene punito perch\u00e9 si rifiuta di fare la spia, solo il capitano Brett Connors, padre di Trish, crede alla sua innocenza.\n2006: Trish Connors divenuta adulta e bellissima si presenta alla Psych facendo girare la testa sia a Shawn che a Gus, la ragazza \u00e8 venuta perch\u00e9 il padre, da tempo malato di alzheimer, afferma di aver risolto un omicidio di cui tuttavia non ricorda n\u00e9 il colpevole n\u00e9 la vittima, nessuno (nemmeno Henry e la polizia) gli crede e per questo si \u00e8 rivolto a Shawn.\nConnors ha scoperto che un ragazzo apparentemente sbranato dai puma sia stato in realt\u00e0 assassinato, ma il caso presenta analogia con uno avvenuto vent'anni prima tanto da far pensare che il capitano stia confondendo passato e presente, in realt\u00e0 i due delitti sono legati tra loro e Connor aveva scoperto proprio questo. La moglie del miliardario Mort Crocker si \u00e8 infatti sbarazzata prima dell'amante del marito e, vent'anni dopo, del figlio nato dalla relazione segreta tra i due, sempre servendosi dei puma e dell'aiuto di suo fratello: il ranger De Soto.\nTrish ringrazia Shawn per l'aiuto ma lui flirtando con lei rivanga la storia dello struzzo facendola arrabbiare e perdendo la sua occasione.\nL'ultimo pianeta.\nTrama.\n1987: Al supermercato Henry tenta di dare una lezione a Shawn sulla parsimonia dandogli i soldi necessari per prendere un determinato numero di merendine ma non oltre, tuttavia quando arriva alla cassa scopre di essere il 1000000\u00ba cliente del negozio, vincendo quindi una bici e dei buoni sconto per comprare altre dozzine di barrette di cioccolato sotto lo sguardo sgomento del padre.\n2006: In un bar Shawn incontra Lassiter completamente ubriaco e depresso; il detective gli rivela che quello \u00e8 l'anniversario della sua separazione dalla moglie (che non \u00e8 avvenuta da sei mesi ma da due anni) ammettendo di ritenere Shawn migliore di lui e di considerarsi un fallito, dopodich\u00e9 sviene. Allibito Shawn decide di risolvere il caso su cui l'uomo sta lavorando da settimane senza successo e dare il merito a lui per sollevargli il morale.\nInizia dunque a indagare con l'identit\u00e0 del detective ma viene subito scoperto da Jules e di fronte all'insistenza della ragazza ammette il suo piano, ottenendo subito anche la sua collaborazione.\nDunque Gus, Shawn e Jules fanno squadra e indagano su un omicidio avvenuto all'osservatorio astronomico smascherando l'assassinio di un astronomo che aveva scoperto un nuovo pianeta extrasolare trovando la morte per mano di un collega invidioso. Il terzetto raggira Lassiter facendogli credere che il caso sia stato risolto delle sue intuizioni restituendogli cos\u00ec la sua autostima.\nLa serata dei mini-incontri.\nTrama.\n1985: Shawn torna a casa nascondendo un occhio nero al padre che per\u00f2 se ne accorge e si fa raccontare dal figlio cos'\u00e8 successo; una bambina di nome Elisabeth l'ha colpito perch\u00e9 non la stava ascoltando mentre parlava. Il padre allora gli d\u00e0 quattro dritte sulle donne: ascoltare tutto ci\u00f2 che dicono fin nei dettagli, prevedere cosa vorrebbero gli rispondessi, fargli sempre complimenti e mai domandargli et\u00e0 o peso. Il bambino assimila le informazioni che in futuro saranno la base degli unici rapporti umani in cui non sbaglier\u00e0 mai, quelli con l'altro sesso.\n2006: Un uomo si sveglia nudo in un campo e va alla centrale credendo di essere stato rapito dagli alieni, il caso viene archiviato come mitomane ma nel giro di due giorni altre due persone si trovano nelle stesse condizioni, uno dei quali morto. Il dipartimento indaga sul possibile collegamento tra le vittime: hanno tutti partecipato a una serie di incontri-flash per single.\nShawn, Gus, Lassiter e Jules partecipano dunque alla sera dei mini-incontri per trovare un sospetto. La serata non va bene, Lassiter non trova nessuno, Jules e Shawn ottengono il 100% nel test di compatibilit\u00e0 e Gus esce con una ragazza che sembrerebbe corrispondere al profilo dell'assassina ma si rivela solo un'altra pista falsa. L'illuminazione arriva dai drink distribuiti ai partecipanti, i quali sono stati corretti con una sostanza psicotropa per disorientare le vittime designate cos\u00ec da derubarle e scaricarle in un campo per confonderle, dietro a tutto ci sono il proprietario del bar e sua moglie.\nJules parla con Shawn per chiarirsi sul test ed evitare situazioni imbarazzanti in futuro, il \"sensitivo\" gi\u00e0 imbarazzato le dice di avere semplicemente copiato il suo test con i suoi \"poteri\" lei capisce che sta mentendo ma finge di credergli.\nDelitto tra le nuvole.\nTrama.\n1985: Henry porta il figlio in tribunale ad assistere a un processo e insegnargli come capire quando una persona \u00e8 sincera, sta mentendo, \u00e8 sicura di vincere o tutt'altro.\n2006: Un presentatore meteorologico noto con la reputazione di playboy, viene trovato pugnalato al cuore nel suo ufficio e del suo omicidio viene incriminata l'ultima della sua lunga fila di amanti, guardando la sua dichiarazione in TV, tuttavia, Shawn capisce dallo sguardo della donna la sua innocenza e, trovatosi in tribunale per rientrare in possesso della sua Harley Davidson, sequestrata per divieto di sosta, decide di improvvisarsi avvocato e dare una mano all'imbranato difensore della donna, Adam Hornstock.\nIl \"sensitivo\" fa un'arringa in tribunale aiutato da Gus e Hornstock dimostrando che la vera colpevole dell'omicidio \u00e8 la segretaria dell'uomo, invaghita di lui e gelosa delle sue relazioni.\nAlla fine dell'episodio, Shawn, recatosi alla centrale per partecipare a un'asta e ricomprare la sua moto, incontra suo padre e Hornstock che gli propongono di pagarla al suo posto ma, con grande sorpresa di tutti, McNab dichiara che la moto \u00e8 stata ritirata dall'asta grazie a un \"interno\". Dalla porta del magazzino esce Lassiter, lasciando intuire che, probabilmente, \u00e8 stato lui a ritirare la moto dall'asta.\nFidarsi \u00e8 bene....\nTrama.\n1985: Shawn e Gus giocano a battaglia navale e hanno un litigio quando Gus, che non \u00e8 riuscito a colpire neanche una delle navi di Shawn, lo accusa di barare. L'intervento del padre rivela che Shawn stava effettivamente giocando senza aver disposto i pezzi, per punirlo il padre lo costringe a fare una partita con una nave in meno, cos\u00ec che capisca cosa si prova a essere imbrogliati.\n2006: Shawn indaga sulla scomparsa di una promettente giocatrice di tennis che doveva disputare un torneo in citt\u00e0, mentre Gus \u00e8 a un campeggio con il suo capo e i suoi colleghi. Il finto sensitivo trova le prove che la tennista sia fuggita col suo nuovo ragazzo e fa \"evadere\" Gus dal campeggio con la scusa di una nonna malata ma, arrivato sul posto in cui \u00e8 sicuro di trovare la coppia, scopre la ragazza picchiata a sangue, fortunatamente viva, ma priva di sensi.\nLa colpa ricade su uno stalker che la perseguitava da tempo ma Shawn scopre la verit\u00e0 nascosta: il colpevole \u00e8 un fotografo della polizia che le faceva servizi come freelance per sbarcare il lunario e con cui aveva avuto una relazione che il carattere volubile di lei stava per rompere. Il motivo per cui non sembrava possibile era che quest'ultimo aveva manipolato i referti fotografici del caso.\nDoppia coppia.\nTrama.\n1985: Shawn gioca a poker con gli agenti della centrale di polizia e riesce a vincere tutte le partite e parecchi soldi, quando per\u00f2 il padre lo scopre da tutto in beneficenza per insegnagli che il semplice fatto che riesca a vincere facilmente non gli d\u00e0 il diritto di approfittarsi degli altri.\n2006: Shawn e Gus vengono a sorpresa assunti da Henry e dal suo amico Bill Peterson per rintracciare Brandon, il figlio scomparso di questi. Shawn prende il caso sul personale in quanto venuto da una raccomandazione del padre e in breve scopre che il ragazzo ha enormi debiti di gioco con un noto giocatore di poker locale, J. P. Berger.\nIntanto Jules si prodiga per organizzare a Lassiter una festa a sorpresa per il suo compleanno, ignorando i consigli del capo Vick, che tenta inutilmente di dissuaderla dal provarci. Travolta dall'entusiasmo Jules ruba l'agenda di Lassiter sperando di scoprire qualcosa sui suoi gusti (ignara che sia in realt\u00e0 il suo libro nero degli arresti).\nShawn, Gus, Henry e Peterson trovano Brandon in un casin\u00f2 mentre sta per disputare un torneo di poker al fine di estinguere il debito, essendo troppo tardi per una ritirata Shawn decide di infrangere la promessa fatta anni prima e disputare la gara al posto del figlio di Peterson per avere la certezza di vittoria, inoltre scopre che Berger usa un trucco e lo fa squalificare. Nonostante abbia vinto 7 milioni di dollari Shawn decide di non volerli con s\u00e9 in quanto vinti col gioco e li scommette tutti sul numero sbagliato della roulette per liberarsene.\nO'Hara, nell'epilogo, scopre di aver involontariamente fornito a tutte le persone arrestate da Lassiter il suo indirizzo di casa.\nLa confraternita.\nTrama.\n1987: La sera della festa di Halloween Shawn e Gus vanno a fare dolcetto o scherzetto con Henry ma, sulla via del ritorno, la sua volante capta un'emergenza al manicomio Wispy Suny Pines e vedono una ragazza buttarsi dalla finestra.\n2006: Jules riceve la sua prima missione ufficiale sotto copertura, deve fingersi una ragazza appartenente a una confraternita studentesca per indagare su un omicidio avvenuto proprio all'ormai abbandonata Wispy Suny Pines, tale omicidio \u00e8 stato in realt\u00e0 archiviato come suicidio e caso di emulazione ma, visti alcuni dettagli incerti, il dipartimento ha deciso di indagare pi\u00f9 a fondo. Le studentesse stanno infatti venendo sterminate una dopo l'altra e assistono in continuazione a fenomeni che sembrano paranormali e questo avviene anche dopo che vengono trovate le colpevoli dell'incidente capitato durante l'iniziazione che ha provocato la morte della ragazza.\nNel frattempo a Lassiter viene affidata una nuova insopportabile recluta che gli provoca costantemente dei guai, la detective Goochberg.\nIl \"sensitivo\" scopre infine che dietro agli omicidi c'\u00e8 Alice Bundy, la migliore amica della ragazza morta durante l'iniziazione, furiosa con le ragazze della confraternita poich\u00e9 disgustata dal modello che rappresentano e il cui tentativo di emulazione \u00e8 costato la vita all'amica; nel proseguire della sua vendetta Alice cerca di uccidere anche Jules ma la reazione estremamente violenta della detective la neutralizza.\nLiberatosi di Groochberg, Lassiter si lamenta col capo Vick per avergliela affidata e gli chiede se fosse una sorta di punizione, lei risponde allibita che pensava sarebbero andati d'accordo poich\u00e9, a suo parere, incredibilmente simili; Lassiter si rattrista nel rendersi conto che tutti i suoi colleghi e il suo capo lo vedano come la Goochberg; poi, per\u00f2, mentre si aggira sconsolato per i corridoi Shawn, Gus e Jules gli lanciano un biscotto della fortuna sorridendogli e facendogli capire che, in fondo, degli amici li ha."}
{"id": "1636187", "revid": "93436", "url": "https://it.wikipedia.org/wiki?curid=1636187", "title": "Lipjan", "text": "Lipjan (; ) \u00e8 una citt\u00e0 del Kosovo centrale.\nStoria.\nLa citt\u00e0 fu fondata in epoca romana col nome di Ulpiana, da cui deriva il nome attuale, in onore dell'Imperatore Romano Marcus Ulpius Nerva Traianus.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nAndrovac, Banduli\u0107, Banjica, Brus, Bujance, Bukovica, Varigovce, Velika Dobranja, Veliki Ala\u0161, Veliko Ribare, Voga\u010dica, Vrelo, Vr\u0161evce, Glavica, Glanica, Glogovce, Gole\u0161ko Vrelo, Gornja Gu\u0161terica, Gornje Gadimlje, Guvno Selo, Divljaka, Dobrotin, Donja Gu\u0161terica, Donje Gadimlje, Zloku\u0107ane, Janjevo, Kle\u010dka, Konjsko, Konjuh, Kraji\u0161te, Krajmirovce, Laleti\u0107, Lepina, Liva\u0111e, Lipljan, Lipovica, Lug, Lugad\u017eija, Magura, Mala Dobranja, Mali Ala\u0161, Malo Gracko, Malo Ribare, Marevce, Medvece, Mirena, Muhad\u017eer Babu\u0161, Novo Rujce, Oklap, Okosnica, Plitkovi\u0107, Poturovce, Rabovce, Radevo, Rusinovce, Sedlare, Skulanevo, Slovinje, Smolu\u0161a, Staro Gracko, Staro Rujce, Suvi Do, Te\u0107a, Topli\u010dane, Torina, Trbovce, Crni Breg, \u010celopek, \u010cu\u010duljaga e \u0160i\u0161arka."}
{"id": "1636191", "revid": "307923", "url": "https://it.wikipedia.org/wiki?curid=1636191", "title": "Panni di probazione", "text": "Con la definizione di panni di probazione, anche detti \"panni della prova,\" ci si riferiva all'abito religioso indossato dai novizi quando, terminato il periodo di probandato, entravano in noviziato. \nQuesta terminologia veniva usata soprattutto all'interno dell'ordine francescano. I \"panni della prova\" constavano, pertanto, di un saio di solito con qualche differenza rispetto a quello indossato dai frati che gi\u00e0 avevamo emesso la professione dei voti. \nErano definiti \"panni della prova\" perch\u00e9 i novizi erano, appunto, \"in prova;\" non avendo ancora alcun legame giuridico verso l'ordine che li avrebbe accolti. Questo legame veniva e viene ancora oggi creato al termine del noviziato con l'emissione dei \"voti temporanei, \"normalmente seguita dopo uno o tre anni (a seconda delle costituzioni e statuti dell'ordine) dai \"voti perpetui, \"anche detti \"Professione Solenne\". \nAll'interno dell'ordine dei Frati Minori, ad esempio, il \"saio della prova\" era privo di cappuccio. Questo per riconoscere i novizi dai cosiddetti \"frati professi\". Oggi non esiste pi\u00f9 questa differenza tra l'abito indossato dai novizi e quello dei cosiddetti professi. \nIn alcune provincie religiose francescane, si potrebbe tuttavia ancora notare che il cingolo dei novizi sia privo dei tre nodi, simbolo, appunto, dei tre voti di povert\u00e0, castit\u00e0 e obbedienza che essi non hanno ancora emesso."}
{"id": "1636192", "revid": "433605", "url": "https://it.wikipedia.org/wiki?curid=1636192", "title": "Ulpiana", "text": "Ulpiana fu un'antica citt\u00e0 romana nei Balcani, e capitale della regione storica della Dardania. Nei Balcani ci si riferisce a questa citt\u00e0 anche col nome \"Moesia\".\nUlpiana \u00e8 compresa nella municipalit\u00e0 di Gra\u010danica, in Kosovo. La cittadina Lipljan, nella cui municipalit\u00e0 si trovava fino al 2009, prende il nome dall'antica Ulpiana. Fu fondata nel II secolo durante l'impero di Traiano e rinnovata nel VI secolo durante l'impero di Giustiniano, a seguito del quale fu rinominata \"Iustiniana Secunda\". Resti della citt\u00e0, distrutta e ricostruita pi\u00f9 volte, con la basilica, mosaici e tombe, sono stati trovati a ovest di Gra\u010danica. Durante il periodo cristiano Ulpiana fu un importante centro episcopale. Ad Ulpiana sono stati ritrovati molti reperti come monete, ceramiche, armi, gioielli, ecc.\nI resti della citt\u00e0, solo parzialmente portati alla luce, si trovano circa a 1,3\u00a0km a ovest di Gra\u010danica, immediatamente a nord della strada che la connette a Laplje Selo.\nUlpiana \u00e8 anche il nome antico dell'attuale Pristina."}
{"id": "1636194", "revid": "33751", "url": "https://it.wikipedia.org/wiki?curid=1636194", "title": "Pietro De Santis", "text": "Carriera.\nHa giocato in Serie A con e Lucchese tra il 1948 e il 1951. Il suo esordio nel massimo campionato risale al 19 settembre 1948 in -Palermo 0-3. Ha giocato anche con , , e Juventina Lecce. Del Lecce il migliore marcatore in Serie B al pari di Massimo Coda, con 36 reti. \nVanta anche una presenza con la nazionale B (ad Atene il 25 maggio 1949) e 3 presenze nella nazionale militare nella stagione 1951-1952.\n\u00c8 stato il primo calciatore leccese a vestire una maglia azzurra."}
{"id": "1636199", "revid": "1924342", "url": "https://it.wikipedia.org/wiki?curid=1636199", "title": "Malishev\u00eb", "text": "Malishev\u00eb (; ) \u00e8 una citt\u00e0 del Kosovo situata nel distretto di Prizren.\nStoria.\nLlapusha \u00e8 un altro concetto che \u00e8 noto nel comune di Malishev\u00eb.\nDall'antichit\u00e0 nel centro di Malishev\u00eb dimostra la presenza di insediamenti illirici, la prova che Malisheva \u00e8 stato un insediamento illirico con altri insediamenti nel comune, situati lungo il fiume Mirusha. Storicamente, il centro politico amministrativo ha cambiato in termini di nome e anche in termini di uffici. Al momento della occupazione turca di questi territori, si nota Bajraku di Astrazub, che era situato alla stazione delle Mura nel nord fino a Mrasor ad ovest. Pi\u00f9 tardi notiamo il nome Circolo di Rahovec, che si trov\u00f2 nello stesso territorio.\nDopo la seconda guerra mondiale, il governo locale \u00e8 stato inizialmente organizzato nel villaggio di Banja e nel villaggio Kijev\u00eb, poi successivamente trasferito al 1960 in Malishev\u00eb. In questo modo, Malisheva per la prima volta divent\u00f2 il centro politico amministrativo. Nel 1965 il comune viene sciolto dal governo jugoslavo. Per la seconda volta il comune si form\u00f2 come centro\nComunale nel 1986, per proseguire poi fino al 1991, quando viene sciolto dal governo serbo di nuovo. Dopo la guerra, con il regolamento UNMIK no. 2000/45, Malisheva era di nuovo un ente comunale autonoma, .de jure. pari ad altri comuni del paese.\nMalisheva prima di due secoli aveva cominciato a costruire. In tutto il territorio c'erano costruite solamente cinque case. La buona posizione geografica, ed il territorio Kosovaro in particolare nella regione di Llapush\u00ebs, ha cominciato ad essere costruito dalla popolazione venuta dai Paesi confinanti. Malisheva nel 1988 ha guadagnato lo status del comune, ma dopo 3 anni \u00e8 stato rimosso e poi riguadgagnato poi nel 1999 - 2000.\nOrmai \u00e8 riconosciuta come un comune dall'Assemblea Kosovara.\nSociet\u00e0.\nEvoluzione demografica.\nLa quasi totalit\u00e0 della popolazione \u00e8 di etnia albanese."}
{"id": "1636201", "revid": "14514067", "url": "https://it.wikipedia.org/wiki?curid=1636201", "title": "Carrapipi", "text": ""}
{"id": "1636202", "revid": "14514073", "url": "https://it.wikipedia.org/wiki?curid=1636202", "title": "Caropepe", "text": ""}
{"id": "1636210", "revid": "1924342", "url": "https://it.wikipedia.org/wiki?curid=1636210", "title": "Novo Brdo", "text": "Novo Brdo (, o anche \"Novob\u00ebrd\u00eb\") \u00e8 una citt\u00e0 del Kosovo.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBostane, Zebince, Izvor, Jasenovik, Klobukar, Labljane, Mani\u0161ince, Novo Brdo, Prekovce e Trni\u0107evce."}
{"id": "1636213", "revid": "78273", "url": "https://it.wikipedia.org/wiki?curid=1636213", "title": "Post punk revival", "text": ""}
{"id": "1636215", "revid": "93436", "url": "https://it.wikipedia.org/wiki?curid=1636215", "title": "Obiliq", "text": "Obiliq (; o anche \"Kastrioti\") \u00e8 un comune del Kosovo di abitanti, appartenente al distretto di Pristina.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nAde, Babin Most, Bak\u0161ija, Breznica, Gornji Grabovac, Kru\u0161evac, Lazarevo, Leskov\u010di\u0107, Mazgit, Milo\u0161evo, Obili\u0107, Plemetina, Raskovo, Rudnik Kosovo, Sibovac, Hamidija, Crkvena Vodica e \u0160ipitula."}
{"id": "1636218", "revid": "124123", "url": "https://it.wikipedia.org/wiki?curid=1636218", "title": "Morti nel 1281", "text": ""}
{"id": "1636219", "revid": "78273", "url": "https://it.wikipedia.org/wiki?curid=1636219", "title": "Anatomia di Gray", "text": ""}
{"id": "1636241", "revid": "124123", "url": "https://it.wikipedia.org/wiki?curid=1636241", "title": "Morti nel 220", "text": ""}
{"id": "1636242", "revid": "124123", "url": "https://it.wikipedia.org/wiki?curid=1636242", "title": "Nati nel 465 a.C.", "text": ""}
{"id": "1636296", "revid": "1784492", "url": "https://it.wikipedia.org/wiki?curid=1636296", "title": "Slobodan Jankovi\u0107 (calciatore)", "text": "Carriera.\nClub.\nDebutta da professionista nel 1968 con la , ma viene subito mandato in prestito una stagione al . Rientrato a Belgrado disputa buone stagioni con la maglia biancorossa, vincendo due campionati jugoslavi e una Coppa di Jugoslavia.\nNell'estate del 1975 si trasferisce in Francia, al \nDopo due stagioni rientra in patria, e chiude la carriera nell'.\nNazionale.\nDisput\u00f2 una sola partita con la nazionale jugoslava, scese in campo il 16 aprile 1975 in occasione del match perso 1-0 contro l'Irlanda del Nord."}
{"id": "1636297", "revid": "287204", "url": "https://it.wikipedia.org/wiki?curid=1636297", "title": "Slobodan Jankovic", "text": ""}
{"id": "1636307", "revid": "729019", "url": "https://it.wikipedia.org/wiki?curid=1636307", "title": "Parassitemia", "text": "La parassitemia \u00e8 un reperto di laboratorio che indica le presenza, sempre patologica, di parassiti nel sangue e permette di valutare la loro quantit\u00e0 media e massima, misurata in rapporto a un \u03bcl di sangue.\nNella malaria, ad esempio, i valori medi di presenza parassitemica, secondo il protozoo di riferimento, sono: \nLa parassitemia viene quantizzata con esami ematochimici o con metodi immunocromatografici."}
{"id": "1636314", "revid": "838137", "url": "https://it.wikipedia.org/wiki?curid=1636314", "title": "Adparticella", "text": "Un'adparticella (calco dell'inglese \"adparticle\", contrazione di \"adsorbed particle\", ovvero particella adsorbita) \u00e8 un atomo, una molecola o un gruppo di atomi o molecole che giacciono sulla superficie di un cristallo; il termine viene utilizzato nell'ambito della chimica delle superfici. Un'adparticella che sia un singolo atomo viene chiamato \"adatomo\"."}
{"id": "1636319", "revid": "309289", "url": "https://it.wikipedia.org/wiki?curid=1636319", "title": "Bachanaj", "text": "Il Bachanaj o Bachynaj (; in lingua sacha: \u0411\u0430\u0430\u0445\u044b\u043d\u0430\u0439, \"Baachynaj\") \u00e8 un fiume della Russia siberiana orientale, affluente di sinistra della Lena. Scorre nel \u017diganskij ulus della Sacha (Jacuzia).\nIl fiume ha origine da un lago in una zona paludosa del Bassopiano della Jacuzia centrale, scorre in direzione sud-orientale e a met\u00e0 corso svolta verso nord, parallelo alla Lena dove sfocia a 835\u00a0km dalla sua foce,1 km a sud della foce del fiume Taryn-Jurjach. La lunghezza del Bachanaj \u00e8 di 250\u00a0km, l'area del suo bacino \u00e8 di 2\u00a0930\u00a0km\u00b2. Lungo il suo basso corso si trova l'omonimo villaggio di Bachanaj."}
{"id": "1636320", "revid": "486946", "url": "https://it.wikipedia.org/wiki?curid=1636320", "title": "Bahany", "text": ""}
{"id": "1636323", "revid": "486946", "url": "https://it.wikipedia.org/wiki?curid=1636323", "title": "Bakhany", "text": ""}
{"id": "1636325", "revid": "122793042", "url": "https://it.wikipedia.org/wiki?curid=1636325", "title": "Chicco e Spillo", "text": "Chicco e Spillo \u00e8 un singolo del cantautore italiano Samuele Bersani, pubblicato nel 1992 come secondo estratto dal primo album in studio \"C'hanno preso tutto\".\nDescrizione.\nDopo aver collaborato con Lucio Dalla nel 1991, all'interno del tour dell'album \"Cambio\" con la canzone \"Il mostro\", Bersani esordisce con questo singolo conquistando subito le radio ed una fetta di pubblico giovanile e partecipando nell'estate 1993 al Festivalbar.\nIl brano, scritto dallo stesso Bersani, \u00e8 la storia di due fratelli, detti appunto Chicco e Spillo, due giovani delinquenti tossicodipendenti, che tentano il \"colpaccio\" rapinando un negozio. Il furto va a buon fine, ma i due in fuga con il motorino vengono intercettati dalla polizia. Nell'inseguimento i due ragazzi finiscono in un incidente. Nonostante il tema trattato, il brano ha una sonorit\u00e0 molto solare ed allegra, ed il tono del brano in generale \u00e8 pi\u00f9 canzonatorio, che pretestuosamente serioso.\nIl brano \u00e8 stato inserito anche nella raccolta del cantautore \"Che vita! Il meglio di Samuele Bersani\" del 2002 e successivamente nella raccolta \"Psyco - 20 anni di canzoni\" nel 2012.\nIl brano compare anche nell'album dal vivo di Bersani \"La fortuna che abbiamo (Live)\" del 2016, interpretato insieme a Caparezza e gli Gnu Quartet.\nVideo musicale.\nIl videoclip, girato nel 1991 e diretto da Ambrogio Lo Giudice, \u00e8 stato pubblicato sul canale YouTube del cantante.\nGli attori che recitano nel video, e che interpretano Chicco e Spillo, attualmente vivono a Bologna. Chicco \u00e8 interpretato da Giammarco Rocco di Torrepadula che ha recitato in Vacanze di Natale 2000 nel ruolo di Roberto Gazzoni al fianco di Megan Gale. La vespa 50 Special che appare nel video era di propriet\u00e0 dello stesso Giammarco Rocco. Spillo \u00e8 interpretato da Gary Louis Pierantonio, oggi avvocato.\nCover.\nIl brano \u00e8 stato ripreso dal rapper Frankie hi-nrg mc nel suo album \"DePrimoMaggio\" del 2008 e dal rapper HegoKid nell'album \"Il suono del peccato\" del 2011."}
{"id": "1636330", "revid": "17654", "url": "https://it.wikipedia.org/wiki?curid=1636330", "title": "La Cecchina", "text": ""}
{"id": "1636333", "revid": "63756", "url": "https://it.wikipedia.org/wiki?curid=1636333", "title": "Marco Borradori", "text": "Biografia.\nNato a Sorengo, dopo il liceo prosegu\u00ec gli studi all'Universit\u00e0 di Zurigo e consegu\u00ec la licenza in diritto nel 1983, ottenendo il diploma di avvocato e notaio nel 1986.\nFu eletto deputato al Consiglio nazionale per la Lega dei Ticinesi dal 1991 al 1995 e dal 1992 al 1995 municipale della citt\u00e0 di Lugano, quale responsabile del Dicastero delle Aziende municipalizzate.\nIl 2 aprile 1995 venne eletto al Consiglio di Stato, dove diresse il Dipartimento del Territorio, responsabile della gestione, pianificazione e sviluppo del territorio cantonale.\nIl 14 aprile 2013 \u00e8 stato eletto sindaco della citt\u00e0 di Lugano, per la Lega dei Ticinesi, con 14\u00a0212 voti contro i 12\u00a0725 di Giorgio Giudici, sindaco sin dal 1984.\nLa mattina del 10 agosto 2021 \u00e8 stato colpito da un arresto cardiaco mentre si allenava per la Maratona di New York; soccorso, viene ricoverato in cura intensiva presso il Cardiocentro di Lugano, dove decede l'11 agosto in seguito a complicazioni legate a insufficienza multiorgano."}
{"id": "1636335", "revid": "599013", "url": "https://it.wikipedia.org/wiki?curid=1636335", "title": "Gabriele Cantagallo", "text": "Carriera.\nPortiere, cresce calcisticamente nel S.S. Virtus Piano d'Orta dove esordisce fra i dilettanti sedicenne. Approda alla SPAL nel 1961 per giocare prima nella De Martino poi come terzo portiere della squadra biancoazzurra in Serie A.\nRetrocessa la SPAL in Serie B nel 1964, Cantagallo, nel frattempo divenuto rincalzo di Bruschini, esordisce nella Serie cadetta contro il . La grande opportunit\u00e0 per il portiere abruzzese nasce l'anno successivo, nel 1965 quando, complice la prolungata indisponibilit\u00e0 dello sfortunato Bruschini, il portiere pescarese si trova a divenire il titolare della SPAL nel frattempo ritornata in Serie A. Cantagallo esordisce nella massima serie il 12 settembre 1965 contro la Roma e con gli estensi vittoriosi per 2 a 0.\nL'anno successivo per\u00f2 divide con Galli il ruolo di titolare per poi ritornare in secondo piano nel 1967 con l'arrivo di Mattrel e l'esordio di Cipollini. \u00c8 con lo stesso Cipollini che si contende il ruolo di titolare nel 1968-69 nella serie cadetta, sempre con la SPAL, che retrocede di nuovo.\nA quel punto Paolo Mazza arriva alla conclusione di non tenere alla SPAL Cantagallo ritenendo che l'estremo difensore, spettacolare fra i pali ma talvolta incerto nelle uscite alte, abbia ormai dato il meglio di s\u00e9 e quindi non possa pi\u00f9 rappresentare uno di quegli affari che avevano caratterizzato la carriera del mago di campagna. Mazza quindi conferma titolare Cipollini, di due anni pi\u00f9 giovane, e cedee Cantagallo al \"Rovereto\".\nDopo 3 anni a Rovereto Cantagallo passa alla dove, sotto la guida del suo mentore alla SPAL Francesco Petagna, conquista la promozione in Serie C. Successivamente va al dove subisce diversi infortuni fra i quali la rottura del tendine d'Achille. Approda infine alla societ\u00e0 calcistica Banco di Roma, prima in Serie D poi, dal 1978, nella neonata Serie C2, dove gioca sino alla soglia dei 40 anni, coniugando la sua passione per il calcio con quella della sua nuova attivit\u00e0 di funzionario di banca.\nDopo il ritiro ha allenato svariate squadre dilettantistiche abruzzesi e diventa preparatore dei portieri terminando la sua carriera proprio in questo ruolo con il Francavilla dove, nello staff tecnico, ritrova anche il suo ex compagno di squadra alla SPAL Bertuccioli."}
{"id": "1636350", "revid": "339392", "url": "https://it.wikipedia.org/wiki?curid=1636350", "title": "Benishangul-Gumaz", "text": ""}
{"id": "1636352", "revid": "124598616", "url": "https://it.wikipedia.org/wiki?curid=1636352", "title": "Costanzo Balleri", "text": "Biografia.\nNato a Livorno, suo nipote David \u00e8 stato anch'egli un calciatore. \u00c8 morto nella sua citt\u00e0 il 2 novembre 2017 all'et\u00e0 di 84 anni, a seguito di una lunga malattia.\nCarriera.\nGiocatore.\nDifensore di grande temperamento, noto con il soprannome di \"Lupo\", cresce calcisticamente nel Livorno e pare destinato a una carriera di secondo piano in Serie B in coppia con Picchi come terzino. La svolta avviene nel 1959 quando Paolo Mazza acquista entrambi i terzini e li lancia in Serie A. Sar\u00e0 un grande successo, la SPAL arriver\u00e0 quinta e Picchi andr\u00e0 all'Inter mentre Balleri approder\u00e0 al .\nNel novembre del 1960 per\u00f2 Helenio Herrera si convincer\u00e0 a ricostruire la coppia Picchi-Balleri e insister\u00e0 per averlo. Angelo Moratti lo asseconder\u00e0 e Balleri esordir\u00e0 con la maglia neroazzurra il 20 novembre 1960 nel vittorioso derby con il Milan. Per Balleri, che sempre a novembre di quell'anno aveva ritrovato anche l'altro ex spallino Morbello, l'avventura interista durer\u00e0 due anni e a Milano giocher\u00e0 45 partite di campionato, 11 in Coppa delle Fiere e 2 in Coppa Italia segnando una rete. Nel novembre del 1962 andr\u00e0 al sempre in Serie A e con i \"canarini\" rester\u00e0 due anni iniziando a giocare da libero.\nPoi, sempre a novembre, nel 1964 Balleri ritorn\u00f2 alla SPAL in Serie B per sostituire come libero il grande Sergio Cervato che si era ritirato a seguito di un infortunio. Successivamente, completando la carriera a ritroso, di nuovo a Livorno e infine in Serie D con il dove chiuse con il calcio giocato.\nAllenatore.\nCarriera a ritroso quella di allenatore in quanto inizi\u00f2 - facendo l'allenatore/giocatore - con il Montevarchi (dove \u00e8 tornato ben 4 volte ottenendo 3 promozione dalla D alla C risultando a oggi l'Allenatore per antonomasia dei rossoblu) per passare poi al Livorno tra Serie B e Serie C. Allener\u00e0 poi il , il Campobasso e la Sangiovannese.\nDopo il ritiro.\nIl 27 aprile 2010, durante la \"Giornata del Calcio\", \u00e8 stato premiato, insieme ad altri ex giocatori della squadra, tra cui Paolo Garzelli e Mauro Lessi, per il suo contributo alla squadra del Livorno: infatti con 197 presenze fra gli amaranto \u00e8 l'ottavo giocatore, di tutti i tempi, nella classifica per numero di presenze in campionato del Livorno.\nPremio \"Costanzo Balleri\".\nDal 2021 l'associazione \"Memoria rossobl\u00f9, storia dell'Aquila Montevarchi\" ha istituito il premio \"Costanzo Balleri\", con cadenza annuale, da consegnare al miglior giocatore dell'Aquila Montevarchi alla fine del campionato corrente.\nalbo d'oro.\n2021) Simone Biagi.( serie D)"}
{"id": "1636358", "revid": "172", "url": "https://it.wikipedia.org/wiki?curid=1636358", "title": "Noise-gate", "text": ""}
{"id": "1636359", "revid": "486946", "url": "https://it.wikipedia.org/wiki?curid=1636359", "title": "Somali (Etiopia)", "text": ""}
{"id": "1636364", "revid": "14691", "url": "https://it.wikipedia.org/wiki?curid=1636364", "title": "Nazioni, Nazionalit\u00e0 e Popoli del Sud", "text": ""}
{"id": "1636368", "revid": "599013", "url": "https://it.wikipedia.org/wiki?curid=1636368", "title": "Tigr\u00e8", "text": ""}
{"id": "1636370", "revid": "1745361", "url": "https://it.wikipedia.org/wiki?curid=1636370", "title": "Stigma", "text": ""}
{"id": "1636371", "revid": "287204", "url": "https://it.wikipedia.org/wiki?curid=1636371", "title": "Luciano Milo", "text": "Carriera.\nCresciuto, artisticamente parlando, con l'A.S. Mezzaluna di Mentana, ha avuto molto successo assieme a Federica Faiella, con la quale ha vinto la medaglia d'argento ai Campionati Italiani del 2000, due volte la medaglia d'argento ai Campionati Mondiali Juniores, ed il Grand Prix Juniores nel 1997/1998. Hanno terminato la loro partnership dopo la stagione 1999/2000, quando si sono piazzati undicesimi al campionato europeo di pattinaggio di figura.\nHa fatto coppia con Gloria Agogliati per una sola stagione. Insieme hanno vinto la medaglia di bronzo ai campionati italiani del 2001.\nAttualmente insegna pattinaggio al palaghiaccio di Mentana."}
{"id": "1636375", "revid": "172", "url": "https://it.wikipedia.org/wiki?curid=1636375", "title": "Wah-wah", "text": ""}
{"id": "1636382", "revid": "115415076", "url": "https://it.wikipedia.org/wiki?curid=1636382", "title": "Alpi Sud-orientali", "text": "Le Alpi Sud-orientali (dette anche \"Alpi calcaree meridionali\") sono una sezione delle Alpi, in particolare delle Alpi orientali, che si collocano soprattutto in Italia (Lombardia, Trentino-Alto Adige, Veneto e Venezia-Giulia), interessando in parte la Slovenia e marginalmente l'Austria.\nGeneralit\u00e0.\nSi distinguono dalle Alpi Centro-orientali per la loro natura geologica. Sono infatti composte da rocce sedimentarie e non da rocce cristalline. Sono inoltre separate dalla catena principale alpina dalla cosiddetta Linea Insubrica. Storicamente le suddivisioni delle Alpi non dividevano le Alpi orientali da nord a sud in considerazione della loro diversa natura geologica. Ad esempio la Partizione delle Alpi parla semplicemente di Alpi occidentali, Alpi centrali ed Alpi orientali. Ancor oggi non vi \u00e8 un accordo totale sulla delimitazione geografica delle Alpi Centro-orientali e sulla loro suddivisione.\nClassificazione della SOIUSA.\nLa Suddivisione Orografica Internazionale Unificata del Sistema Alpino (SOIUSA) introdotta nel 2005 le divide in 9 sezioni (SZ), 25 sottosezioni (STS) e 65 supergruppi (SPG):\nAltra classificazione.\nIn altre classificazioni le Alpi Sud-orientali sono cos\u00ec individuate:\nGeologia.\nLe Alpi Sud-orientali si trovano sotto la linea Insubrica e fanno parte del cosiddetto Dominio Sudalpino. Sono composte principalmente di rocce sedimentarie."}
{"id": "1636393", "revid": "287204", "url": "https://it.wikipedia.org/wiki?curid=1636393", "title": "Egira (romanzo)", "text": "Egira (\"Hegira\") \u00e8 un romanzo di fantascienza di Greg Bear scritto nel 1973 e pubblicato nel 1979.\nTrama.\nEgira \u00e8 un gigantesco mondo, molto pi\u00f9 grande della Terra, illuminato nella notte da sole luci vaganti per il cielo, gli \"uccelli di fuoco\", e popolato dalle innumerevoli civilt\u00e0 umane dei \"Secondogeniti\", i discendenti dell'umanit\u00e0 terrestre di cui si \u00e8 ormai persa la memoria. L'unica testimonianza del remoto passato dei \"Primogeniti\" terrestri sono imponenti obelischi che sfiorano il cielo, piantati a migliaia di chilometri l'uno dall'altro, e recanti ciascuno in modo identico iscritta la storia e le conoscenze dell'umanit\u00e0, i suoi progressi scientifico-tecnologici, le sue produzioni filosofiche-religiose-culturali, e la descrizione della Terra.\nDiverse civilt\u00e0 preindustriali sono sorte su Egira ispirandosi alle diverse culture e religioni della Terra, in virt\u00f9 della peculiare caratteristica degli obelischi tale che tanto pi\u00f9 una civilt\u00e0 riesce a spingersi verso l'alto, quanto pi\u00f9 pu\u00f2 conoscere del passato dell'umanit\u00e0 e dunque del proprio futuro, divenendo al contempo scientificamente pi\u00f9 progredita.\nBar-Woten, l\"'Uccisore di Orsi\", \u00e8 un sanguinario guerriero ibisiano che \u00e8 stato a fianco del generale Sulay per 20 anni, durante la lunga marcia di conquista e conoscenza che ha condotto un immenso esercito attraverso i territori di Egira per migliaia di chilometri fino a Madreghb, la capitale di Mediweva. La marcia \u00e8 ora finita, e Bar-Woten, accompagnato dal suo fedele servo Barthel, \u00e8 in cerca di altre risposte e decide di intraprendere un viaggio verso le terre inesplorate del nord, le terre del Muro, in cui si narra che gli abitanti custodiscano tecnologie e conoscenze inimmaginabili. Prima di partire, fra le vie di Madreghb, i due incontrano Kiril, un giovane penitente \"kristiano\" quasi sul punto di morire per le ferite che si \u00e8 inflitto. Kiril che era stato uno scrivano dedito al recupero delle scritture sugli obelischi, aveva lasciato tutto ed era divenuto un penitente dopo che una misteriosa malattia sotto forma di profondo coma aveva colpito la sua amata Elena.\nI viaggiatori attraversano le terre montagnose di Mundus Lucifa e si imbarcano su una nave mercantile, la \"Trident\", per poter procedere via mare verso nord. Dopo aver percorso molte miglia sul mare e aver toccato numerosi porti, la nave fa scalo presso l'esotico arcipelago di Golumbine. Nel periodo della sosta accade per\u00f2 un terribile disastro: la catastrofica caduta dell'obelisco di Weggismarche, distante 2500 chilometri da Golumbine, ma ben visibile, la cui mole piombata sull'oceano solleva un maremoto che uccide migliaia di persone e provoca immense devastazioni.\nL'equipaggio della \"Trident\" collabora per mesi alla ricostruzione di Golumbine e poi riprende la navigazione, anche se dopo la catastrofe nulla pi\u00f9 \u00e8 sicuro nelle regioni attorno all'obelisco caduto. La caduta dell'obelisco fa infatti arrivare da nord alcuni tra i misteriosi popoli pi\u00f9 evoluti di Egira, interessati alla lettura delle ultime scritture sulla punta del colosso di pietra, e l'equipaggio della Trident viene catturato e costretto ad aiutare nella decifrazione delle scritte e nella ricostruzione dei luoghi del disastro.\nUn giorno altri uomini venuti dal nord, affiancati da esseri apparentemente met\u00e0 umani e met\u00e0 demoni, devastano con potenti armi sconosciute l'accampamento in cui sono confinati gli uomini della \"Trident\" e rapiscono alcuni tra i sopravvissuti, tra cui i tre protagonisti. \nDopo un interrogatorio condotto da una delle strane creature, sembra chiaro che Kiril sia per loro il soggetto pi\u00f9 interessante: Kiril potrebbe essere il pellegrino a cui verr\u00e0 permesso di \"passare attraverso il muro\" per poter raggiungere la \"Terra dove la Notte \u00e8 Fiume\".\nNel periodo precedente all'inizio della spedizione per l'attraversamento del muro, a seguito di uno scontro inatteso Bar-Woten pugnala Barthel, per legittima difesa, poich\u00e9 il suo servo, a causa delle droghe somministrate durante l'interrogatorio ha ricordato che il padrone era stato il carnefice della sua famiglia. A Bar-Woten viene comunque concesso di accompagnare Kiril al Muro che circonda Egira e i due scompaiono al suo interno.\nDentro il Muro sono per\u00f2 costretti a dividersi. Bar-Woten, che non \u00e8 il prescelto, viene rimandato, come ringraziamento per aver protetto Kiril, alla sua terra dopo aver acquisito la conoscenza di ci\u00f2 che \u00e8 in realt\u00e0 Egira. Kiril invece conosce le intelligenze artificiali del Muro che gli spiegano quale sia il suo destino e quale \u00e8 stato il passato dei Primogeniti. \nInterrogando le IA sotto forma di sfere parlanti, Kiril scopre l'esistenza di molti altri pianeti con Egira (quelli che loro consideravano gli uccelli di fuoco del cielo notturno), sospesi insieme in una singolarit\u00e0 dalle civilt\u00e0 discendenti dell'umanit\u00e0 e delle altre specie intelligenti, nelle fasi finali del Big Crunch alla fine del loro Universo. Quei mondi e le diverse specie che li abitano sono stati organizzati e selezionati dai Primogeniti per essere i semi in grado di popolare il nuovo Universo nascente e perpetuare l'esistenza della vita.\nCompito di Kiril e degli altri pellegrini prescelti sar\u00e0 tornare a Egira per predicare come obelischi viventi le loro nuove conoscenze e convincere gli altri a lasciare quei mondi temporanei, destinati a spegnersi in poche migliaia di anni, e migrare verso l'esterno nel nuovo universo.\nKiril torna cos\u00ec nel suo paese e si riunisce a Elena ormai risvegliata, pronto per la sua missione."}
{"id": "1636394", "revid": "18323", "url": "https://it.wikipedia.org/wiki?curid=1636394", "title": "Motomondiale 1971", "text": "La stagione 1971 \u00e8 stata la ventitreesima del Motomondiale; il numero dei gran premi rest\u00f2 invariato, sempre 12 e sempre tutti in Europa; tutto ci\u00f2 malgrado la sparizione dal calendario del Gran Premio motociclistico di Francia e di quello di Jugoslavia, sostituiti quest'anno dal nuovo Gran Premio motociclistico dell'Austria e dal ritorno di quello di Svezia.\nIl contesto.\nNessuna modifica importante venne inserita nei regolamenti, n\u00e9 sotto il punto di vista tecnico, n\u00e9 sotto quello dei punteggi.\nDecimo Mondiale vinto da Giacomo Agostini, che super\u00f2 Carlo Ubbiali e Mike Hailwood per numero di titoli conquistati. Se in 500 il titolo venne agevolmente conquistato, pi\u00f9 dura fu la lotta in 350, classe in cui la MV Agusta tre cilindri si dimostr\u00f2 alquanto fragile meccanicamente, rompendosi diverse volte (Junior TT, Cecoslovacchia e Nazioni). Morto Bergamonti durante la gara della Temporada Romagnola di Riccione, Agostini ebbe come nuovo compagno di squadra Alberto Pagani, vincitore a Monza.\nIn 250 Phil Read ritorna alla vittoria con una Yamaha privata preparata dall'ex campione del mondo sidecar Helmut Fath, mentre la 125 visse del duello tra Barry Sheene (in sella a una delle Suzuki ex Stuart Graham) e \u00c1ngel Nieto su Derbi: a vincere sar\u00e0 lo spagnolo. In 50 invece Nieto dovette soccombere alla Kreidler dell'olandese Jan de Vries. Per la Casa tedesca (che correva grazie all'importatore olandese Van Veen) \u00e8 il primo titolo. Nei sidecar ritorn\u00f2 al successo la URS 4 cilindri con Horst Owesle.\nAl GP dell'Ulster classe 500 va segnalata la prima vittoria nel Mondiale di Jack Findlay; quella dell'australiano (che corre con licenza francese) \u00e8 anche la prima vittoria di una moto a due tempi. Altro storico privato del Mondiale alla sua prima vittoria \u00e8 lo svizzero Gyula Marsovszky (in classe 250). Nella stagione inizi\u00f2 ad emergere il finlandese Jarno Saarinen, che impegn\u00f2 in pi\u00f9 occasioni Agostini in 350.\nUn altro episodio significativo \u00e8 la vittoria di Dieter Braun al Sachsenring: il pilota tedesco-occidentale, incitato dal pubblico della DDR, si port\u00f2 in testa alla gara della 250 e la vinse, con grande sconforto dei dirigenti della Repubblica Democratica Tedesca (i quali avevano addirittura tentato di far squalificare Braun): alla premiazione, Braun avrebbe avuto diritto all'inno nazionale, che era vietato nella Germania Est. Sul podio, l'inno venne suonato, ma gli amplificatori staccati: nonostante ci\u00f2, la folla prese a cantare l'inno della Germania Ovest.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa casa motociclistica giapponese Suzuki fa il suo esordio in questa categoria. Per la sesta volta consecutiva il titolo della classe regina fu ottenuto da Giacomo Agostini sulla MV Agusta; venne matematicamente assegnato gi\u00e0 a met\u00e0 stagione dato che il centauro italiano ottenne la vittoria nelle prime 8 prove disputate.\nLe tre restanti gare del calendario che non prevedeva la 500 solo nel Gran Premio motociclistico di Cecoslovacchia, furono equamente divise tra Jack Findlay, Alberto Pagani e Dave Simmonds; curiosamente non conseguirono vittorie n\u00e9 il secondo n\u00e9 il terzo della classifica generale, Keith Turner e Rob Bron, entrambi su moto Suzuki.\nCome gi\u00e0 accaduto in altre occasioni in passato, curiosamente la prima gara in calendario, il Gran Premio motociclistico d'Austria vide solo 7 piloti al traguardo e non vennero assegnati tutti i punti a disposizione. Anche nel Gran Premio motociclistico della Germania Est non furono assegnati tutti i punti visto che i piloti al traguardo furono in questo caso 9. Va segnalata la morte del francese Christian Ravel durante il Gran Premio motociclistico del Belgio, mentre lottava per la seconda posizione con il connazionale Eric Offenstadt e con Jack Findlay.\nClasse 350.\nNel caso della seconda classe per ordine di grandezza fu la quarta vittoria consecutiva per Giacomo Agostini; in questo caso i suoi maggiori avversari furono piloti della Yamaha con il finlandese Jarno Saarinen in primis; Agostini ottenne 6 successi sulle 11 prove disputate (la categoria fu in questo caso assente nel Gran Premio motociclistico del Belgio) mentre 2 furono ottenute da Saarineen. Al terzo posto della classifica generale, ancor pi\u00f9 nettamente staccato, giunse un altro pilota scandinavo, lo svedese Kurt-Ivan Carlsson, ancora su Yamaha.\nClasse 250.\nLa quarto di litro vide una lotta tra piloti tutti equipaggiati con moto Yamaha che occuparono le prime 6 posizioni in classifica e ottennero 9 affermazioni su 12 nei singoli gran premi.\nAl primo posto si piazz\u00f2 Phil Read (al quinto titolo in carriera) precedendo il vincitore del titolo dell'anno precedente Rodney Gould e il vicecampione del mondo della 350 Jarno Saarinen.\nClasse 125.\nLa 125 visse sul duello tra \u00c1ngel Nieto su Derbi e Barry Sheene su Suzuki; si risolse solo all'ultima prova con la vittoria del pilota spagnolo di fronte al suo pubblico di casa. Fu questo il terzo titolo iridato per il pilota, il primo in questa classe dopo i due ottenuti in classe 50 i due anni precedenti.\nAl terzo posto, ripetendo il piazzamento del 1970 giunse B\u00f6rje Jansson su Maico.\nLe vittorie sulle 11 prove (in questo caso non si corse il Gran Premio motociclistico dell'Ulster) furono 5 per il pilota vincitore del titolo, 3 per Sheene e si iscrissero all'albo d'oro anche Dave Simmonds su Kawasaki, Chas Mortimer su Yamaha e Gilberto Parlotti su Morbidelli.\nClasse 50.\nDopo due titoli consecutivi, \u00c1ngel Nieto e la Derbi dovettero in questa stagione abdicare in favore della Kreidler di Jan De Vries. Come nella cilindrata superiore il duello si protrasse fino all'ultima prova; in questo caso Nieto si ritir\u00f2 nel Gran Premio motociclistico di Spagna, lasciando campo libero al rivale che si aggiudic\u00f2 sia la corsa che il titolo iridato.\nFino a quel momento la sfida era stata in bilico con il pilota olandese che aveva ottenuto 4 vittorie e l'avversario spagnolo 3 (l'unica vittoria sfuggita ai due contendenti fu quella di Barry Sheene al Gran Premio motociclistico di Cecoslovacchia).\nLa stagione era stata peraltro pi\u00f9 breve rispetto a quella delle altre categorie; la 50 si disput\u00f2 in sole 9 occasioni sui 12 gran premi.\nClasse sidecar.\nEssendosi ritirato dalle competizioni il detentore del titolo iridato, tra le motocarrozzette l'equipaggio composto da Horst Owesle e dai passeggeri Julius Kremer-Peter Rutterford, riusc\u00ec a spezzare nuovamente, dopo due anni, l'egemonia dei piloti equipaggiati con veicoli motorizzati BMW."}
{"id": "1636398", "revid": "827882", "url": "https://it.wikipedia.org/wiki?curid=1636398", "title": "Catena di effetti", "text": "La catena di effetti in musica \u00e8 la sequenza di effetti (detta anche cascata) che un segnale audio incontra tra la sorgente e l'amplificatore.\nL'ordine con cui un segnale viene processato \u00e8 molto importante, sia ai fini del risultato da ottenere, sia per la qualit\u00e0 e il timbro del segnale stesso.\nCatena di effetti per chitarra o basso elettrici.\nUna tipica catena di effetti per strumenti elettrici o elettronici \u00e8 la seguente:\nTale catena non \u00e8 da considerarsi obbligatoria, anzi, i suoni pi\u00f9 caratteristici vengono ottenuti proprio sovvertendo l'ordine degli effetti. Ad esempio si possono spostare gli effetti di modulazione prima della distorsione, o il wah dopo la distorsione, ecc ecc\nCollegamenti tra effetti.\nSoprattutto in ambito chitarristico, si pone molto l'accento sul tipo di collegamento tra i vari effetti: contatti dorati, true bypass, cavi schermati... In realt\u00e0 ci\u00f2 che altera il tono (e non il timbro) del segnale \u00e8 l'assorbimento dei toni alti dovuto all'impedenza complessiva della catena: maggiore \u00e8 l'impedenza, maggiore sar\u00e0 l'effetto filtro sulle frequenze alte. Per evitare questo si possono usare due strategie: \nDato che il primo metodo \u00e8 quello utilizzato da Angus Young , non \u00e8 certo da scartare. Per il secondo approccio, un buon compromesso tra le filosofie \"true bypass\" e \"buffered bypass\" \u00e8 di usare i buffer all'inizio della catena e alla fine, usando \"true bypass\" per gli effetti. Ovviamente se il pedale bufferizzato \u00e8 di qualit\u00e0, il tono non risentir\u00e0, mentre con pedali economici sar\u00e0 pi\u00f9 difficile ottenere il tono desiderato. Da notare che i pickup attivi amplificano gi\u00e0 il segnale, eliminando la necessit\u00e0 di un buffer all'inizio della catena.\nTipi di catene.\nFondamentalmente esistono 2 tipi di collegamenti: \nLa seconda soluzione implica solitamente l'utilizzo dei canali \"SEND\" e \"RETURN\" dell'amplificatore. Ovviamente tali soluzioni possono essere variamente combinate tra loro: ad esempio una pedaliera MIDI utilizza vari loop di effetti tra strumento e amplificazione.\nUn ulteriore ampliamento consiste nell'utilizzo di \"footswitch\" per la selezione di varie catene di effetti: in figura sono utilizzate due linee indipendenti, con due uscite che restano separate. Usando un connettore ad Y, si possono riunire le uscite in un solo segnale. Una soluzione del genere permette di utilizzare effetti differenti per suoni differenti, ed \u00e8 solitamente utilizzata dai chitarristi per ottenere una linea per il suono \"pulito\" e una linea per i suoni distorti, riducendo sia l'impedenza delle due catene, sia il rumore dovuto all'alto gain nel canale pulito. Inoltre usando un'equalizzazione differente per ogni canale, si pu\u00f2 avere un pulito cristallino e un distorto con bassi molto pronunciati."}
{"id": "1636399", "revid": "834", "url": "https://it.wikipedia.org/wiki?curid=1636399", "title": "Xantine", "text": ""}
{"id": "1636401", "revid": "118031", "url": "https://it.wikipedia.org/wiki?curid=1636401", "title": "Scarola", "text": ""}
{"id": "1636406", "revid": "1498232", "url": "https://it.wikipedia.org/wiki?curid=1636406", "title": "Regioni dell'Etiopia", "text": "Le regioni dell'Etiopia (in amarico: \"kililoch\", sing. \"kilil\") costituiscono la suddivisione di primo livello del Paese e sono pari a dieci, che insieme alle due citt\u00e0 autonome (\"astedader akababiwoch\", sing. \"astedader akababi\") di Addis Abeba e Dire Daua, rappresentano gli enti federali dell'Etiopia.\nCiascuna regione si suddivide ulteriormente in 68 \"zone\", a loro volta suddivise in 556 \"distretti\", di cui 6 a statuto speciale.\nProfili istituzionali.\nStoria.\nPrima del 1996, l'Etiopia era suddivisa in 13 province, corrispondenti a regioni storiche. La riforma ha riorganizzato la suddivisione su base etnica. Il termine \"kilil\", usato per le odierne regioni, ha un significato analogo a \"riserva\" o \"area protetta\". Quando il nuovo sistema amministrativo \u00e8 entrato in vigore, ha sollevato dure critiche da parte delle opposizioni politiche, che lo hanno paragonato al sistema dei \"Bantustan\" del Sudafrica dell'apartheid.\nCon il referendum del 2019, che ha sancito, con oltre il 98% dei voti favorevoli, la creazione di una nuova regione, la Regione di Sidama, che \u00e8 stata effettivamente creata nel giugno 2020. \u00e8 stato deciso che Auasa, che territorialmente ricade nella regione di Sidama, avrebbe continuato ad essere anche sede transitoria del governo regionale delle \"Regione delle Nazioni, Nazionalit\u00e0 e Popoli del Sud\", per almeno altre due elezioni.\nIl 23 novembre 2021, grazie al risultato di un referendum dall\u2019esito positivo, \u00e8 stata formata una nuova regione, denominata \u201cRegione dei Popoli Etiopi del Sud-Ovest\u201d.\nAmministrazione.\nLe regioni dell'Etiopia sono anche dette stati regionali, in quanto godono di una larga autonomia amministrativa; il governo centrale ha le caratteristiche di un governo federale. Ogni regione ha un proprio parlamento e un proprio governo locale. L'articolo 39 della costituzione concede a ogni regione il diritto di secessione dal paese; se questo sia un potere effettivo o solo nominale \u00e8 un argomento largamente dibattuto."}
{"id": "1636407", "revid": "108207732", "url": "https://it.wikipedia.org/wiki?curid=1636407", "title": "Montagne dell'Alberta", "text": "La maggior parte delle montagne dell'Alberta si trovano nella parte sud-occidentale della provincia sulle pendici orientali delle Montagne Rocciose Canadesi. Altri punti elevati sono quelli presenti nella Caribou Mountains nella regione di Cypress Hills.\nLe cime delle Montagne Rocciose Canadesi sono maestose, molte superanto i 3.000 metri sul livello del mare e si trovano lungo la Continental Divide, una porzione di Montagne Rocciose che segna il confine tra l'Alberta e la Columbia Britannica.\nLe Caribou Mountains si trovano nelle regioni pi\u00f9 settentrionali dell'Alberta, e formando un elevato altopiano pianeggiante. Possono arrivare ad un'altitudine di 1030\u00a0m, quasi 700\u00a0m al di sopra della zona circostante.\nPur non considerate montagne, le Cypress Hills, situate nel confine sud-est tra Alberta e Saskatchewan, costituisce il punto pi\u00f9 alto tra le migliaia di chilometri che separano le Montagne Rocciose e le coste del Labrador. Possono arrivare ad una quota massimo di 1.468\u00a0m altezza sul livello del mare, 600\u00a0m al di sopra della prateria circostante."}
{"id": "1636408", "revid": "339392", "url": "https://it.wikipedia.org/wiki?curid=1636408", "title": "Regione di Benishangul-Gumuz", "text": ""}
{"id": "1636416", "revid": "1543377", "url": "https://it.wikipedia.org/wiki?curid=1636416", "title": "Touchmail", "text": "TouchMail \u00e8 un'applicazione webmail per iPhone e iPod touch che permette di gestire i propri account di posta elettronica accedendo a www.tm.comvalid.com.\n\u00c8 un software distribuito in open source che garantisce l'accesso a tutti i maggiori mail services, quali ad esempio Hotmail, Gmail, Yahoo!, AOL, Lycos, Netscape.\nTouchMail supporta i protocolli POP3 ed IMAP ed \u00e8 in grado di interfacciarsi al protocollo HTTP mediante il gateway FreePOPs che svolge una funzione di parsing tra il POP3 e l'HTTP utilizzato per esempio da Hotmail.\nL'applicazione, essendo web based, consente l'accesso ai mail account anche in un ambiente aziendale in cui solitamente sono presenti firewall che, chiudendo determinate porte per motivi di sicurezza, negano la possibilit\u00e0 di stabilire una connessione ad iPhone Mail.\nPer ora la compatibilit\u00e0 di TouchMail \u00e8 limitata ad iPhone e iPod touch e l'accesso \u00e8 possibile, oltre che da questi due device, anche da PC attraverso il browser Safari. Tuttavia il supporto degli utilizzatori e degli sviluppatori stessi promette una futura estensione della compatibilit\u00e0 ad altri modelli di smartphone."}
{"id": "1636426", "revid": "1566286", "url": "https://it.wikipedia.org/wiki?curid=1636426", "title": "Laura Toscano", "text": "Biografia.\nNata a Genova, si \u00e8 trasferita a Roma giovanissima per terminare i suoi studi in Lettere e Giornalismo. Sposata con Franco Marotta, documentarista e sceneggiatore, con lui ha avuto due figlie.\nIn coppia con Marotta, dal 1979 alla morte ha scritto un centinaio di sceneggiature cinematografiche e \u2013 soprattutto \u2013 televisive tra queste ultime: le cinque serie de \"Il maresciallo Rocca\" (pi\u00f9 la miniserie in due puntate \"Il maresciallo Rocca e l'amico d'infanzia\") e le due di \"Avvocato Porta\", \"Commesse\", \"Marcinelle\", \"La caccia\", \"La provinciale\", \"I figli strappati\", \"Caccia segreta\" e \"Una madre\".\nOpere.\nHa pubblicato racconti in varie antologie, fra le quali \"Cuori di Pietra\", e sei romanzi:"}
{"id": "1636429", "revid": "599013", "url": "https://it.wikipedia.org/wiki?curid=1636429", "title": "Evelyn Ashford", "text": "Biografia.\nAppena diciannovenne la Ashford fu quinta nei 100 m piani ai Giochi olimpici di Montr\u00e9al 1976. Dopo aver battuto nel 1979 le detentrici dei record mondiali dei 100 e 200 m piani, la Ashford si presentava come la favorita dei Giochi del 1980, che videro per\u00f2 il boicottaggio degli Stati Uniti.\nNel 1983 stabil\u00ec il nuovo record mondiale con 10\"79 a Colorado Springs, ma nella finale mondiale fu messa fuori gioco da un infortunio muscolare e il titolo and\u00f2 a Marlies G\u00f6hr.\nAi Giochi olimpici di Los Angeles 1984 finalmente ebbe la possibilit\u00e0 di vincere un titolo, grazie anche al boicottaggio dei paesi dell'est. Prima rinunci\u00f2 per infortunio ai 200 m, poi vinse l'oro nei 100 m e nella staffetta 4\u00d7100 metri. L'anno successivo miglior\u00f2 il suo stesso record mondiale, con il tempo di 10\"76.\nAlla cerimonia di apertura delle Olimpiadi di Seul 1988 fu portabandiera per gli Stati Uniti. Venne per\u00f2 battuta nei 100 m da Florence Griffith-Joyner, che ai \"trials\" le aveva tolto il record mondiale. Corse l'ultima frazione della staffetta 4\u00d7100 m, conquistando un altro oro: nonostante un pessimo cambio recuper\u00f2 tre metri alla G\u00f6hr e la sorpass\u00f2.\nAi Giochi di Barcellona, nel 1992, la Ashford fu eliminata per un centesimo di secondo nella semifinale dei 100 m ma vinse il suo terzo oro consecutivo nella 4\u00d7100 m, questa volta correndo la prima frazione.\nHa detenuto il record mondiale dei 100 metri per cinque anni: dal 3 luglio 1983 al 16 luglio 1988.\nNel 1997 la Ashford fu introdotta nella National Track &amp; Field Hall of Fame. Ha vinto il premio \"Track &amp; Field Athlete of the Year\" nel 1981 e nel 1984, il \"Flo Hyman Award\" nel 1989 e il \"Best Female Track Athlete ESPY Award\" nel 1993."}
{"id": "1636437", "revid": "1573940", "url": "https://it.wikipedia.org/wiki?curid=1636437", "title": "Stenopus spinosus", "text": "Il gambero meccanico o alifantozza rosa (Stenopus spinosus ) \u00e8 una specie di gambero della famiglia Stenopodidae.\nHabitat e distribuzione.\nUnica specie del genere Stenopus presente nel Mar Mediterraneo. Reperibile su fondali duri o in grotta, da 10-15 metri fino a circa 700 metri di profondit\u00e0.\nDescrizione.\nCorpo di colore arancio-rosso fino a giallo. Caratteristiche le lunghe antenne, di colore bianco, e la punta delle chele dello stesso colore. Fino a 6 centimetri.\nAlimentazione e comportamento.\n\u00c8 una specie sciafila, tipicamente notturna. Si nutre di vermi, larve, molluschi, altri crostacei."}
